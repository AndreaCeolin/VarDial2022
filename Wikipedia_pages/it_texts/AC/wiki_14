{"id": "94988", "revid": "69794", "url": "https://it.wikipedia.org/wiki?curid=94988", "title": "Giovanni Domenico Ruffini", "text": "Biografia.\nLa vita della famiglia Ruffini fu molto travagliata a causa della fragilit\u00e0 di salute dei suoi componenti e dei problemi con la giustizia legati all'attivit\u00e0 patriottica. Gi\u00e0 il padre, Bernardo Ruffini, d'idee liberali, ebbe dei problemi da giovane, che gli impedirono la carriera in magistratura. \nLa madre, Eleonora Curlo Ruffini, figlia del marchese Ottavio Curlo di Taggia, diede alla luce ben tredici figli ma solo 4 maschi e una femmina, Angiolina, giunsero all'et\u00e0 adulta.\nGiovanni nasce nel 1807 e trascorre l'infanzia a villa Eleonora a Taggia, successivamente frequenta il collegio Reale della SS Annunziata, dopodich\u00e9 s'iscrive alla facolt\u00e0 di legge.\n\u00c8 in quegli anni che il fratello Jacopo gli presenta Giuseppe Mazzini. S'iscrive alla Carboneria e poi alla Giovine Italia e inizia la sua attivit\u00e0 patriottica con i fratelli. \nLa notte del 13 maggio 1833 il fratello Jacopo viene arrestato e sottoposto a interrogatori particolarmente duri, forse anche alla tortura, visto che si suicider\u00e0 nella notte del 18 giugno tagliandosi la gola.\nIl 17 settembre 1833 Giovanni viene condannato in contumacia e decide di partire alla volta di Marsiglia dove ritrover\u00e0 poi Mazzini. Raggiunto dal fratello minore Agostino, anche lui mazziniano, decide di trasferirsi in Svizzera. Nel 1837, sempre con il fratello, decide di trasferirsi in Gran Bretagna dove inizia a studiare l'inglese.\n\u00c8 in quegli anni che inizia a lavorare al suo primo romanzo \u201cLorenzo Benoni\u201d, ma non riscontra alcuna approvazione presso le case editrici a cui lo presenta e decide cos\u00ec di metterlo da parte. Nel frattempo in Inghilterra, diventato amico di Thomas Carlyle , grazie a quest'ultimo frequenta gli intellettuali inglesi dell'epoca.\nNel 1841 aveva rivisto brevemente la madre a Montpellier, particolarmente provata dai numerosi lutti famigliari, non ultimo la morte nel 1839 del primogenito Ottavio, che non si era mai interessato di politica, e del marito nel 1840. Giovanni decide di stabilirsi a Parigi dove collabora con Gaetano Donizetti, prima traducendo il \"Dom S\u00e9bastien\" poi scrivendo il libretto del \"Don Pasquale\", che firma utilizzando il nome di un amico, Michele Accursi.\nNel 1848 dopo l'adozione dello Statuto Albertino rientra in patria e diviene deputato per il collegio di Taggia, e nel 1849 accetta la nomina da parte di Vincenzo Gioberti a ministro plenipotenziario presso la Repubblica francese. L'incarico \u00e8 per\u00f2 di breve durata perch\u00e9 rimette le sue dimissioni appena sa della caduta in disgrazia di Gioberti, restituendo il denaro versatogli per le sue funzioni. \nSi ritira a Taggia per restare al fianco del fratello Agostino (che morir\u00e0 nel gennaio del 1855). In quegli anni riprende la scrittura e riesce a pubblicare \"Lorenzo Benoni, ovvero Pagine della vita di un Italiano\u201d nel 1853.\nIn quegli anni conosce Cornelia Turner, con la quale stringe dei rapporti filiali. Nel 1855 pubblica \u201cIl Dottor Antonio\u201d, che risulter\u00e0 il suo pi\u00f9 grande successo letterario. \nQuesto romanzo tipicamente ottocentesco \u00e8 stato importante sia per sostenere la causa del Risorgimento italiano che per far conoscere la riviera Ligure e soprattutto Bordighera al pubblico inglese. Tutti i turisti britannici che si recavano a Bordighera chiedevano di visitare la \u201cLocanda del mattone\u201d, dove la dolce Lucy Davenne era stata curata dal dottor Antonio.\nNel 1856 muore anche la madre, di tutta la numerosa famiglia solo Giovanni e Angiolina sono sopravvissuti.\nNel 1859 pubblica il romanzo \u201cLavinia\u201d e nel 1863 \u201cVincenzo\u201d, poi smette di scrivere.\nNel 1874, alla morte della signora Turner, decide di rientrare definitivamente a Taggia, dove muore il 3 novembre 1881 all'et\u00e0 di 74 anni."}
{"id": "94989", "revid": "125628029", "url": "https://it.wikipedia.org/wiki?curid=94989", "title": "Quintana di Ascoli Piceno", "text": "La Giostra della Quintana \u00e8 una rievocazione storica di origine medievale con giostra equestre, che si tiene ad Ascoli Piceno.\nVi partecipano i sei Sestieri della citt\u00e0: Piazzarola, Porta Maggiore, Porta Romana, Porta Solest\u00e0, Porta Tufilla, Sant'Emidio.\nEssa si tiene due volte l'anno, a luglio e ad agosto. L'edizione di luglio (introdotta in modo stabile dal 1997) \u00e8 dedicata alla \"Madonna della pace\" e si svolge la sera del secondo sabato, mentre l'altra (chiamata anche \"della tradizione\") nel pomeriggio della prima domenica di agosto in occasione della festa di sant'Emidio, patrono e primo vescovo storicamente attestato della citt\u00e0, in onore della quale \u00e8 corsa. \nL'intera manifestazione della Quintana si compone di vari eventi che hanno svolgimento a partire dal mese di giugno. In ordine cronologico sono: \"sestieri all'erta\", il \"Giuramento dei Consoli\", la \"Lettura del Bando\" (che viene effettuata per entrambe le edizioni della Giostra), il \"Palio degli Sbandieratori e Musici\", il \"Saluto alla Madonna della Pace\", la \"Giostra\" di luglio, preceduta dal corteo, il \"Palio degli Arcieri\", l\"'Offerta dei Ceri\", ed infine la \"Giostra\" di agosto, anch'essa preceduta dallo stesso corteo che si svolge a luglio, in onore del patrono della citt\u00e0.\nPer la citt\u00e0 di Ascoli rappresenta l'espressione e la sintesi delle tradizioni, della sua storia e dell'indissolubile legame al territorio ricordato dagli antichi patti di alleanza di cui alla Quintana se ne rievoca la memoria. La manifestazione \u00e8 molto seguita e sentita da tutti gli ascolani che si preparano per questo evento durante tutto l'anno.\nStoria.\nLe radici della Giostra della Quintana sono antichissime, alcuni le fanno risalire al IX secolo, quando i Saraceni invasero il territorio dei Piceni. Questo spieghererebbe la presenza del busto da colpire, posto sul campo di gioco, che rappresenta il moro, nemico della fede.\nDal punto di vista etimologico si considera valida l'ipotesi che la parola \"quintana\" derivi dal francese \"quintaine\" o dalla parola latina \"quintus.\"\nRiferire l'origine alle storia romana trova giustificazione nell'abitudine dei legionari di allenarsi, con la spada o con il giavellotto, a colpire un palus, alto circa 6 piedi, ancorato al terreno della strada dell'accampamento destinata al mercato ed alle esercitazioni militari; tale strada era la \"via quintana\", divideva il quinto ed il sesto manipolo e da cui deriverebbe il nome della competizione.\nGli Statuti Ascolani redatti nel 1377, stampati nel 1496, assicurano che gi\u00e0 allora fosse consolidata abitudine che questo torneo concludesse la giornata del 5 agosto in cui si tenevano i festeggiamenti in onore di Sant'Emidio. Questi fondamentali documenti ci restituiscono con una estrema vividezza quanto avveniva in questa occasione che doveva essere solennizzata \"con solempnit\u00e0 de jochi et de balli, alegramente\". In onore del Patrono doveva, tra le altre cose, essere portato un \"pallium\", ossia un tessuto di velluto.\nAnticamente la Quintana si svolgeva in Piazza Arringo e vi partecipavano i cavalieri della oligarchia magnatizia cittadina ed anche altri, pervenuti da diverse localit\u00e0, su invito degli ascolani. L'epoca esatta di origine di questo e degli altri giochi nella citt\u00e0 di Ascoli \u00e8 ignota, tuttavia la presenza di una scultura ascrivibile al XIII secolo collocata sulla facciata di un edificio di origine medievale nella parte orientale di Corso Mazzini, raffigurante un combattimento di due cavalieri che si affrontano con due lance, offre la suggestione che gi\u00e0 nel Duecento ad Ascoli vi fosse una tradizione consolidata di giochi equestri.\nLa quintana faceva parte di una serie di giochi \"apparecchiati\" in occasione delle feste patronali, di cui costituivano l'elemento civile e ludico di maggiore interesse. Le cronache ci riferiscono infatti che la mattina del 5 agosto era dedicata alle varie funzioni religiose, mentre nel pomeriggio venivano allestiti tali giochi, che interessavano sia la piazza che la citt\u00e0. Le gare erano aperte dalla giostra dell'anello, che si disputava tra cavalieri a cavallo che, dopo una lizza al galoppo, avrebbero dovuto infilare, con una lancia, un anello appeso ad una catenina, fissata ad un palo posto in mezzo alla piazza. Esso era in argento, dal peso di quattro once e dal diametro di 10\u00a0cm circa, e costituiva anche il premio per il vincitore. Questa giostra fu disputata almeno fino al 1541.\nPiazza Arringo era il luogo dove si concludeva anche la corsa, che fu peraltro la manifestazione che si svolse con maggiore continuit\u00e0 nei secoli, arrivando alle soglie della II guerra mondiale, quando venne definitivamente sospesa, poich\u00e9 ritenuta eccessivamente pericolosa. La \"mossa\" veniva data a Porta Romana e i cavalli percorrevano per intero il Corso (che deriv\u00f2 il suo nome proprio da tali gare), terminato il quale, svoltavano per dirigersi verso la piazza dove era collocato il traguardo, costituito da un pregiato drappo di velluto, premio per chi lo avesse toccato per primo. Analogamente alla quintana dunque, anche in questo caso il premio era un drappo di velluto rosso cremisi, in omaggio al martire Emidio, acquistato dal Comune ascolano sui maggiori mercati italiani. La corsa dei cavalli risulta inoltre essere quella che ci ha restituito i maggiori documenti, sui quali \u00e8 possibile leggere, quasi annualmente e soprattutto relativamente al Cinquecento, i nomi dei cavalli, dei cavalieri, ed anche i vari componimenti poetici che venivano composti in loro onore.\nAi giochi riservati all'aristocrazia si affiancava anche la corsa a piedi, riservata ai ceti popolari, che aveva come premio finale, per i primi tre posti, un maiale, uno scudo ed una spada.\nL'antica Quintana, sospesa in un anno imprecisato del XVI secolo, \u00e8 stata ripresa, nella sua edizione moderna, nel 1955 quando, dopo un periodo di assenza della disputa dei giochi a cavallo in onore di Sant'Emidio, durato solo qualche decennio dall'ultima edizione della corsa al Palio, ebbe nuovamente luogo su iniziativa di storici come Carlo Cardarelli, Carlo Baiocchi, Giuseppe Fabiani, dello scenografo Danilo Ciampini, del professore Alberto Costantini, di Giulio Franchi, Aldighiero Batini, Nazzareno Peci ed Alvaro Pespani. Le prime due edizioni si svolsero il 5 agosto, cos\u00ec come avveniva dal Medioevo, successivamente fu presa la decisione di collocarla la prima domenica di agosto.\nOgni edizione ha visto l'aggiungersi di nuovi costumi e nuove figure fino a raggiungere l'attuale composizione (pi\u00f9 di 1500 figuranti) dell'imponente e sfarzoso corteo storico che precede le due giostre e che si muove, con il passo cadenzato dell'antica arte militare, accompagnato, per tutto il percorso della sfilata, dallo squillo delle chiarine, dal rullo dei tamburini e dagli sbandieratori che si esibiscono quasi ininterrottamente lungo il percorso di sfilata.\nIl corteo.\nIl corteo storico della Quintana, di dimensioni imponenti, \u00e8 costituito da oltre 1.500 figuranti che sfilano indossando costumi ispirati al XV secolo, in ricordo degli Statuti Ascolani, del 1377, che ne disciplinano e ne citano la consuetudine. Partecipano le massime autorit\u00e0 cittadine, la Giunta Comunale ed il Sindaco che impersona il ruolo del \"Magnifico Messere\", colui che un tempo era \"il capo\" della citt\u00e0 stessa. Si aggiungono dame, damigelle, nobili, paggi, armigeri, musici, sbandieratori, arcieri, balestrieri, consoli ed altri personaggi appartenenti ai singoli sestieri. Sono presenti le rappresentanze delle Terre e dei Castelli del circondario ascolano che aderirono ai patti di alleanza con Ascoli.\nI \"quintanari\" si distinguono per ruoli sociali e per appartenenza ai sestieri in base al colore dei loro abbigliamento. Ogni sestiere utilizza cromie diverse e la ricchezza ed i particolari degli abiti differenziano la posizione sociale nella realt\u00e0 cittadina.\nL\u2019eleganza dei costumi trae origine dalle accurate rappresentazioni degli artisti che operarono ad Ascoli nel Quattrocento, primo fra tutti Carlo Crivelli. Alcuni degli abiti portano la firma di alcuni stilisti italiani molto noti come Pizzi, Guidetti e Martini. Insieme con i Palii, la gran parte dei costumi \u00e8 conservata presso le sedi dei Sestieri, una piccola parte \u00e8 nella sede dell\u2019ufficio Quintana al piano terra del palazzo dell'Arengo, visitabile.\nAlle 14.30 (le 19.30 a luglio), dopo che i figuranti si sono ammassati, la sfilata prende avvio da Piazza Ventidio Basso, verso cui giungono in sfilata dalle rispettive sedi i Sestieri, per dirigersi verso il Campo dei Giochi, percorrendo alcune delle strade pi\u00f9 importanti del centro storico della citt\u00e0. I figuranti attraversano Via Cairoli, Via del Trivio, Corso Mazzini, Piazza del Popolo, Via Cino del Duca, Corso Trento e Trieste, piazza Arringo e Corso Vittorio Emanuele, fino a giungere, dopo un percorso di poco meno di 1,5 km, al Campo dei Giochi, dove essi effettuano un giro di campo fino ad attestarsi sul campo di gara.\nLa sfilata \u00e8 aperta, come di consuetudine, dal Gruppo Comunale, nel personaggio del Capitano del Popolo, seguito dal gonfalone, dal Mossiere e dal Provveditore di Campo. Giunto in Piazza del Popolo, il corteo si ferma momentaneamente, mentre il portone del Palazzo dei Capitani si apre, per far uscire il Palio che verr\u00e0 assegnato al vincitore; subito dopo si aggiungono al corteo il Magnifico Messere, gli Anziani, impersonati da alcuni assessori e consiglieri comunali in carica, i quattro nobili accompagnati da altrettante nobildonne in rappresentanza dei quattro quartieri in cui era suddivisa la citt\u00e0, secondo gli Statuti. Tali figure sino al 2016 erano sostituite da quelle di Sant'Orsola e della Maddalena, personaggi fedelmente ripresi da due polittici crivelleschi. Essi attendono l'arrivo della testa del corteo dall'interno del cortile. Una volta posizionati all'interno del corteo, questo riprende con i musici e gli armati del Gruppo Comunale. Successivamente seguono le delegazioni dei Castelli e delle Terre soggetti ad Ascoli, anche questi rappresentati dalle autorit\u00e0 in carica. Il primo a sfilare, dopo il Gruppo Comunale, \u00e8 il castello di Arquata del Tronto, seguito dalle rappresentanze del circondario ascolano di Patrignone, Montemonaco, Monte San Pietrangeli, Castorano, Folignano, Acquasanta Terme (rappresentata dal castello di Quintodecimo), Porchia, Roccafluvione, Ripaberarda. Successivamente poi sfilano tutti i sestieri della citt\u00e0 secondo l'ordine della classifica dell'ultima edizione della Giostra.\nLa Lettura del Bando di Sfida.\nQuesta consuetudine trova la sua origine nel periodo medioevale, quando la \"lettura del bando\", per le vie della citt\u00e0, serviva ad annunciare l'inizio dello svolgersi delle solenni celebrazioni per le festivit\u00e0 del Santo Patrono.\nNelle celebrazioni attuali, la lettura prima della Giostra della Tradizione (quella di Agosto che si corre in onore del patrono Sant'Emidio) si tiene nel pomeriggio della festa calendariale di Sant'Anna, 26 luglio, quando cominciano i festeggiamenti civili e religiosi in onore di sant'Emidio.\nIl banditore, accompagnato da un corteo formato dai musici del Gruppo Comunale e dai gonfaloni dei sei Sestieri, che muove dal cortile del palazzo dell'Arengo alle 19.00, legge ad alta voce il testo del bando, prima in piazza Arringo, successivamente il piccolo corteo raggiunge Piazza del Popolo, dove viene compiuto lo stesso gesto.\nTale cerimonia avviene anche per l'edizione della Quintana di luglio, nelle stesse modalit\u00e0, il primo sabato di luglio, esattamente una settimana prima della giostra.\nIl testo del Bando di Sfida \u00e8 scritto negli Statuti di Ascoli dell'anno 1377 nel II Libro, Rubrica VI e recita:\n\"\u00abPer reverentia et devotione de quillo che prega Dio ad omne hora per salute et defensione del comune et de lu populo d'Asculi, per lu presente devotissimo decreto havemo statuito et ordinato che lu capitanio et antiani de lu populo de la dicta cipt\u00e0, per vigore de lu loro dato juramento et ad pena de cinquanta libre per ciascuno de loro, siano tenuti et debiano omne anno del mese de augusto, per veneratione et honore de la festa de lu beato Emindio martiro et confessore, patrone, protectore et defensore de lu commune et de lu populo d'Asculi, comandare ad tucti et singuli gentili homini et acti ad jocare con l'aste et armigiare ad cavallo et ad tucti capitanj overo consuli de le arte de la dicta cipt\u00e0 che se apparechie a lu modo usato ad celebrare et honorare la dicta festa et che honore con reverentia epsa festa, con solempnit\u00e0 de jochi et de balli, alegramente, a la pena da imponerse per ipso capitanio, la quale la faccia scotere per lu comune contra qualunqua che lu desprezasse overo non obedesse\u00bb\"\nL'Offerta dei Ceri.\nLa cerimonia dell'\"offerta dei ceri\" si tiene sul sagrato della cattedrale di Sant'Emidio, in piazza Arringo. Ha luogo nel tardo pomeriggio del giorno che precede la Giostra della Quintana e nel suo svolgimento \u00e8 tirato a sorte l'ordine di gara dei cavalieri che parteciperanno, il giorno successivo, alla giostra nel campo.\nIl corteo che presiede questo evento si avvia dal chiostro Maggiore di San Francesco, nei pressi di piazza del Popolo. Questo si compone delle autorit\u00e0 cittadine con a capo il Magnifico Messere, preceduti dai musici ed il gonfalone civico, dai valletti e dal palio destinato al vincitore. A seguire i notabili, i banditori, il Maestro di Campo e gli armigeri, tutte le delegazioni dei Castelli e delle Terre con i loro gonfaloni, le rappresentanze di tutti i Sestieri cittadini precedute ognuna dal cavaliere giostrante con il cavallo ed i Consoli.\nIl corteo, una volta giunto alle soglie del sagrato del duomo attende l'uscita del vescovo e del Capitolo dei Canonici che avviano la cerimonia.\nL'inizio solenne dei musici reca il saluto, poi ogni Sestiere, il Comune e tutte le categorie degli antichi mestieri offrono, per mano dei valletti, mazzi di ceri al Vescovo che saranno utilizzati durante tutto l'anno per essere arsi sulla tomba del santo patrono.\nIl \"cero grosso\", quello che per tradizione \u00e8 il pi\u00f9 grande di tutti, \u00e8 regalato del Comune in nome della cittadinanza.\nTerminata l'offerta dei ceri, il vescovo benedice i cavalieri ed il palio, subito dopo il banditore da lettura del proclama che annuncia ufficialmente il torneo della Quintana.\nQuesta cerimonia si conclude con la designazione dell'ordine di uscita dei cavalieri giostranti seguendo l'antico rituale di scrivere i nomi dei Sestieri su bigliettini di carta che, una volta arrotolati, sono raccolti all'interno dell'elmo del Capitano degli Armigeri. Secondo il Regolamento il Provveditore di Campo ne cura l'estrazione.\nA garanzia dell'onesto e trasparente svolgimento di questa operazione vi sono il Magnifico Messere, il Capitano degli Armigeri ed il Mossiere.\nLa traduzione degli Statuti Ascolani, del 1377, descrive questa cerimonia come un corteo che si avviava verso la cattedrale ascolana, partendo dal palazzo dei Capitani, in piazza del Popolo.\nAprivano la sfilata i valletti seguiti dai musici con il gonfalone, si incolonnavano in successione gli Anziani, i Consiglieri dell'Ordine, i Rettori, gli Ufficiali, i rappresentanti delle corporazioni delle 12 Arti quali medici, avvocati, mercanti, cacciatori, pellicciai, calzolai, muratori, ebanisti, lapicidi, tessitori, ferrai, sarti, tutti con i ceri accesi, ed infine il popolo.\nIl saluto alla Madonna della Pace.\nAnalogamente a quanto avviene per la giostra agostana, anche nell'edizione di luglio vi \u00e8 un altro atto dalla forte connotazione religiosa. Il giorno precedente l'edizione notturna di luglio si tiene infatti il \"Saluto alla Madonna della Pace\", una cerimonia alla quale partecipano i medesimi figuranti dell'Offerta dei Ceri, con l'esclusione dei rappresentanti dei Castelli. Il corteo prende avvio dall'interno del palazzo dell'Arengo in piazza Arringo e dopo aver attraversato Corso Trento e Trieste, piazza del Popolo e corso Mazzini, giunge nella piazza, dove, sul sagrato della chiesa omonima e al cospetto del suo rettore e delle magistrature comunali, dopo le grida del mossiere, assistono alla lettura del bando e all'estrazione dell'ordine di gara.\nLa Giostra.\nEssa si tiene all'interno del terreno del campo di gara allestito presso lo stadio Squarcia, situato tra Forte Malatesta e la chiesa di San Vittore. Consiste in una disputa di cavalieri a cavallo i quali percorrendo, per tre tornate, la pista del campo, devono colpire con la lancia il bersaglio posto sul braccio sinistro del saraceno, detto anche \"moro\", posto all'intersezione nord delle diagonali. Il bersaglio da colpire \u00e8 posizionato sullo scudo fissato al braccio sinistro del busto, mentre sul braccio destro, originariamente era posto un flagello.\nPartecipano tutti i cavalieri dei Sestieri ascolani e competono tra loro gareggiando uno alla volta. Prima dell'inizio della gara i sei cavalieri giostranti percorrono un giro di campo e sostano sotto il palco del Magnifico Messere per porgere il saluto alle dame. Queste annodano un fazzoletto, con i colori del Sestiere di appartenenza, all'asta del cavaliere che avr\u00e0 cura di annodarlo al braccio, ed indossarlo per tutto lo svolgimento della gara, quale segno di buon auspicio.\nI cavalieri giostranti, gi\u00e0 dal punto di partenza, lanciano al galoppo sfrenato i loro cavalli e compiono la tornata. La loro abilit\u00e0 sta nel colpire il bersaglio cercando di realizzare pi\u00f9 centri possibili impiegando il minor tempo. \nIl percorso di gara si sviluppa in due corsie costituite dalle diagonali del campo e raccordate tra loro su due fronti opposti, creando una pista sul terreno, composta da una particolare miscela di sabbia, a forma di otto. La lunghezza del percorso misura 720 metri, ed \u00e8 delimitata da siepi a cordoli che formano quattro \"gocce\" di erba.\nNelle prime edizioni dell'era moderna se il cavaliere era troppo lento nella corsa all'assalto il saraceno, avvitandosi a seguito della spinta ricevuta dalla lancia, lo colpiva alle spalle col flagello.\nIl bersaglio \u00e8 ripartito in cinque aree concentriche che assegnano punteggi diversi, decrescenti verso l'esterno.\nIl centro vale 100 punti, a seguire 80, 60, 40 e 20 punti. Il totale del risultato realizzato da ogni cavaliere \u00e8 computato sommando i punteggi ottenuti nei tre assalti al saraceno ed aggiungendo anche la conversione, in punti, dei secondi utilizzati per compiere la tornata. Prendendo ad esempio come tempo base 60 secondi, esso \u00e8 pari ad un valore di 200 punti, a cui vanno sommati o sottratti 2 punti per ogni decimo in pi\u00f9 o in meno che si impiega per coprire il percorso.\nChi ottiene il punteggio maggiore, che pertanto \u00e8 il risultato del punteggio al tabellone combinato con quello abbinato al tempo viene proclamato vincitore e si aggiudica il Palio, consegnato dalle mani dal Magnifico Messere.\nIl record della pista in una singola tornata \u00e8 di 49.8 secondi, ottenuto da Massimo Gubbini, per il Sestiere di Porta Tufilla, nell'edizione di agosto 2021.\nDurante lo svolgimento della gara possono essere assegnate le seguenti penalit\u00e0:\nIl Palio.\nIl Palio \u00e8 il premio che riceve il cavaliere vincitore della giostra della Quintana. Esso consiste in uno stendardo realizzato in ricercato tessuto dipinto che, dopo la consegna, \u00e8 conservato nella sede del sestiere vincitore. Come da consuetudine viene esposto, successivamente alla sua presentazione, nei giorni che precedono il torneo nel cortile interno del palazzo dei Capitani, da dove viene prelevato per ciascuno dei cortei.\nLa storia di questo trofeo riconduce ai tempi compresi tra il medioevo e l'et\u00e0 rinascimentale quando questo premio era un drappo di grandi dimensioni di tessuto pregiato da cui poter confezionare cotte, tende, tovaglie, abiti. Dal 1800 in poi si consolid\u00f2 l'uso di assegnare al primo classificato uno stendardo dipinto. All'interno della Pinacoteca Civica di Ascoli ad esempio sono custoditi alcuni bozzetti disegnati da Giulio Gabrielli, (1832-1910), per il Palio di Sant'Emidio.\nNella Quintana dell'era moderna esso \u00e8 stato realizzato da importanti artisti del panorama artistico italiano ed internazionale. Dal 1955 al 1973 i Palii furono dipinti ininterrottamente dall'ascolano Giuseppe Rosati, successivamente esso \u00e8 stato realizzato tra gli altri da Nespolo, Galliani, Pericoli, Trubbiani. Solitamente a luglio la realizzazione viene affidata mediante un bando, mentre per l'edizione agostana l'artista viene invitato direttamente dal Comune.\nIl Palio degli Sbandieratori.\nLa partecipazione dei gruppi di sbandieratori alla Quintana \u00e8 legato anche in questo caso alle solenni feste religiose in cui si svolgeva il \"Ballo della \"'nzegna\"\", la cui tradizione nel Piceno si fa risalire almeno al Cinquecento.\nGli sbandieratori sono uno degli elementi fondamentali di questa rievocazione storica, per il loro livello qualitativo e per la loro presenza numerica. Oltre che nelle gare a loro dedicate essi partecipano esibendosi anche durante il corteo storico e, come detto in precedenza, in un suggestivo numero collettivo al campo dei giochi. La competizione tra gli sbandieratori dei sei Sestieri cittadini ebbe inizio nel 1989 e fu inizialmente ospitata in piazza del Popolo, a partire dall\u2019edizione del 2004 il nuovo scenario divenne piazza Arringo.\nLa gara degli sbandieratori si tiene il sabato e domenica precedenti la giostra di luglio, e si articola nelle seguenti specialit\u00e0: \u201cSingolo\u201d, \u201cCoppia\u201d, \u201cPiccola Squadra\u201d (da 4 a 6 sbandieratori) e \u201cGrande Squadra e Musici\u201d (da 8 a 16 sbandieratori). Le singole esibizioni sono giudicate da una giuria formata da giudici della Federazione Italiana Sbandieratori (FISB). La specialit\u00e0 dei musici \u00e8 stata introdotta nell'ambito delle gare cittadine a partire dal 2004. Essi partecipano attivamente al numero e non si limitano ad accompagnare gli sbandieratori con i suoni di tamburi e chiarine, ma propongono una vera e propria coreografia studiata con gli sbandieratori stessi, e questo rende la specialit\u00e0 della Grande Squadra la pi\u00f9 suggestiva e scenografica della gara, oltre che la pi\u00f9 attesa dal pubblico. I musici, cos\u00ec come gli sbandieratori, sono valutati su molteplici aspetti come la scenografia, il sincronismo e la pulizia del suono.\nAl termine di ogni specialit\u00e0 viene stilata la classifica, poi le varie classifiche delle diverse specialit\u00e0 compongono la classifica combinata finale. Vince il Palio il sestiere che si classifica al primo posto della classifica combinata finale.\nIl grado di destrezza raggiunto nel corso degli anni \u00e8 cos\u00ec elevato che essi primeggiano anche nei campionati nazionali organizzati ogni anno dalla Federazione, tanto che il Sestiere di Porta Solest\u00e0 ha vinto il titolo di Campione d'Italia nel 2005 e nel 2013, e vari titoli nelle singole specialit\u00e0. L'altissimo livello raggiunto dagli sbandieratori ascolani, oltre che la tradizione storica legata alla Quintana, hanno inoltre portato la citt\u00e0 di Ascoli ad essere sede per tre volte dei Campionati Italiani serie A1 (Tenzone Aurea), nel 2004, 2013 e 2017. Nel 2004 la citt\u00e0 ha anche ospitato i Campionati di serie A/2 (Tenzone Argentea).\nIl Palio degli Arcieri.\nIl periodo quintanaro contempla anche la gara di abilit\u00e0 tra gli arcieri dei sei Sestieri. Teatro di questa imperdibile prova di precisione e freddezza \u00e8 il Campo dei Giochi di \u201cPonte Majore\u201d. La competizione venne istituita la prima volta come \"una tantum\" nel 1992, poi dal 1995 non ha pi\u00f9 avuto interruzioni. Il battesimo della \u201cFreccia d\u2019oro\u201d avvenne in piazza del Popolo, poi il campo di gara \u00e8 cambiato pi\u00f9 volte, ma \u00e8 sempre stato allestito in altri luoghi incantevoli della citt\u00e0 quali il Chiostro maggiore di San Francesco, piazza Sant\u2019Agostino e piazza Arringo. \nNel 2004 venne introdotta la competizione a squadre in cui ogni Sestiere schiera tre elementi. Le prove a cui si sottopongono gli arcieri sono: il \u201ctiro allo scudo\u201d, il \u201ctiro al bastone\u201d, il \u201ctiro alle tavole\u201d e il \u201ctiro al pendolo\u201d. Vince il Palio il sestiere che riesce a totalizzare il punteggio pi\u00f9 alto dopo le prove previste. Al termine di esse viene stilata la classifica dei migliori otto arcieri che a seguire prenderanno parte ad un\u2019ulteriore sfida per aggiudicarsi la \u201cBrocca d\u2019oro\u201d, il trofeo che sar\u00e0 vinto dal miglior arciere singolo.\nLa gara degli arcieri si svolge solitamente nella serata del 26 luglio.\nLa particolarit\u00e0 della competizione \u00e8 che vengono utilizzati archi in legno privi di mirini e contrappesi.\nSestieri all'Erta: il Giuramento solenne dei Consoli e i Giochi Popolari.\nLa stagione della Quintana di Ascoli apre ufficialmente i battenti con \u201cSestieri all\u2019Erta\u201d, evento con il quale la citt\u00e0 di Ascoli Piceno viene catapultata indietro nel tempo fino al medioevo. La suggestiva cornice di piazza Arringo diventa per l\u2019occasione il palcoscenico naturale dove vanno in scena il Giuramento dei Consoli che vedr\u00e0 coinvolti i sei Sestieri della citt\u00e0. Questo \u00e8 l\u2019avvenimento che dar\u00e0 formalmente inizio alla sfida al temuto moro.\nNel corso della manifestazione viene allestita un\u2019arena all\u2019interno della quale si svolgeranno i Giochi Popolari tra sestieri, la Gara del lancio di \u201cbomba\u201d (tipico lancio della scuola di sbandieratori ascolana che consiste nel lanciare la bandiera pi\u00f9 alta possibile per poi riprenderla senza farla cadere a terra) e altri spettacoli.\nI Sestieri.\nQuesto Sestiere deriva il suo nome da \"Plateola\", la piccola piazza su cui sorgeva la chiesa di Sant'Angelo Minore, demolita nell'anno 1908, citata come \"Ecclesiam Sancti Angeli Minoris in Platea\". Ha il suo comprensorio nella zona alta di Ascoli Piceno, dove si trovano la Fortezza Pia, le Grotte dell'Annunziata, il complesso della Cartiera Papale e la chiesa di Sant'Angelo Magno.Arme bianco rossa\nDeve il suo nome dalla porta cittadina, posta all'ingresso orientale della citt\u00e0 storica, commissionata dal governatore Marsilio Landriano, realizzata nel 1587 da Antonio Giosafatti, distrutta dai Piemontesi nel 1860.\nNel territorio di questo Sestiere ci sono la chiesa di San Salvatore di Sotto, il ponte di Cecco ed il Forte Malatesta, di fronte al quale si trova anche il Campo dei Giochi dove si disputa la Quintana.Arme nero verde\nIl Sestiere prende il nome dalla porta che segnava l'ingresso nella citt\u00e0 attraverso la Salaria, all'estremit\u00e0 occidentale della citt\u00e0 storica.\nNel suo territorio, tra le altre costruzioni monumentali, il teatro romano, la Chiesa di San Tommaso Apostolo, il Palazzetto Longobardo con la Torre degli Ercolani, all'interno del quartiere di San Giacomo.Arme rosso azzurra\nDeve il suo nome dall'omonima porta di accesso alla citt\u00e0. Al suo territorio appartengono il rione costruito oltre il ponte Romano di Solest\u00e0 ed una parte del quartiere di San Giacomo. Tra i monumenti maggiori il lavatoio pubblico ed il tempietto di Sant'Emidio Rosso.Arme giallo blu\nEstende il suo territorio cittadino al di fuori della porta stessa, edificata da Camillo Merli nell'anno 1553.\nNel suo territorio tra i monumenti di maggior rilievo vi \u00e8 il tempietto di Sant'Emidio alle Grotte.Arme rosso nera\nComprende gran parte della superficie cittadina del centro storico di Ascoli, inglobando nel suo territorio piazza del Popolo e piazza Arringo, ed alcuni dei maggiori monumenti cittadini.Arme rosso verde\nFilatelia.\nAlla Giostra della Quintana di Ascoli Piceno \u00e8 stato dedicato un francobollo verde e dentellato, emesso dalla Repubblica di San Marino, il 22 giugno 1963, dal valore nominale di L. 10, incluso nella serie della \"Giostre e tornei\".\nCuriosit\u00e0.\nLa Quintana ha partecipato:"}
{"id": "94990", "revid": "2225", "url": "https://it.wikipedia.org/wiki?curid=94990", "title": "Shaolin soccer", "text": ""}
{"id": "94991", "revid": "729019", "url": "https://it.wikipedia.org/wiki?curid=94991", "title": "Suddivisioni del Belgio", "text": " \nIl Belgio, nato come stato fortemente centralizzato e in seguito trasformato in stato regionale, \u00e8 divenuto nel 1993 uno stato federale caratterizzato da organismi interni (3 regioni e 3 comunit\u00e0) che hanno competenze specifiche. La peculiarit\u00e0 dell'ordinamento belga fa s\u00ec che esso possa essere definito uno stato dotato di un \"federalismo da sovrapposizione\".\nQuadro storico.\nIl Belgio \u00e8 nato nel 1830, caratterizzato da un unico Parlamento ed un unico governo centrale. L'inizio del processo decentrativo si pu\u00f2 attribuire all'elaborazione delle leggi linguistiche di fine \u2018800, che riconoscevano il fiammingo come lingua ufficiale (precedentemente il Belgio usava esclusivamente il francese) in settori come istruzione e giustizia; cosa che port\u00f2, alla fine della prima guerra mondiale, al principio di unilinguismo delle regioni (ogni regione aveva una lingua ufficiale).\nNel secondo dopoguerra, la divisione linguistica port\u00f2 alla divisione del territorio in Regioni. Tale situazione port\u00f2 inevitabilmente alla ricerca di proprie istituzioni, che permettessero di far fronte in maniera pi\u00f9 adeguata alle esigenze di ciascuna comunit\u00e0: si stava creando lo stato federale. La prima revisione costituzionale \u00e8 datata 1970, e attribuiva alle comunit\u00e0 le competenze nei settori della politica culturale, esercitate attraverso i Consigli culturali, e alle Regioni di certi aspetti delle politiche socio-economiche.\nLa seconda tappa del decentramento belga \u00e8 datata 1980. La seconda revisione costituzionale attribu\u00ec alle Comunit\u00e0 competenze in materie di politiche sociali e sanitarie. Questa volta, per\u00f2, le comunit\u00e0 godevano di competenze legislative e di un governo autonomo. Le Regioni, invece, diventavano responsabili delle politiche ambientali, energetiche e del lavoro. Anch'esse godevano di un organo legislativo ed esecutivo.\nLe modifiche costituzionali del 1988 ampliarono le competenze di comunit\u00e0 e regioni, ma soprattutto previdero un sistema di finanziamento per le Regioni, che da quel momento avrebbero goduto di autonomia fiscale. \nInfine, nel 1993, i Consigli furono resi direttamente eleggibili.\nAltra peculiarit\u00e0 del federalismo belga \u00e8 la totale assenza di una gerarchia normativa, non esiste nessuna prevalenza della normativa federale su quella regionale. Le due tipologie normative hanno, dunque, pari valore.\nI conflitti di competenza sono risolti dalla Corte Arbitrale, mentre quelli di interessi da un Comitato di concertazione, composto da rappresentanti del governo federale dei governi comunitari e regionali. La Costituzione del 1993 ha inoltre imposto il principio della lealt\u00e0 federale, consistente nell'impegno di entrambi di non attentare all'equilibrio del sistema istituzionale, e quindi, di evitare il pi\u00f9 possibile conflitti. \nIn effetti non sono stati molti i conflitti anche per via di una peculiarit\u00e0 della Costituzione belga che prevede competenze esclusive e, quindi, assenza di competenze concorrenti.\nAttualmente, con il compimento delle riforme dell'inizio del XXI secolo, i belgi sono chiamati alle urne in due occasioni: ogni 5 anni per le elezioni politiche per il rinnovo dei deputati regionali, nazionali ed europei ed ogni 6 anni per le elezioni amministrative per rinnovare i consiglieri comunali e provinciali. Gli enti in crisi vengono rinnovati con elezioni suppletive valide per il solo completamento del mandato originale.\nLivelli territoriali.\nComunit\u00e0.\nLe \"comunit\u00e0\" del Belgio sono 3, distinte tra loro su base linguistica:\nOgni Comunit\u00e0 possiede un consiglio, un organo legislativo ed un governo esecutivo. Per l'esercizio delle materie comunitarie nella Regione di Bruxelles-Capitale, sono stati istituiti tre commissioni comunitarie: una per ogni regione. I consigli e i governi comunitari esercitano collegialmente il potere di emanare decreti, che hanno valore di legge. Le materie di competenza sono: cultura, l'uso della lingua, l'istruzione, cooperazione intercomunitaria e internazionale. Quest'ultima \u00e8 particolarmente importante perch\u00e9 consente loro di firmare trattati internazionali che riguardano settori di loro competenza. Questo \u00e8 possibile perch\u00e9 essi hanno una personalit\u00e0 giuridica distinta da quella dello Stato.\nRegioni.\nLe regioni del Belgio costituiscono una suddivisione territoriale di primo livello del Paese. All'interno del sistema federale belga, le competenze di tipo economico-territoriale (dall'economia al lavoro, dall'ecologia ai lavori pubblici, dall'agricoltura alla previdenza sociale) sono devolute agli organi politici delle regioni mentre quelle di tipo educativo-culturale sono gestite dalle Comunit\u00e0 linguistiche.\nNel caso delle Fiandre, le istituzioni della regione e della Comunit\u00e0 linguistica neerlandofona sono fuse dal 1980.\nLe regioni sono governate da un ministro-presidente, da un governo e da un parlamento regionale, e sono ulteriormente suddivise in province.\nProvince.\nLe 10 province sono il secondo livello di suddivisione. Le province sono governate da un governatore, una deputazione permanente e da un consiglio provinciale, e sono ulteriormente suddivise in comuni.\n\"Arrondissement\".\nGli \"arrondissement\" (circondari) sono un'articolazione intermedia tra provincia e comune, cui non corrisponde un ente giuridico. Esistono \"arrondissement \"amministrativi (43), \"arrondissement \"giudiziari (12) e \"arrondissement \"elettorali (13, solo in Vallonia), non necessariamente coincidenti tra loro.\nComuni.\nIl Belgio \u00e8 diviso in 589 comuni, 133 dei quali hanno ufficialmente lo status di citt\u00e0. I comuni sono governati da un borgomastro, un collegio interinale e un consiglio comunale."}
{"id": "94995", "revid": "767487", "url": "https://it.wikipedia.org/wiki?curid=94995", "title": "Charlot marinaio", "text": "Charlot marinaio (\"Shanghaied\") \u00e8 un film interpretato e diretto da Charlie Chaplin; fu proiettato la prima volta il 4 ottobre 1915.\nTrama.\nIl proprietario del battello, per saldare i debiti accumulati, escogita un piano per far esplodere l'imbarcazione in mare, al fine di incassare il premio dell'assicurazione. Assolda un vecchio lupo di mare il quale, tramite il nostromo e con l'inganno, racimola un equipaggio, con l'apporto dell'ignaro e ingenuo Charlot. Di nascosto sul battello si imbarca anche la figlia del proprietario del battello, osteggiata da questi nella relazione con l'amato suo Charlot all'oscuro delle intenzioni della ragazza.\nL'imbarcazione guadagna il largo e ai membri dell'equipaggio \u00e8 assegnato ciascuno un compito sul cui svolgimento vigiler\u00e0 il nostromo. A Charlot tocca la mansione di aiuto cuoco, ma se ne pentiranno presto il capitano e il nostromo quando Charlot servir\u00e0 loro la zuppa, nella quale egli in precedenza ha inconsapevolmente sciacquato i piatti e i moci per il pavimento, e saranno colti da un atroce mal di pancia con la conseguente caccia all'aiuto cuoco scoperto responsabile. Questi nel frattempo \u00e8 alle prese col mal di mare, quando scopre l'amata nascosta nella stiva e insieme assistono al tentativo di attuare il piano di affondamento: il nostromo e il capitano danno fuoco alla miccia di un barile d'esplosivo, dopodich\u00e9, calata una scialuppa, abbandonano il battello, ma Charlot lancer\u00e0 sulla loro imbarcazione il barile prossimo all'esplosione e che, infatti, scoppia proprio sull'imbarcazione dei due. Il proprietario venuto a conoscenza del destino della figlia, tramite il biglietto che ella gli lasci\u00f2 si precipita al battello con un motoscafo sul quale saliranno i due innamorati, ma il padre obbliga Charlot a buttarsi a mare il quale, per\u00f2, risale dalla parte opposta e con una pedata restituisce la punizione e dando gas al motoscafo si allontana con la bella.\nProduzione.\nIl film fu prodotto dalla Essanay Film Manufacturing Company.\nEffetti speciali.\nLa farsa si svolge su un battello e per dare realismo alle scene Chaplin fece costruire una cabina basculante per cui bastava spostare il peso da una parte o dall'altra per ricreare il beccheggiare dell'imbarcazione. Il cameraman Harry Ensign modific\u00f2 il sistema di ancoraggio della macchina da presa applicandovi un peso fin quasi a terra di modo che potesse ondeggiare morbidamente.\nDistribuzione.\nDistribuito dalla General Film Company, il film - un cortometraggio in due bobine della durata di 27 minuti - usc\u00ec nelle sale cinematografiche USA il 4 ottobre 1915."}
{"id": "94998", "revid": "793215", "url": "https://it.wikipedia.org/wiki?curid=94998", "title": "Ellis Island", "text": "Ellis Island \u00e8 un isolotto parzialmente artificiale alla foce del fiume Hudson nella baia di New York. L'originaria superficie (poco pi\u00f9 di un ettaro) fu incrementata fra il 1890 e il 1930 con i detriti derivanti dagli scavi della metropolitana di New York, fino a raggiungere gli 11 ettari. Antico arsenale militare, dal 1892 al 1954, anno della sua chiusura, \u00e8 stato il principale punto d'ingresso per gli immigrati che sbarcavano negli Stati Uniti. Attualmente l'edificio ospita l'Ellis Island Immigration Museum che \u00e8 visitabile utilizzando il medesimo biglietto e traghetto che consentono l'accesso anche alla vicina Statua della Libert\u00e0.\nL'isola, pur trovandosi nelle acque di pertinenza del New Jersey, fino al 1998 apparteneva territorialmente solo allo stato di New York, costituendo pertanto (per questa porzione) un'exclave di questo stato analogamente a Liberty Island (nella citt\u00e0 di New York entrambe rientrano nel borough di Manhattan).\nDopo varie dispute territoriali la Corte Suprema ha stabilito nel 1998 che solo la parte originaria dell'isola ed alcune piccole porzioni di territorio attigue fossero di pertinenza di New York (17%), mentre gli incrementi successivi rientrassero nel New Jersey (83%). Il famoso museo dell'immigrazione si trova nella parte appartenente a New York.\nContesto.\nIl porto di Ellis Island ha accolto oltre 12 milioni di immigranti provenienti da tutto il mondo dal 1892 al 1954. Prima della sua apertura, avvenuta il 1 gennaio del 1892, gi\u00e0 oltre 8 milioni di persone erano transitate per il Castle Garden Immigration Depot di Manhattan.\nGli stranieri che approdavano al porto di Ellis Island avevano l'obbligo di esibire ai medici del Servizio Immigranti i documenti d'imbarco con le informazioni sulla nave che li aveva condotti e i documenti d'identit\u00e0 per il riconoscimento personale, che sarebbero stati visionati e approvati durante le ispezioni mediche e burocratiche.\nLe ispezioni mediche, alle quali ciascun immigrante doveva sottoporsi, avevano lo scopo di valutare le condizioni fisiche e psicologiche dei pazienti esaminati, evitando in questo modo contagi da malattie infettive.\nAl contrario di quanto accadeva ai passeggeri di terza e quarta classe, obbligati a scendere dalla nave e stanziare sul molo durante lo svolgimento delle ispezioni, i passeggeri agevolati ed economicamente stabili, che durante il tragitto fino a New York avevano viaggiato nelle classi prima e seconda della nave, avevano il privilegio e il vantaggio di sottoporsi alle pratiche d'ispezione direttamente a bordo.\nDurante i controlli medici, i pazienti di ogni grado e ceto sociale a cui veniva diagnosticato un problema fisico o psicologico venivano immediatamente contrassegnati con un simbolo disegnato sulla schiena e sottoposti a controlli specifici.\nI contrassegni usati per distinguere i pazienti sani da quelli malati si diversificavano in base al problema che la persona presentava. Per esempio, quando un immigrato veniva associato a un problema legato alla sfera psicologica veniva contrassegnato sulla schiena da una croce; se il problema diagnosticato risultava ernia, il soggetto veniva contrassegnato con una X. Lo stesso accadeva, con altri simboli, a coloro che soffrivano di patologie respiratorie, problemi di vista e perfino alle donne in gravidanza.\nLe persone ritenute sane e senza alcun problema di salute venivano accompagnate verso le stanze dei Registri, nelle quali avrebbero potuto registrare, per mano di ispettori addetti, il proprio nome, il luogo di nascita, il luogo di destinazione, lo stato civile, la disponibilit\u00e0 di denaro, la professione, i precedenti penali e le possibili referenze a conoscenti gi\u00e0 presenti sul suolo statunitense per ottenere la completa idoneit\u00e0 di soggiorno negli Stati Uniti d'America. Al termine della registrazione, venivano accompagnate al molo e fatte imbarcare sul traghetto per Manhattan. Gli immigrati che non avevano ottenuto l'idoneit\u00e0 e presentavano difficolt\u00e0 fisiche venivano isolati e sottoposti a controlli pi\u00f9 specifici. Coloro i quali presentassero infermit\u00e0 o problematiche che li rendevano inabili al lavoro o che necessitassero di cure dal costo elevato, venivano immediatamente espulsi.\nSecondo il vademecum destinato ai nuovi venuti, i migranti considerati anziani, deformi, ciechi, sordi, portatori di malattie contagiose, mentalmente instabili e con qualsiasi altra infermit\u00e0, erano esclusi dal suolo americano. Coloro che appartenevano a una o pi\u00f9 di queste categorie venivano respinti, espulsi e obbligatoriamente reimbarcati sulle navi dalle quali erano giunti, che secondo la legislazione americana avevano il dovere di riportarli ai porti di provenienza.\nMalgrado la legge avesse permesso tali manovre, nel 1907 si registr\u00f2 la percentuale pi\u00f9 alta di flussi migratori con un numero complessivo di persone approdate. Dal 1917 ci fu un nuovo tentativo di ridurre e limitare i flussi in entrata. A tal proposito, vennero introdotti un test dell'alfabetismo che obbligava gli immigranti in arrivo a saper scrivere e a leggere per sostare in America e, dal 1924, quote d'ingresso (che definivano un numero totale d'immigranti da accogliere). Le quote ammettevano un numero complessivo di 17.000 immigranti provenienti dall'Irlanda, 7.500 provenienti dal Regno Unito, 7.400 dall'Italia e 2.700 dalla Russia.\nIn successione, lo Stato americano eman\u00f2 delle nuove leggi per diminuire gli ingressi: la legge \"Chinese Exclusion Act\" prevedeva di limitare la presenza di immigranti di origine cinese sul territorio, la legge \"Alien Contract Labor Law\" impediva alle aziende e agli imprenditori di far lavorare gli immigrati sotto contratto e la legge \"Origins Act Law\" limitava fortemente gli ingressi, secondo un sistema di quote nazionali che discriminavano palesemente gli immigrati provenienti dall'Europa meridionale e orientale, escludendo virtualmente gli asiatici.\nInoltre la depressione economica scoppiata nel 1929 ridusse il numero degli immigrati dai 241.700 ricevuti nel 1930 ai 97.000 del 1931 fino ai 35.000 ricevuti nel 1932. Gli espulsi a forza dagli Stati Uniti furono 62.000 nel 1931, 103.000 l'anno successivo e 12.700 nel 1933.\nStoria della struttura.\nIl 15 giugno 1897, durante le prime ore del mattino, un incendio bruci\u00f2 e distrusse completamente l'edificio principale dell'isola assieme agli archivi che ospitava, rendendolo inutilizzabile.\nSuccessivamente a quanto accaduto, lo Stato americano provvide agli investimenti per la ricostruzione della stazione di Ellis Island, la stazione venne ricostruita in soli tre anni. Al fine di evitare eventi analoghi, i nuovi edifici innalzati furono costruiti con materiale ignifugo.\nIl 17 dicembre 1900 venne inaugurato il nuovo edificio nel quale vennero accolti nuovi immigrati il medesimo giorno.\nDal 1924, Ellis Island divenne anche un centro di detenzione per i rimpatri forzati come i dissidenti politici, gli anarchici, i senza denaro e senza lavoro, che vennero obbligati a tornare nel paese d'origine. Analogamente, durante la seconda guerra mondiale, vennero trattenuti detenuti immigrati di origine giapponese, italiana e tedesca. Il centro di detenzione rimase attivo fino al 1954, data in cui Arne Peterssen (ultimo detenuto rimasto) fu rilasciato, ed Ellis Island venne chiusa ufficialmente dal Governo degli Stati Uniti.\nIl 12 novembre 1954 il Servizio Immigrazione chiuse definitivamente, spostando i propri uffici a Manhattan.\nEllis island rimase inutilizzata fino al 1990, anno in cui sull'isola venne inaugurato il museo.\nEllis Island National Museum of Immigration.\nL'isola venne riaperta al pubblico il 10 settembre del 1990: il centro di detenzione, rimasto inattivo dal 1954, divenne un museo nazionale che prese il nome di Ellis Island National Museum of Immigration.\nIl museo documenta la ricca storia dell'immigrazione attraverso una collezione di fotografie, cimeli di famiglie e testimonianze storiche delle persone che hanno approdato ai porti statunitensi in passato.\nDurante gli anni novanta sono stati ampliati due settori all'interno del museo.\nIl primo settore venne presentato nell'Aprile del 2001 e nominato \"American Family Immigration History Center\". In questa sezione del museo vennero esposti gli archivi pubblici in un database con oltre 65 milioni di registri, contenenti le esperienze vissute dagli immigranti tra il 1820 e il 1957.\nIl secondo settore venne reso pubblico nel 2011 con due contenuti differenti.\nLa sezione \"Pre Ellis Island Galleries\", che affronta le vicende della storia americana prima del 1820, nominata \"The Journeys: The peopling of America (1550 - 1830),\" contiene la storia dei primi nativi americani e dei colonizzatori europei.\nLa sezione \"Post- Ellis Island Wing\", che affronta le vicende della storia americana dell'immigrazione dal 1954 fino al presente, nominata \"The Journeys: New Eras of Immigration,\" riflette sul rapido progresso tecnologico che ha caratterizzato l'immigrazione e sfide e le opportunit\u00e0 affrontate dagli immigranti nel mondo moderno."}
{"id": "95004", "revid": "729019", "url": "https://it.wikipedia.org/wiki?curid=95004", "title": "Battaglia di Angaur", "text": "La battaglia di Angaur \u00e8 stata una battaglia della campagna del Pacifico combattuta durante la seconda guerra mondiale.\nNella met\u00e0 del 1944 erano presenti su questa isola 1.400 soldati giapponesi al comando del tenente generale Sadao Inoue, comandante del settore di Palau.\nLa scarsa difesa delle Palau e la possibilit\u00e0 di costruirvi un campo d'aviazione resero Angaur un obiettivo attraente per i comandi americani dopo la conquista delle Isole Marshall. La mancanza di mezzi da sbarco signific\u00f2 per\u00f2 che l'attacco contro le Palau non pot\u00e9 cominciare prima che venissero terminate le operazioni nelle Marianne.\nI bombardamenti, effettuati dalla corazzata \"Tennessee\" e dai bombardieri in picchiata Douglas Dauntless che partivano dalla portaerei USS \"Wasp\" (CV-18), incominciarono il giorno 11 febbraio 1944.\nSei giorni dopo l'81\u00aa Divisione di fanteria, comandata dal maggior generale Paul J. Mueller, sbarc\u00f2 a nord-est e a sud-ovest sulla costa dell'isola.\nLe mine e la congestione delle spiagge inizialmente crearono diversi problemi. I giapponesi effettuarono diversi contrattacchi ma la resistenza si irrigidiva a mano a mano le truppe americane si avvicinavano alla collina, da loro soprannominata \"The Bowl\" (\"la tazza\"), situata vicino al lago Salome, nel nord-ovest dell'isola.\nSu questa collina i giapponesi avevano previsto di concentrare il nucleo della loro resistenza. Il 20 settembre 1944 il 322\u00ba battaglione attacc\u00f2 la collina. I 750 difensori risposero con il fuoco dell'artiglieria, dei mortai e delle mitragliatrici.\nGradualmente la fame, la sete e il fuoco dell'artiglieria americana cominciarono a indebolire i difensori e per il 25 settembre gli americani avevano iniziato a penetrare nelle difese della collina. Piuttosto che combattere per il possesso delle caverne gli americani usarono i bulldozer per chiuderne le entrate.\nIl 30 settembre i combattimenti sull'isola erano finiti.\nIl campo di aviazione venne costruito mentre la battaglia era ancora in corso. Il ritardo con il quale le operazioni nelle Palau erano state avviate fece s\u00ec che per\u00f2 non fosse pronto per le operazioni contro le Filippine che ebbero inizio nell'ottobre 1944.\nL'Ammiraglio W. Halsey Jr. aveva detto che le operazioni contro le Palau non erano necessarie, e gli storici militari concordano con lui, affermando che il principale vantaggio ricavato da questa operazioni fu l'esperienza di combattimento guadagnata dalla 81\u00aa Divisione."}
{"id": "95006", "revid": "363", "url": "https://it.wikipedia.org/wiki?curid=95006", "title": "Banded iron beds", "text": ""}
{"id": "95008", "revid": "219110", "url": "https://it.wikipedia.org/wiki?curid=95008", "title": "Conectiva", "text": "Conectiva \u00e8 stata una compagnia privata brasiliana di software fondata il 28 agosto 1995 situata a Curitiba, Paran\u00e1, Brasile.\n\u00c8 stata la pioniera nella distribuzione di Linux e della cultura Open Source in portoghese, spagnolo e inglese per tutta l'America Latina. Oltre alla distribuzione GNU Linux personalizzata per il mercato dell'America Latina, Conectiva sviluppava una serie di prodotti e servizi aggiuntivi diretti all'attenzione delle compagnie intenzionate ad adottare software Open Source, quali libri, manuali, software aggiuntivo, programmi OEM e la \"Revista do Linux\". Inoltre, la compagnia forniva servizi di assistenza, corsi e supporto tecnico nell'intera America Latina.\nConectiva forniva anche sviluppo, personalizzazione e servizi professionali su Internet attraverso il suo team di programmatori di software open source. Il team di sviluppo di Conectiva \u00e8 stato specializzato, tra le altre cose, nelle seguenti aree: sviluppo del kernel di Linux, driver per dispositivi, XFree86, protocolli di rete, firewalling, clustering, analisi e ottimizzazione delle performance, management dei file system e delle risorse.\nIl 24 gennaio 2005 \u00e8 stato annunciato che MandrakeSoft stava acquistando Conectiva per 1.79 milioni di euro (2.3 milioni di dollari americani). Il 7 aprile 2005 MandrakeSoft annunci\u00f2 la decisione di cambiare il nome della compagnia in Mandriva e il nome della loro distribuzione in Mandriva Linux, anche se la societ\u00e0 brasiliana non avrebbe cambiato il suo nome immediatamente."}
{"id": "95009", "revid": "9498", "url": "https://it.wikipedia.org/wiki?curid=95009", "title": "Cadenza", "text": "Una cadenza, nella teoria musicale, \u00e8 una formula armonico-melodica che conclude un discorso musicale, sia questo una frase o una composizione. Consiste solitamente nella successione di due o pi\u00f9 accordi. Nel linguaggio musicale le cadenze hanno un ruolo per certi versi paragonabile a quello della punteggiatura nell'espressione verbale.\nIn alcune forme musicali, come l'aria d'opera o il concerto solistico, la cadenza conclusiva del brano era talora espansa in un lungo \"assolo\" di carattere virtuosistico, spesso improvvisato dall'esecutore: da ci\u00f2 l'uso del termine \"cadenza\", al di fuori dello stretto contesto della teoria musicale, anche per denotare un lungo inciso solistico che precede la conclusione di un brano.\nArmonia tonale.\nEssa \u00e8 uno dei momenti pi\u00f9 importanti di una composizione, in quanto permette di stabilire pienamente la tonalit\u00e0, d\u00e0 coerenza alla struttura formale del brano e costituisce un momento di alta espressivit\u00e0. Pu\u00f2 essere paragonata al punto che conclude una frase, ma bisogna ricordare che esistono cadenze pi\u00f9 o meno incisive e che esse possono venir usate per creare un effetto di pausa temporanea o definitiva.\nCon l'affermarsi del sistema tonale, la cadenza acquist\u00f2 la funzione di ribadire la tonalit\u00e0 attraverso precise successioni accordali.\nCadenza autentica perfetta o imperfetta.\nI gradi pi\u00f9 importanti per la definizione della tonalit\u00e0 di un brano sono il V ed il I (la sensibile dell'accordo di dominante deve risolvere sempre sulla tonica, dando un accentuato senso di conclusione). La loro successione d\u00e0 origine alla formula di cadenza pi\u00f9 nota: la cadenza autentica. Le cadenze autentiche possono essere ulteriormente suddivise in perfette o imperfette, a seconda del loro grado di \"perfezione\", cio\u00e8 di conclusivit\u00e0: le cadenze perfette sono quelle che terminano con la nota tonica al soprano; se, invece, la cadenza conclude con la terza o la quinta della triade di tonica, essa si dice imperfetta. \nLa formula della cadenza autentica (V-I) pu\u00f2 essere estesa includendo il IV od il II grado (sia nello stato fondamentale, che in primo rivolto) ed inserendo anche la quarta e sesta di cadenza in funzione di appoggiatura doppia sull'accordo di dominante. In base a ci\u00f2 si possono avere due formule assai forti dal punto di vista armonico:\nAltre formule usabili sono:\nTre formule meno comuni sono:\nL'accordo di tonica conclusivo, volendo, pu\u00f2 essere ornato tramite un'appoggiatura o un ritardo. Un'altra variante consiste nel prolungare l'accordo di dominante mentre il basso intona la tonica, sia fungendo come appoggiatura, sia per permettere una risoluzione pi\u00f9 in l\u00e0.\nCadenza evitata.\nLa cadenza evitata presuppone una modulazione e si verifica quando il V di una tonalit\u00e0 passa al V di una nuova tonalit\u00e0. Da qui il nome di cadenza evitata, dato che il V \"evita\" la risoluzione al I grado per passare direttamente al V di una nuova tonalit\u00e0. Questo tipo di cadenza crea una sonorit\u00e0 imprevedibile ed una forte sensazione di movimento alla ricerca di una risoluzione conclusiva.\nA differenza della cadenza autentica imperfetta, la cadenza evitata non \u00e8 in grado di concludere un brano.\nCadenza sospesa.\nLa cadenza sospesa \u00e8 quella che termina sull'accordo di dominante allo stato fondamentale; rispetto alla precedente indica una pausa debole, temporanea.\nIl pi\u00f9 delle volte il V grado viene preceduto dal IV o dal II, ma anche dal I (utile l'uso della quarta e sesta di cadenza come elemento sottolineativo) o dal VI.\nSpesso la cadenza sospesa viene utilizzata in caso si abbiano due frasi musicali parallele (od anche due periodi tra loro diversi); in tal caso la prima frase chiude con la cadenza sospesa e la seconda con quella autentica.\nCadenza plagale.\nConsiste nell'uso della successione IV-I e viene spesso usata dopo una cadenza autentica per marcarne ancora di pi\u00f9 il ruolo conclusivo, ma pu\u00f2 anche essere inserita da sola. Pu\u00f2 essere preceduta dal VI o dal I grado.\nA conclusione di un brano in tonalit\u00e0 maggiore, il IV grado pu\u00f2 venir anche utilizzato nella sua forma minore e ci\u00f2 serve a conferire una coloratura molto particolare.\nCadenza d'inganno.\nSi basa sulla cadenza perfetta ma, in luogo del finale di I grado, ne viene utilizzato un altro; in base a ci\u00f2 possono esistere molte cadenze d'inganno con differente efficacia. La tonalit\u00e0 non viene smarrita, in quanto \u00e8 sufficiente l'accordo di dominante per definirla appieno (ed anzi, nella cadenza plagale, la definizione tonale \u00e8 assai incisiva). La progressione pi\u00f9 nota \u00e8 quella V-VI, che conferisce un forte senso di sorpresa.\nUna cadenza d'inganno crea un momento di sospensione, che determina un aumento d'interesse verso la composizione, in quanto la sensazione di una conclusione viene disattesa, ed inoltre fa s\u00ec che il compositore possa aggiungere una o due frasi che concludano il tutto.\nCadenza frigia.\nSi tratta di una cadenza tipicamente barocca, che consiste nella progressione, in un brano di tonalit\u00e0 minore, IV (in primo rivolto)-V, ove quest'ultimo \u00e8 alterato; in genere \u00e8 usata come conclusione di un movimento lento. \nIl nome deriva dal movimento discendente di un semitono del basso, che si ritiene sia una derivazione dalle cadenze, di tipo II-I, della musica medioevale nel modo frigio.\nCadenza imperfetta.\nLa cadenza imperfetta \u00e8 caratterizzata dalla presenza della progressione V-I, in cui il I grado o il V sono allo stato di rivolto. Ci\u00f2 determina la perdita di parte del carattere conclusivo della cadenza autentica, indicando una pausa solo transitoria. In questi casi, in effetti, la conclusione arriva successivamente.\nUn effetto poco conclusivo lo si pu\u00f2 anche ottenere, volendo, utilizzando l'accordo di tonica allo stato fondamentale, ma facendo cantare al soprano la 3\u00aa mediante.\nCadenze in battere o in levare.\nQuesta differenziazione si basa sul tempo in cui cade l'ultimo accordo della cadenza: se si tratta di un tempo forte, si ha la cadenza in battere, altrimenti si ha una cadenza in levare.\nOgni tipo di cadenza armonica pu\u00f2 essere sia in battere, che in levare.\nCadenza piccarda.\nConsiste nel concludere una composizione basata sul modo minore sull'accordo del I grado con la terza innalzata. In questa maniera la composizione basata sul modo minore conclude su un accordo perfetto maggiore, anzich\u00e9 su quello perfetto minore; questo crea nell'ascoltatore come un bagliore di luce o di speranza sull'ultimo accordo che, essendo maggiore, \u00e8 in contrasto con la sonorit\u00e0 cupa propria del modo minore.\nIl termine \"tierce de Picardie\" (terza piccarda) per indicare questa formula fu usato per la prima volta da J.J. Rousseau nel \"Dictionnaire de musique\" (1767). La motivazione di questa scelta linguistica risiedeva nel fatto che la suddetta formula cadenzale era usata (ancora ai tempi di Rousseau) nella musica da chiesa. Nella regione della Piccardia si faceva musica in numerose cattedrali; da qui - secondo lo stesso Rousseau - il nome \"tierce de Picardie\". In realt\u00e0, nel corso dei secoli XVI e XVII era una prassi pressoch\u00e9 sistematica quella di concludere un brano in tonalit\u00e0 minore con l'accordo maggiore: a quell'epoca la terza minore era considerata una consonanza imperfetta (quindi non sufficientemente conclusiva), inoltre risultava particolarmente calante nel temperamento mesotonico allora in uso (che invece aveva le terze maggiori perfettamente consonanti).\nDue celebri esempi di questa cadenza si trovano nella Passacaglia e Fuga in do minore BWV 582 di Johann Sebastian Bach, in cui la Passacaglia si conclude coerentemente sull'accordo di do minore ma la susseguente fuga si conclude su un accordo di Do maggiore) e nel finale della \"Suite Gothique\" op. 25 di L\u00e9on Bo\u00ebllmann: il quarto movimento, in forma di toccata, composto anch'esso in Do minore, chiude in Do maggiore.\nCadenze nella polifonia pre-rinascimentale.\nCadenza di Landini.\n\u00c8 spesso indicata come \"cadenza di Landini\" la formula di cadenza usata tipicamente nella polifonia dei secoli XIV e XV.\nA quel tempo un accordo finale poteva contenere solo l'ottava e la quinta della fondamentale, poich\u00e9 la terza non era considerata una consonanza. Nella forma pi\u00f9 tipica di questa cadenza, illustrata in figura, la voce superiore raggiunge la fondamentale con la successione VII grado (sensibile, spesso ribattuta) - VI grado - VIII grado; la voce pi\u00f9 grave scende dal II al I grado; l'eventuale voce intermedia sale dal IV al V grado. Secondo le regole della musica ficta, occorre alterare il IV grado per evitare il tritono con il VII grado della voce alta e, per questa ragione, si parla talvolta di doppia sensibile. La stessa formula melodica si applica anche, nella stessa epoca, alle cadenze frigie.\nIl termine \"cadenza di Landini\", in riferimento alla discesa melodica del \"Cantus\" fino al sesto grado prima della \"finalis\"', fu coniato dal musicologo tedesco A.G. Ritter nel 1884, che ne descrisse la struttura nel contesto dell'analisi della ballata \"Non ar\u00e0 mai piet\u00e0\" di Francesco Landini. Landini sembra, in effetti, essere il primo compositore ad aver dato forma a questa cadenza, che fu largamente usata dai compositori europei fino alla generazione di Guillaume Dufay e Gilles Binchois e, occasionalmente, ancora dai principali compositori franco-fiamminghi delle generazioni successive, incluso Josquin Desprez.\nCadenza borgognona.\nUna formula alternativa a quella illustrata nella sezione precedente fu talora usata nella prima met\u00e0 del XV secolo, soprattutto dai compositori della Scuola di Borgogna (gli esempi pi\u00f9 tipici si ritrovano nelle opere profane di Dufay e Binchois): in questa formula, prima della risoluzione la voce di \"contratenor\" viene a trovarsi sul V grado della scala, ma all'ottava inferiore. Come nell'esempio precedente, delle altre due voci (\"cantus\" e \"tenor\"), una sale per semitono alla fondamentale, l'altra scende dal II al I grado. Se la voce di \"contratenor\" salisse a sua volta alla fondamentale con un salto di quarta, si troverebbe all'unisono con il \"tenor\" e nell'accordo finale mancherebbe la quinta: i compositori borgognoni preferivano quindi far salire il \"contratenor\" al V grado, con un salto d'ottava. Questo schema fu poi abbandonato nella scrittura polifonica a quattro voci, che divenne prevalente nella seconda met\u00e0 del XV secolo: in quel caso la quinta nell'accordo finale pu\u00f2 essere raggiunta dal \"contratenor altus\", mentre il \"bassus\" termina sulla fondamentale, all'unisono con il \"tenor\" o un'ottava sotto; si ottiene cos\u00ec lo schema classico di cadenza perfetta (V-I), che si afferm\u00f2 definitivamente nel corso del Rinascimento.\nLa cadenza vocale o strumentale.\nOpera in musica e concerto.\nNell'opera e nella musica sinfonica (tipicamente nel concerto solista), per cadenza si intende un pi\u00f9 o meno esteso passaggio virtuosistico, che pu\u00f2 essere composto dall\u2019autore o dall\u2019esecutore (o anche improvvisato da quest'ultimo), eseguito dal solista mentre l'orchestra tace; si trova quasi sempre poco prima della conclusione del brano.\nFino alla fine del XVIII secolo le cadenze delle arie d'opera erano quasi sempre scritte o improvvisate dai cantanti che le eseguivano. In seguito i compositori provvidero a scrivere le cadenze vocali per esteso, ma i cantanti non smisero di modificarle o riscriverle. \u00c8 celebre la lunghissima cadenza col flauto nell'Aria della Pazzia di Lucia di Lammermoor di Gaetano Donizetti, forse composta dal soprano Teresa Brambilla e comunque assente nell'originale donizettiano. Nel corso del XX secolo i cantanti d'opera abdicarono quasi del tutto a tale ruolo di compositori aggiunti, ma in cambio si assistette ad un curioso fenomeno di codificazione di ci\u00f2 che in origine costituiva un momento improvvisativo, o almeno estemporaneo, dell'evento musicale: l'editore Ricordi pubblic\u00f2 le cadenze (e le variazioni) raccolte ed elaborate dal maestro Luigi Ricci, che i cantanti presero ad utilizzare regolarmente in luogo di quelle delle partiture originali; solo negli ultimi decenni del secolo la filologia ha cominciato a scalzare questa tradizione.\nPer quanto riguarda le cadenze strumentali, nell'ambito dei concerti per strumento solista e orchestra \u00e8 celebre quella di Johann Sebastian Bach nel suo quinto \"Concerto brandeburghese\", nel quale, verso la fine del primo tempo, l'orchestra \"tacet\" e il clavicembalo solista esegue una estesa sezione virtuosistica prima della ripresa che conclude il brano; essa viene considerata il primo esempio di \"cadenza\" nei concerti solistici. A partire dal periodo classico, pressoch\u00e9 tutti i concerti per strumento solista e orchestra presentano una cadenza da eseguirsi poco prima della conclusione del I movimento e, non di rado, anche una seconda cadenza che precede la fine dell'ultimo movimento. \nIn questa accezione, il termine cadenza si riallaccia al significato che ha in armonia. Infatti, la cadenza viene preceduta dall'accordo di tonica della tonalit\u00e0 di base con la dominante al basso (accordo di tonica in 2\u00b0 rivolto) eseguito a piena orchestra, e poi ha termine sull'accordo di dominante, di solito con un trillo, dopodich\u00e9 l'orchestra riprende a suonare nell'ambito della tonalit\u00e0 di base, portando il brano alla sua conclusione."}
{"id": "95010", "revid": "466539", "url": "https://it.wikipedia.org/wiki?curid=95010", "title": "David di Donatello per il miglior film straniero", "text": "Il David di Donatello per il miglior film straniero \u00e8 un premio cinematografico assegnato annualmente nell'ambito dei David di Donatello, a partire dall'edizione del 1959, con l'eccezione delle edizioni del 1960, 1961, di quelle dal 1965 al 1971 e di quella del 1981.\nA partire dall\u2019'edizione del 2019 racchiude anche i film che prima sarebbero appartenuti alla categoria del Miglior film dell'Unione europea.\nVincitori e candidati.\nI vincitori sono indicati in grassetto."}
{"id": "95012", "revid": "574302", "url": "https://it.wikipedia.org/wiki?curid=95012", "title": "David di Donatello per il miglior suono", "text": "Il David di Donatello per il miglior suono \u00e8 un premio cinematografico assegnato annualmente nell'ambito dei David di Donatello, a partire dall'edizione del 2017.\nNato nell'edizione del 1987 come David di Donatello per il miglior fonico di presa diretta, dall'edizione del 2017 si chiama David di Donatello per il miglior suono cos\u00ec che il premio faccia riferimento a tutti i tecnici del suono."}
{"id": "95013", "revid": "1318658", "url": "https://it.wikipedia.org/wiki?curid=95013", "title": "Naglfar", "text": "Naglfar \u00e8 una nave infernale che compare nella mitologia norrena.\nCostruita con le unghie dei morti, il significato del suo nome potrebbe essere appunto quello di \"nave delle unghie\" o \"nave dei morti\".\nNominata in poche fonti, si dice che quando la sua costruzione verr\u00e0 completata avr\u00e0 inizio il Ragnar\u01ebk, cio\u00e8 la fine del mondo. Naglfar proverr\u00e0 da M\u00faspellsheimr, il mondo dei giganti del fuoco, e sar\u00e0 pilotata da Hrymr, che porter\u00e0 con s\u00e9 le creature del caos."}
{"id": "95015", "revid": "574302", "url": "https://it.wikipedia.org/wiki?curid=95015", "title": "David di Donatello per il miglior montatore", "text": "Il David di Donatello per il miglior montatore \u00e8 un premio cinematografico assegnato annualmente nell'ambito dei David di Donatello, a partire dalla edizione del 1981.\nVincitori e candidati.\nI vincitori sono indicati in grassetto."}
{"id": "95016", "revid": "93556", "url": "https://it.wikipedia.org/wiki?curid=95016", "title": "Repubblica Piemontese", "text": "Il nome di \"repubblica piemontese\" \u00e8 usato dalle fonti storiografiche per indicare il periodo rivoluzionario della prima conquista francese del Piemonte a fine Settecento, in cui inizi\u00f2 l'opera di assimilazione dei territori subalpini alla potenza transalpina.\nStoria.\nIl 28 aprile 1796 con l'armistizio di Cherasco Vittorio Amedeo III di Savoia fu costretto a cedere alla Francia Nizza e Savoia e consegnare anche tutte le fortezze, che divennero presidi militari francesi a guardia delle mosse del re, per il momento ancora tollerato sul trono fino alla sua morte avvenuta solo pochi mesi dopo. Le ambiguit\u00e0 del nuovo sovrano, suo figlio Carlo Emanuele IV, vennero per\u00f2 poi sempre meno tollerate dal Direttorio, in un'antipatia che esplose dopo la partenza di Napoleone per l'Egitto.\nIl 9 dicembre 1798, di fronte al rifiuto del re di onorare l\u2019alleanza contro il Regno delle Due Sicilie che attaccava la Repubblica Romana, il Direttorio ordin\u00f2 al generale Joubert di deporre il re, che contratt\u00f2 la propria abdicazione in cambio di una via di fuga, dichiarando decaduta la monarchia. Fu insediato un governo provvisorio di quindici membri, e vennero creati cinque ministeri, Interni, Giustizia, Finanze, Lavori Pubblici, e Guerra, sotto il controllo dell'ex ambasciatore francese divenuto Commissario civile, mentre vennero introdotte alcune tipiche istituzioni rivoluzionarie quali la Guardia nazionale, e rimosse le vecchie Intendenze provinciali sostituendole con Direzioni finanziarie sotto la sorveglianza di commissari locali. L\u2019esercito piemontese fu integrato fin da subito in quello francese. Nel frattempo, i membri di Casa Savoia ripararono in Sardegna, sotto la protezione inglese, protestando contro la perdita della loro sovranit\u00e0 sul Piemonte.\nIl 2 aprile 1799, di fronte alla dichiarazione di guerra dell'Austria, il Direttorio dichiar\u00f2 sciolto il governo provvisorio, nominando Commissario unico con pieni poteri l'ambasciatore Joseph-Mathurin Musset , il quale procedette a sua volta a rimuovere le amministrazioni provinciali creando quattro dipartimenti:\nIl 3 maggio 1799, avendo le armate tedesche invaso la regione, il Direttorio proclam\u00f2 lo stato di emergenza, istituendo la legge marziale sotto il governo militare dell'Amministrazione Generale del Piemonte insediatasi a Pinerolo data l'infida situazione della capitale.\nIl 26 maggio 1799 le truppe austro-russe, dopo la vittoria sui francesi, entrarono a Torino e restaurarono la monarchia e l'antico regime, annullando ogni legge repubblicana, e nominando un Consiglio supremo sabaudo. Tuttavia, paradossalmente, neanche gli austriaci si fidavano del tentennante sovrano piemontese, e affidarono quindi il vero potere ad un'amministrazione militare del tutto simile a quella francese scacciata, con un Commissario imperiale e un Comando militare.\nTuttavia nel giugno del 1800 Napoleone ritorn\u00f2 in Italia e, dopo la vittoriosa battaglia di Marengo, il 20 giugno ripristin\u00f2 in buona parte il precedente assetto territoriale repubblicano, con un governo e una consulta che avevano rispettivamente il potere esecutivo e quello legislativo: il nome di Repubblica Piemontese comparve quindi anche in atti ufficiali, insieme alle sorelle e confinanti Ligure e Cisalpina, mentre nella storiografia il periodo divenne noto come repubblica subalpina, preludio della successiva annessione del Piemonte alla Francia (1802)."}
{"id": "95023", "revid": "1762097", "url": "https://it.wikipedia.org/wiki?curid=95023", "title": "Stati generali (Francia)", "text": "Con Stati generali si indica un organo di rappresentanza dei tre ceti sociali - clero (vescovi, abati, cardinali); nobilt\u00e0 (feudatari); terzo stato (alto: grandi proprietari, funzionari di stato, finanziari e banchieri; medio: commercianti all'ingrosso, imprenditori, impiegati e intellettuali; basso: piccoli proprietari, contadini benestanti, preti e braccianti) - esistenti nello Stato francese prima della rivoluzione francese del 1789 (\"\u00c9tats g\u00e9n\u00e9raux\"). L'assemblea, di origine feudale, disponeva della funzione di limitare il potere monarchico. Gli Stati generali si riunivano quando incombevano sul paese pericoli imminenti.\nStoria.\nGli Stati generali erano un'assemblea consultiva in materia fiscale del Regno di Francia. Furono convocati la prima volta da Filippo IV nel 1302 e, tra questa data e il 1615, furono poi riuniti numerose volte, generalmente allorquando il sovrano necessitava di poter imporre tasse, gabelle e tributi al popolo. Dopo il 1615, ultima sessione decisa da Maria de' Medici quando i rappresentanti della borghesia si opposero alle rivendicazioni della fronda guidata dal principe di Cond\u00e9 e confermarono solennemente la propria scelta per una concezione assolutistica e non feudale del potere regio, non furono pi\u00f9 convocati sino al 1789, quando re Luigi XVI indisse le elezioni per il rinnovo. In pratica fra la penultima ed ultima riunione passarono oltre 170 anni.\nGli Stati generali del 1789.\nL'ultima volta che vennero poi riuniti (il 5 maggio 1789) per affrontare la crisi finanziaria che stava mandando in rovina la Francia, governava re Luigi XVI. Vi partecipavano in tutto 1139 membri eletti dai diversi Stati: 291 rappresentanti per il Primo Stato (il Clero), 270 per il Secondo Stato (l'Aristocrazia) ed altri 578 per il Terzo Stato (la popolazione urbana e rurale). Ogni ordine si riuniva in una camera separata dagli altri due Stati, discutevano sulla legge ed emettevano un voto per camera: essendo tre i voti, il sistema non ammetteva il pareggio. Il pi\u00f9 delle volte il Terzo Stato era svantaggiato, perch\u00e9 in qualche modo gli interessi dei nobili e del clero coincidevano: era sufficiente che questi emettessero due voti a favore per ottenere la maggioranza.\nNell'ultima riunione degli Stati generali il Terzo Stato chiese altri membri per la propria camera, l'istituzione del voto per testa e la riunione in un'unica camera. Di questi punti solo uno fu concesso, quello di elevare il numero dei propri membri. In questo modo il sistema rimaneva lo stesso, perch\u00e9 per cambiare era necessario il voto per testa. A quel punto il Terzo Stato si autoproclam\u00f2 l'unico vero rappresentante della Francia, assumendo il nome di Assemblea Nazionale, e ci\u00f2 determin\u00f2 la fine degli Stati generali.\nConvocazioni.\nMedioevo.\n1302,\n1308,\n1317,\n1355,\n1356,\n1357,\n1358,\n1359,\n1363,\n1420,\n1439,\n1468,\n1484,\n1491.\nEt\u00e0 Moderna.\n1498,\n1506,\n1560,\n1576,\n1588-1589,\n1593,\n1614,\n1789."}
{"id": "95025", "revid": "4", "url": "https://it.wikipedia.org/wiki?curid=95025", "title": "X86", "text": ""}
{"id": "95027", "revid": "647919", "url": "https://it.wikipedia.org/wiki?curid=95027", "title": "WarGames", "text": ""}
{"id": "95029", "revid": "228587", "url": "https://it.wikipedia.org/wiki?curid=95029", "title": "Wargames", "text": ""}
{"id": "95030", "revid": "95168", "url": "https://it.wikipedia.org/wiki?curid=95030", "title": "Dialetti dei Castelli romani", "text": ""}
{"id": "95032", "revid": "47767", "url": "https://it.wikipedia.org/wiki?curid=95032", "title": "Vittorio", "text": "Origine e diffusione.\nContinua il \"nomen\" romano \"Victor\", basato sull'omonimo termine che vuol dire \"vincitore\", \"conquistatore\", \"vittorioso\", significato analogo a quello dei nomi Vincenzo e Niceta. Era assai utilizzato dai primi cristiani, fra i quali simboleggiava la vittoria del bene sul male, e venne portato da tre papi e svariati santi che sostennero la diffusione del nome anche in seguito. \nSi \u00e8 diffuso in tutte le lingue europee, principalmente nelle forme \"Victor\" e \"Viktor\"; la forma italiana, \"Vittore\", \u00e8 pi\u00f9 spesso sostituita da \"Vittorio\", nome ben attestato in tutta la penisola e diffusosi anche in omaggio ai molti membri di casa Savoia che lo portarono. Va notato che, sebbene Vittore e Vittorio siano comunemente trattati come semplici varianti, in realt\u00e0 il secondo deriva propriamente da \"Victorius\", un nome basato su \"Victor\".\nIn Inghilterra era usato solo sporadicamente in epoca medievale, e conobbe una buona diffusione solo a partire dal XIX secolo. Da Vittore/Vittorio deriva il nome Vittoriano.\nOnomastico.\nL'onomastico si pu\u00f2 festeggiare in memoria di numerosi santi, alle date seguenti:"}
{"id": "95035", "revid": "647919", "url": "https://it.wikipedia.org/wiki?curid=95035", "title": "War games", "text": ""}
{"id": "95038", "revid": "104485", "url": "https://it.wikipedia.org/wiki?curid=95038", "title": "Vittoria (nome)", "text": "Origine e diffusione.\nDeriva dal latino \"Victoria\", che pu\u00f2 costituire sia un femminile di \"Victorius\" (cio\u00e8 Vittorio), sia una ripresa diretta del sostantivo \"victoria\" (\"vittoria\").\nTale nome era portato, nella mitologia romana, dalla dea Vittoria, analoga alla greca Nike.\nA differenza del resto d'Europa, nelle nazioni anglofone il nome era raro prima che la regina Vittoria (che aveva lo stesso nome di sua madre, una nobildonna tedesca) salisse al trono nel 1838; alla sua figura sono intitolati diversi luoghi, fra cui lo stato australiano di Victoria e la citt\u00e0 canadese di Victoria.\nOnomastico.\nL'onomastico si pu\u00f2 festeggiare in memoria di diverse sante e beate, alle date seguenti:"}
{"id": "95042", "revid": "2", "url": "https://it.wikipedia.org/wiki?curid=95042", "title": "Via lattea", "text": ""}
{"id": "95043", "revid": "2", "url": "https://it.wikipedia.org/wiki?curid=95043", "title": "Piano galattico", "text": ""}
{"id": "95044", "revid": "767487", "url": "https://it.wikipedia.org/wiki?curid=95044", "title": "Disco galattico", "text": "In astronomia, il disco galattico \u00e8 la regione nella quale si concentra la grande maggioranza delle stelle e del gas di una galassia spirale.\nIl disco \u00e8 generalmente piuttosto sottile: ha uno spessore di poche migliaia di anni luce, mentre il suo diametro pu\u00f2 superare i 100.000 anni luce. Al suo interno sono presenti dei bracci di spirale, marcati da numerose stelle blu appena formate e molto luminose.\nAl centro del disco si trova il bulge, un ringonfiamento del disco. Attorno al disco si trova l'alone galattico, una nuvola sferica o ellissoidale di stelle e gas, molto meno denso del disco.\n Questo \"bulbo\" posizionato al centro del disco ha la forma di un'ellisse, \u00e8 molto luminoso e molte teorie affermano che nel suo interno sono presenti buchi neri di dimensioni enormi; esistono vortici gravitazionali talmente grandi da superare la massa di miliardi di \"Soli\" e con la loro forza attirano il materiale che compone il disco, formato prevalentemente da popolazioni di stelle, gas e polveri. Questa concentrazione centrale indica la presenza di un grande nucleo, ed il materiale che lo circonda pu\u00f2 essere spiegato come una accrezione attorno ad un oggetto supermassiccio.\nIl disco della galassia a spirale si presenta sotto forma di bracci che spiraleggiano uniti, a volte, all'interno da una barra. Queste formazioni si suppone siano la conseguenza di interazioni con altre galassie che portano a scompensi gravitazionali, disomogeneit\u00e0 ed asimmetria all'interno del disco stesso. In alcune regioni avviene una compressione di gas, e se questa supera un determinato valore di criticit\u00e0, si d\u00e0 inizio, all'interno di immense nebulose di idrogeno molecolare, alla formazione delle stelle. Queste formazioni sono disposte lungo i bracci e seguono la propria evoluzione dando cos\u00ec indicazione di quanto essi siano antichi. Quelle galassie che non hanno avuto incontri ravvicinati, non presentano all'interno formazioni particolari ed in ogni punto presentano un'omogeneit\u00e0 quasi continua, al contrario di quelle che a causa di fatali incontri o collisioni assumono forme distorte specialmente in quelle zone dove l'incontro-scontro \u00e8 stato pi\u00f9 massiccio.\n Il disco stesso \u00e8 avvolto da un volume di forma sferica, l'alone galattico il quale \u00e8 privo di polveri e gas; compare qualche stella isolata e presenta luminosi ammassi, gli ammassi globulari, formati di stelle antiche, pi\u00f9 di quelle che sono presenti nel disco, e sono considerati i resti fossili della formazione della galassia. I bracci sono concentrazioni di stelle e gas che partendo dal centro si evolvono in una lunga spirale di diverse migliaia di anni luce e continuamente danno vita a nuovi soli.\nParticolarit\u00e0 della Via Lattea.\nNell'anno 2006 \u00e8 stato pubblicato sulla rivista Astronomy &amp; Astrophysics il risultato di uno studio di scienziati guidati da ricercatori italiani che afferma che nella nostra galassia (via Lattea) i miliardi di stelle che compongono il disco galattico si distribuiscono seguendo un andamento ad onde, come quelle che si formano gettando un sasso in uno stagno, soprattutto nella parte esterna, e lo stesso disco risulta avere un valore del 70% pi\u00f9 grande di quello che in precedenza era stato ipotizzato raggiungendo una dimensione di 150\u00a0000 anni luce; questo risultato si accorda benissimo con quello di altri studi sulla conformazione del gas interstellare e sulle polveri le quali hanno una disposizione ondulata, ed \u00e8 questa caratteristica che ha fatto fare una revisione sulle stime delle misure della dimensione della via Lattea aumentandone considerevolmente il diametro."}
{"id": "95049", "revid": "453768", "url": "https://it.wikipedia.org/wiki?curid=95049", "title": "Serena (nome)", "text": "Origine e diffusione.\nDeriva dal tardo soprannome romano, e poi nome personale, \"Serena\", femminile di \"Serenus\"; esso \u00e8 tratto dal termine latino \"serenus\" che, come nell'italiano \"sereno\", significa \"limpido\", \"senza nuvole\" se riferito al cielo e, se applicato in senso lato ad una persona, \"tranquillo\", \"senza preoccupazioni\", \"lieto\", \"felice\". Ha quindi un significato augurale, analogo a quello di nomi quali Felice, Tranquillo, Pacifico, T\u00edmea, Eutimio e Giedrius. Alla stessa radice di Serena risale il nome inglese \"Serenity\".\nIn Italia il nome si \u00e8 diffuso grazie al culto di vari santi e sante ed \u00e8 attestato su tutto il territorio nazionale, ma con pi\u00f9 frequenza nel Nord, specie in Veneto e Friuli-Venezia Giulia. Esistono anche delle forme maschili, ma il nome \u00e8 usato quasi solo al femminile.\nOnomastico.\nL'onomastico si pu\u00f2 festeggiare il 16 agosto in memoria di santa Serena, considerata dalla tradizione moglie di Diocleziano e martire a Roma; un'altra santa Serena, vedova e martire a Spoleto, \u00e8 commemorata il 7 dicembre. Con forma maschile si ricordano poi numerosi santi, fra i quali, alle date seguenti:"}
{"id": "95052", "revid": "438678", "url": "https://it.wikipedia.org/wiki?curid=95052", "title": "Omicidio!", "text": "Omicidio! (\"Murder!\") \u00e8 un film del 1930 diretto da Alfred Hitchcock. Contemporaneamente sullo stesso set gir\u00f2 lo stesso film ma con attori tedeschi, tra cui Alfred Abel e Olga Tschechowa. Il film in lingua tedesca usc\u00ec l'anno successivo con il titolo di \"Mary\".\nTrama.\nSulle note della \"Quinta sinfonia\" di Beethoven scorrono i titoli di testa.\nUn orologio segna l'una e mezza di notte. Un grido lacera il silenzio. In una via fiancheggiata di casupole si accendono le luci e alle finestre si affacciano incuriositi gli abitanti. Colpi sordi battono sull'uscio di una porta al pianterreno. Doucie e Ted Markham, lei attrice e lui direttore di scena di una piccola compagnia, dormono in una stanza di quella strada. Svegliati dallo strepito scorgono un poliziotto allontanarsi. Si vestono frettolosamente, scendono gi\u00f9 insieme ad un gruppetto di curiosi.\nUn agente entra nella casa da cui \u00e8 partito l'urlo e trova una donna morta, riversa sul pavimento, accanto ad un attizzatoio macchiato di sangue, l'arma del delitto. Si tratta di un'attrice della stessa compagnia della coppia, Edna Druce, ospite di un'altra collega, Diana Baring. Quest'ultima siede in stato confusionale di fronte alla vittima e l'affittacamere racconta che quella sera Diana aveva invitato a cena Edna. C'erano stati dei dissapori fra le due donne e il marito ubriaco di Edna accusa apertamente Diana. Prima che le donne possano farle bere il t\u00e8 che le hanno preparato, il poliziotto la conduce in carcere.\nNella sua cella all'ombra delle sbarre, Diana pensa a quello che in quel momento sta avvenendo in teatro. \u00c8 in corso lo spettacolo, una farsa. Le parti delle due assenti sono state affidate a delle sostitute. Nel retroscena entrano ed escono gli attori nei loro travestimenti. I poliziotti nelle pause interrogano Jon Stewart il protagonista, Gordon Druce che anche in scena fa la parte dell'ubriaco, Handel Fane, prima travestito da donna poi da poliziotto, Ted Markham il direttore di scena. Dall'interrogatorio non emerge alcun elemento di rilievo capace di scagionare Diana.\nNell'aula del tribunale, il giorno del processo, gli avvocati pronunciano le loro arringhe. Diana ostinatamente tace e non si difende. Una giuria di dodici componenti, tre donne e nove uomini, ha il compito di emettere il verdetto di colpevolezza e di condannarla a morte. Tra i giurati c'\u00e8 una breve discussione. Tutto nella ricostruzione dell'omicidio sembra inchiodare Diana e i pochi incerti oppongono deboli e insostenibili ragioni. Alla fine solo uno, Sir John Menier, un attore-autore di successo molto conosciuto, continua a credere alla sua innocenza, ma su pressione degli altri cede e Diana \u00e8 condannata all'impiccagione.\nLa macchina da presa entra nella casa di Sir John: porta esterna, anticamera, porta interna, salotto, bagno. L'attore \u00e8 intento a radersi allo specchio. La radio trasmette le notizie sul caso Baring seguite dal preludio dell'opera di Richard Wagner, \"Tristano e Isotta\". Sir John monologa con s\u00e9 stesso. Lo tormenta il senso di colpa di essersi lasciato convincere a condannare Diana Baring pur non avendo prove evidenti della sua colpevolezza e sente di dover far qualcosa per sapere di pi\u00f9 su quello che \u00e8 veramente avvenuto. Gli viene alla mente con rammarico il giorno in cui Diana si era rivolta a lui chiedendogli di recitare nel suo teatro e lui l'aveva respinta, consigliandole di fare esperienza prima nei teatri di provincia. Decide di indagare personalmente. Sul giornale legge fra le richieste di lavoro l'annuncio dei Markham, rimasti disoccupati.\nConvoca i Markham nel suo studio e offre loro il lavoro. In cambio chiede che lo aiutino ad indagare sul delitto. I Markham sono ben lieti di collaborare. Raccontano dello strano poliziotto intravisto di sfuggita la sera del delitto e non pi\u00f9 rivisto successivamente. Ritornano nella camera d'affitto di Diana. Dalla stanza, attraverso la finestra appurano come fosse facile accedere ai camerini del teatro ove recitava la loro compagnia.\nL'affittacamere ricorda che quella sera aveva udito la voce acuta di una terza donna che parlava animatamente con Edna. Sir John con un piccolo trucco dimostra che non necessariamente doveva trattarsi di una voce femminile, poteva essere anche quella di un uomo che parlava in falsetto. Nella stanza da letto di Diana si commuove trovando il proprio ritratto custodito dalla ragazza gelosamente in mezzo alle cose pi\u00f9 care.\nFanno un sopralluogo anche nei camerini: trovano sotto la finestra un lavandino rotto come se qualcuno ci fosse saltato sopra e un portasigarette macchiato di sangue. La notte Sir John prende alloggio in una di quelle camere popolari, abitualmente frequentate dagli attori poveri per immedesimarsi nella loro condizione e sperimenta un risveglio traumatico e comico. Un'orda di ragazzini urlanti e piagnucolanti, i figli della padrona di casa che lavora con l'ultimo nato in braccio, gli invade la stanza e gli salta sul letto, impedendogli di bere il suo t\u00e8.\nSir John va a trovare Diana in prigione. Si incontrano nello squallido parlatorio, continuamente sorvegliati. Diana \u00e8 restia a parlare del suo caso, \u00e8 rassegnata alla sua sorte. Incalzata da Sir John racconta che quella sera Edna stava dicendo cose che lei non voleva sentire perci\u00f2 si era tappata gli orecchi. Si trattava di maldicenze nei confronti di un collega, Handel Fane. Lei era forse innamorata di lui? Impossibile, essendo lui un \"meticcio\". Anche il portasigarette appartiene a Fane. Ormai per Sir John non ci sono pi\u00f9 dubbi sull'identit\u00e0 dell'assassino. Si tratta soltanto di trovare il modo di farlo confessare.\nRintracciato Fane che \u00e8 ritornato al suo precedente lavoro di trapezista in un circo, gli chiede di prendere parte ad un'audizione. Presentatosi all'audizione, a Fane viene proposta da Sir John la lettura di una scena di un nuovo dramma basato proprio sul caso Baring, spera cos\u00ec di coglierlo in fallo come nell'espediente usato nell\"'Amleto\" di Shakespeare, una volta che Fane dovr\u00e0 completare con parole sue la scena dell'omicidio, lasciata appositamente incompleta.\nFane non si fa ingannare, intuisce che Sir John sospetta di lui e lascia quindi lo studio, con la promessa di ripetere l'audizione quando la sceneggiatura del dramma verr\u00e0 completata. La sera Sir John e Markham vanno al circo dove Fane si esibisce. In camerino Fane \u00e8 intento a scrivere qualcosa, Sir John vuole parlargli ma Fane gli chiede di ripassare dal suo camerino dopo il numero, per poter finalmente discutere della questione lasciata in sospeso. Fane si appresta quindi ad esibirsi vestito in costumi femminili, sale al trapezio, compie i volteggi previsti e alla fine del numero, preso dai sensi di colpa e vistosi ormai braccato, nell'attonito silenzio del pubblico, prende una fune, crea un cappio, se lo infila al collo e si lascia precipitare nel vuoto. Gli spettatori urlano inorriditi e disordinatamente fuggono. Subito dopo l'accaduto, Sir John legge gli scritti lasciati in camerino da Fane: \u00e8 la confessione del delitto. Diana \u00e8 scagionata.\nEpilogo. Nell'ultima inquadratura, in un salotto, Diana elegantemente vestita \u00e8 ricevuta da Sir John che le bacia le mani. La macchina da presa si sposta lentamente fino a rivelare che i due attori stanno recitando su un palcoscenico. Cala il sipario.\nProduzione.\nIl film fu prodotto da John Maxwell per la British International Pictures; fu distribuito da Wardour.\nSoggetto.\nIl soggetto nasce da un adattamento di Alfred Hitchcock e Walter Mycroft del dramma \"Enter Sir John\" di Clemence Dane (pseudonimo di Winifred Ashton) e Helen Simpson.\nSceneggiatura.\nLa sceneggiatura fu affidata ad Alma Reville.\nCast.\nLa parte della protagonista fu affidata a Norah Baring;\nL'attore famoso fu interpretato da Herbert Marshall, attore di teatro gi\u00e0 noto e qui in uno dei suoi primi ruoli cinematografici, reciter\u00e0 ancora con Hitchcock in altri suoi lavori, ad esempio ebbe la parte del cattivo in Il prigioniero di Amsterdam.\nNella parte di Doucie Markham l'attrice Phyllis Konstam, interprete della nuora Chloe in Fiamma d'amore.\nRiprese.\nHitchcock racconta che all'inizio delle riprese i dialoghi non erano ancora del tutto ultimati e allora prov\u00f2 a far improvvisare le battute agli attori: il risultato fu \"un cicaleccio disarmonico privo di spontaneit\u00e0\" e l'esperimento fu del tutto abbandonato.\nIl film fu girato negli studi di Elstree.\nSonoro.\nFu per Hitchcock la prima esperienza di film bilingue. Oltre alla versione inglese ne dovette girare anche una tedesca per assicurare al film la vendita sul continente.\nPrima.\nLa prima a Londra si ebbe il 27 marzo 1931. (Bruzzone-Caprara, Giorgio Simonelli)\nAccoglienza.\nSecondo lo stesso Hitchcock il film ebbe successo a Londra ma era troppo sofisticato per la provincia.\nCritica.\nIl film \u00e8 uno dei pochi \"a enigma\": Hitchcock ha sempre evitato i \"whodunit\" perch\u00e9 l'interesse sta solo nel finale, si attende semplicemente la risposta a chi sia l'assassino, si passa da un interrogatorio all'altro e l'emozione \u00e8 pressoch\u00e9 assente.\nTecnica cinematografica.\nC'erano molte cose che si sono fatte per la prima volta: \nVita e Teatro.\nIl film \u00e8 \"...una scatola cinese di teatro nel teatro\".\nIl tema della confusione fra \"vita\" e \"teatro\", fra \"essere\" e \"recitare\", ritorna continuamente:\nOmaggi cinematografici.\nFran\u00e7ois Truffaut rende omaggio a questo film di Hitchcock nel finale del suo film L'ultimo metr\u00f2: come in \"Murder\" lo spettatore viene ingannato da una conclusione che immagina appartenere alla storia narrata e che in realt\u00e0 si svolge ironicamente su un palcoscenico e non \u00e8 che la scena finale dello \"spettacolo nello spettacolo\"."}
{"id": "95053", "revid": "767487", "url": "https://it.wikipedia.org/wiki?curid=95053", "title": "Fiamma d'amore", "text": "Fiamma d'amore (\"The Skin Game\") \u00e8 un film del 1931 diretto da Alfred Hitchcock.\nTrama.\nLa storia ha per tema la rivalit\u00e0 e l'odio che dividono due famiglie, gli Hillcrists, rappresentanti della feudalit\u00e0 da sempre abituata ad esercitare un ruolo di potere e di egemonia sul territorio e sulla popolazione e gli Hornblowers, rappresentanti della ricca borghesia industriale, decisi a trasformare radicalmente rapporti sociali, modi di vita, economia e paesaggio.\nIl film si apre con l'incontro fra la figlia di Hillcrists, Jill, che cavalca elegantemente nella magnifica foresta della contea e il figlio pi\u00f9 giovane di Hornblower, Rolf, che sopraggiunge alla guida della modernissima auto sportiva. Fra i due giovani c'\u00e8 simpatia e attrazione ma il tenore delle parole che si scambiano illustra le due opposte mentalit\u00e0. Lei si batte per conservare intatta la bellezza di quel paesaggio che da secoli \u00e8 governato e protetto dal ceto sociale a cui appartiene, lui \u00e8 convinto che il progresso e la modernizzazione siano un vantaggio per tutti, condividendo i progetti dell'intraprendente genitore, industriale deciso ad espandere le sue industrie e le sue attivit\u00e0 produttive.\nIntanto si diffonde la notizia che Hornblower ha intenzione di sfrattare i fittavoli Jackamm dalle terre acquistate dagli Hillcrists, pur avendo accettato la condizione di mantenere i coloni nella casa che abitano da trent'anni. Gli Hillcrists convocano Hornblower per sostenere le ragioni dei Jackmann e per convincerlo a desistere da questo proposito.\nMa Hornblower non accetta, asserisce di volere ingrandire le sue fabbriche e annuncia di aver intenzione di acquistare anche la tenuta confinante con quella degli Hillcrists e quella del Duca, il cosiddetto \"Centry\".\nPer la vendita del Centry si tiene un'asta pubblica: le due famiglie si fronteggiano duramente, facendo salire la cifra del podere alle stelle. Hornblower se la aggiudica alla cifra proibitiva di 9500 sterline, ricorrendo all'aiuto di una terza persona.\nInviperiti e beffati, i coniugi Hillcrists vogliono vendicarsi e per farlo dimostrano di non aver scrupoli a ricorrere ai metodi pi\u00f9 vili. Individuano nella nuora di Hornblower, la bella e giovane Chloe, la vittima designata.\nL'uomo di fiducia degli Hillcrists, Dawker, scopre che ella, prima del matrimonio, avendo perduto le sostanze familiari a causa del fallimento del padre, spinta dal bisogno e per guadagnare con facilit\u00e0, agevolava le cause di divorzio, facendosi sorprendere con uomini sposati, in un'attivit\u00e0 molto simile a quella di prostituta.\nGli Hillcrists, la moglie soprattutto, non esitano a servirsi di queste informazioni per ricattare il rivale: gli inviano una lettera e lo invitano a presentarsi a casa loro per discutere di questa faccenda.\nHornblower incredulo convoca la nuora e la scongiura di rivelargli la verit\u00e0. La giovane, impaurita per l'eventuale reazione del marito a cui ha appena annunciato di aspettare un figlio, nega ostinatamente.\nL'industriale cerca di difendere l'onore della nuora e il matrimonio del figlio ma la Hillcrists e Dawker gli mostrano prove e testimoni che accusano con ogni evidenza Chloe. In cambio del silenzio gli offrono un contratto capestro, gi\u00e0 scritto, che lo costringe a vendere il Centry a 4500 sterline, meno della met\u00e0 del prezzo d'asta. Sconvolto Hornblower accetta e fa giurare la Hillcrists sulla Bibbia.\nMa la situazione precipita inaspettatamente e drammaticamente.\nChloe si reca dai Hillcrists per implorare comprensione e un intervento per rassicurare il marito insospettito. Nel frattempo per\u00f2 Charles, venuto a diverbio con Dawker, \u00e8 informato da questi sul passato di sua moglie. Piomba in casa Hillcrists per avere spiegazioni. Chloe per evitare l'incontro con lui si nasconde dietro una tenda. Mr. Hillcrists inventa una storia, ma il giovane Hornblower non lo crede e dichiara che intende rompere il suo matrimonio, anche se Chloe \u00e8 incinta di suo figlio. Chloe ode queste parole e la mano che stringeva la tenda dietro la quale si nascondeva, scivola via.\nNello stagno fuori casa Hillcrists tenta il suicidio. Quando viene scoperto il suo corpo, l'anziano Hornblower accusa Hillcrists di aver distrutto lui e la sua famiglia, di aver ucciso il nipote.\nUscito Hornblower, arrivano i coniugi Jakman a ringraziare la famiglia Hillcrists. Un gelido silenzio si contrappone alle parole di riconoscenza. Quei \" magnanimi benefattori\" sono gli stessi che hanno appena dimostrato tanta crudelt\u00e0. Ancora una volta Hitchcock ci avverte dell'infinita distanza fra ci\u00f2 che appare e ci\u00f2 che \u00e8.\nLa giovane Jill e Rolf si danno la mano.\nNella foresta inizia il disboscamento: cade il primo tronco secolare.\nProduzione.\nSoggetto.\nIl film \u00e8 tratto da un'opera teatrale, una commedia di John Galsworthy, l'autore diventato famoso con la \"Saga dei Forsyte\".\nRiprese.\nFu girato tra la fine del 1930 e l'inizio del 1931, negli studi di Elstree. La prima a Londra si ebbe il 19 ottobre 1931.\nCast.\nIl personaggio di Mr. Hornblower \u00e8 interpretato da Edmund Gwenn, un attore di teatro a quell'epoca molto famoso a Londra e che aveva portato al successo la commedia. Ebbe altri ruoli nei film successivi di Hitchcock ad esempio ne Il prigioniero di Amsterdam interpreter\u00e0 il ruolo di Rowley, il sicario, e ne La congiura degli innocenti quello del capitano Albert Wiles.\nDonald Spoto racconta che Hitchcock pi\u00f9 che girare faceva fare un sacco di prove e quella in cui la giovane nuora tenta il suicidio nel laghetto con le ninfee fu ripetuta non meno di dieci volte, costringendo l'attrice Phillis Konstam (presente anche in Tabarin di lusso e in Omicidio!), a lanciarsi in acqua per tutte quelle volte.\nDistribuzione.\nPrima.\nLa prima si ebbe a Londra il 19 ottobre 1931.\nCritica.\nHitchcock non am\u00f2 questo film e a Truffaut dichiara \"Il soggetto non l'avevo scelto io e non merita che se ne parli.\"\nMalgrado il giudizio negativo dello stesso Hitchcock il film fu accolto favorevolmente ed ebbe un buon successo di pubblico.\nRohmer e Chabrol lo definiscono \"Il pi\u00f9 brutto film che Hitchcock abbia mai firmato\"\nIl testo, denso di dialoghi, fu filmato da Hitchcock senza cercare particolari effetti ad eccezione dell'uso del primo e primissimo piano per sottolineare i momenti drammatici."}
{"id": "95058", "revid": "767487", "url": "https://it.wikipedia.org/wiki?curid=95058", "title": "Numero diciassette", "text": "Numero diciassette \"(Number Seventeen)\" \u00e8 un film del 1932 diretto da Alfred Hitchcock.\nTrama.\nLondra, sera. Il vento scuote i rami di un albero e le foglie secche rotolano sul selciato. Un uomo insegue il suo cappello e si ferma davanti ad una villa che porta un'insegna \"da vendere o da affittare\". \u00c8 un detective in incognito, Gilbert Barton, e sta cercando una banda di ladri che ha rubato una preziosa collana. Entra nella villa disabitata, numero civico diciassette. La porta non \u00e8 chiusa a chiave. Nell'atrio sui muri sgretolati si proiettano ombre paurose che guizzano su per le scale. Il detective inizia a salire i gradini: ragnatele, vetri rotti. Pi\u00f9 in alto appare un tale con una candela in mano. \u00c8 pieno di spavento: vede l'ombra di una mano e poi la mano sporgente dalla ringhiera delle scale, poi un corpo inerte. Grida e si scontra con Gilbert. Gilbert \u00e8 sospettoso ma lui si dichiara innocente: non ha ucciso l'uomo, \u00e8 senza casa e cercava un posto per dormire.\nGilbert ispeziona le tasche del \"barbone\": un fazzoletto, dello spago, una salsiccia mordicchiata, la fotografia commovente della figlioletta morta, una mezza sigaretta. Il barbone, Ben Bolt, perquisisce a sua volta il presunto cadavere: gli trova addosso un paio di manette e una pistola. Qualcuno striscia sul tetto, il solaio cede e un corpo cade nel vano delle scale. \u00c8 una donna, Rose Ackroyd. Dichiara di stare cercando suo padre. Racconta che, non riuscendo a entrare al numero sedici, la residenza del padre, perch\u00e9 la porta era chiusa a chiave, \u00e8 entrata dalla finestra. La stanza era vuota e sul davanzale ha trovato un telegramma dal testo misterioso: \"Rintracciata collana. Sheldrake fuggir\u00e0 stanotte. Sorvegliare numero diciassette. Arriver\u00e0 pi\u00f9 tardi Barton.\"\nSuona la mezzanotte e il cadavere \u00e8 sparito. Un uomo, Brant, e una donna, Nora, si introducono nella casa col pretesto di visitarla: sostengono di essere mandati dall'agenzia, malgrado l'orario assolutamente inconsueto. Si infila nel varco della porta anche una terza persona, un sedicente nipote della coppia, Doyle. In realt\u00e0 sono i ladri della banda. Alle domande insospettite di Gilbert e di Ben, uno dei ladri, Brant, estrae una pistola e Ben, buffone maldestro, reagisce con quella sottratta al \"morto\" e spara accidentalmente. Ferisce leggermente Gilbert al polso. Lo fascia con premura la bella sordomuta. Il ladro, Brant, intanto minaccia Rose e Gilbert. Li perquisisce e trova il telegramma. Ben \u00e8 cacciato e rinchiuso nella stanza da bagno. Nel bagno per\u00f2 non \u00e8 solo: mani misteriose gli torcono il collo e, ritenendolo svenuto, si allontanano. Ma Ben osserva di sottecchi. Lo sconosciuto dalle mani assassine, con cappello e baffi, \u00e8 Sheldrake. Si inerpica verso il serbatoio dell'acqua dello sciacquone e da l\u00ec trae la collana di diamanti, e se la infila in tasca. Ma non ha considerato la presenza dell'astuto Ben, che tutti erroneamente definiscono \"idiota\". Senza che lo sconosciuto se ne accorga la collana passa dalla sua tasca nelle mani del barbone.\nSul pianerottolo dove stanno gli altri, sopraggiunge un tale con la faccia insanguinata. I ladri lo scambiano per l'atteso Sheldrake. Egli sta al gioco, lega alla ringhiera Rose e Gilbert, convince gli altri tre a seguirlo e poi li chiude a chiave in una stanza accanto. Rose ha riconosciuto suo padre, il finto cadavere, un poliziotto sulle tracce della banda. Cerca di slegare la figlia e Gilbert, non ci riesce, e per avere un aiuto, va da Ben, che \u00e8 ancora rinchiuso nel bagno. Ma il vero Sheldrake \u00e8 in agguato dietro la porta, prende a pugni il poliziotto, lo mette a terra e rinchiude lui questa volta in bagno con Ben. Libera poi gli altri tre, lega di nuovo e pi\u00f9 saldamente alla ringhiera Rose e Gilbert. Sheldrake e i ladri abbandonano la casa, che \u00e8 sopra la ferrovia, e dalla cantina raggiungono un treno merci destinato ad imbarcarsi sul traghetto diretto in Germania. Li segue riluttante la sordomuta.\nRose e Gilbert, legati alla ringhiera, forzano le corde ma la ringhiera malferma cede, facendoli precipitare nel vuoto. Restano appesi ad un troncone e sono inaspettatamente salvati dalla finta sordomuta, ritornata indietro per soccorrerli. Rose resta col padre, bisognoso di cure dopo la scazzottata. Ben e Gilbert scendono nella cantina e tentano di salire sul treno per inseguire i ladri. Ben ci riesce, Gilbert non ce la fa. Non si arrende per\u00f2: prima telefona alla polizia da una cabina pubblica e poi ferma un autobus. Minaccia l'autista con la pistola e si fa accompagnare al porto, trascinando nella corsa spericolata gli ignari e spaventati passeggeri.\nI fuorilegge si sospettano a vicenda: chi di loro \u00e8 Barton, il detective travestito? Dov'\u00e8 finita la collana? Sheldrake e Brant inseguono Doyle pensando sia in possesso della collana, lui si nasconde e ritorna dal barbone e da Nora, ritenendo sia lei invece ad averli giocati, e per impedirle di fuggire le mette le manette. Intanto Sheldrake e Brant sono individuati dal macchinista e per evitare che avvisi le forze dell'ordine, Brant gli spara e lo uccide. \nIl treno senza conducente procede correndo all'impazzata e va a schiantarsi contro il traghetto che lo attende al porto. Sopravvivono i tre nel vagone merci affondato in mare. Gilbert, arrivato fortunosamente con l'autobus sequestrato, si getta in acqua per salvare Nora, che ha i polsi ancora chiusi nelle manette. Ben, Nora, Gilbert e Doyle si ritrovano nella cabina del custode. Doyle \u00e8 arrestato, Gilbert e Nora si invitano a colazione, Ben scosta la coperta di lana in cui \u00e8 avvolto e mostra il suo dono di nozze: il bramato collier, ben sicuro al suo collo e per sempre sottratto all'avidit\u00e0 dei maldestri ladri.\nProduzione.\nSoggetto.\nIl soggetto del film \u00e8 tratto da una commedia, ispirata a sua volta da un romanzo di Joseph Jefferson Farjeon. Fu la casa di produzione a imporlo ad Hitchcock che, costretto ancora una volta a fare un film che non aveva scelto (avrebbe voluto fare la versione cinematografica di \"London Wall\" di John Druten che i produttori affidarono ad un altro regista) e giudicando il dramma \"un ammasso di stereotipi\" pens\u00f2 di vendicarsi facendo la parodia di un film giallo.\nCast.\nNella parte del detective Barton recit\u00f2 l'attore John Stuart gi\u00e0 presente ne Il giardino del piacere nel ruolo di Hugh Fielding;\nin quella di Brant, il ladro, l'attore Donald Calthrop, presente in altri film di Hitchcock: Ricatto Tracy, il ricattatore, \nElstree Calling, Giunone e il pavone Needle Nugent, Omicidio! Ion Stewart.\nSceneggiatura.\nLa sceneggiatura fu preparata da Hitchcock, insieme ad Alma Reville, sua moglie, e a Rodney Ackland, che dichiararono di essersi molto divertiti a scrivere questo lavoro.\nPrima.\nLa prima si tenne a Londra il 13 giugno 1932.\nStruttura del film.\nIl film si articola in due parti distinte:\nLa prima parte del film ha un'impostazione teatrale, da commedia, e si svolge tutta all'interno della casa abbandonata sui pianerottoli e sulle scale. I personaggi vanno e vengono in un susseguirsi di strani incidenti e scambi di persona.\nLa seconda parte \u00e8 girata all'esterno ed \u00e8 un inseguimento fra treno e autobus. Hitchcock, grande appassionato di giocattoli e modellini, si \u00e8 servito, come nel successivo film La signora scompare di trenini elettrici e corriere in miniatura.\nAccoglienza.\nIl pubblico accolse il film in modo alquanto perplesso: non riusc\u00ec a cogliere la sottile ironia e trov\u00f2 la trama confusa e poco coinvolgente.\nIl giudizio di Hitchcock.\nLo stesso Hitchcock lo defin\u00ec \"un disastro\" nella celebre intervista rilasciata a Fran\u00e7ois Truffaut.\nLa \"nouvelle vague\".\nUna critica pi\u00f9 benevola venne da Rohmer e Chabrol che trovarono il film divertente e spassoso, e Hitchcock \"un bambinone che si diverte con i suoi giocattoli preferiti\"; notarono tuttavia anch'essi lo smarrimento in cui il regista doveva trovarsi in quel momento della sua carriera e condivisero che il film non aveva colpito il bersaglio.\nLaboratorio di idee.\nMalgrado l'evidenza dei difetti del film, individuati dalle critiche negative, esso, alla luce della carriera successiva del suo autore, appare come un ricco \"laboratorio\" di idee e di esperimenti.\n\"Hitchcock esalta e profetizza un \u00abcardine\u00bb del \"poliziesco post-moderno\": \"l'inseguimento\" \u00aben plein air\u00bb. Il treno impazzito e il pullman annunciano, comunque, la corsa a perdifiato di Roger Thornill braccato dall'aereo Intrigo internazionale\"\nGiorgio Gosetti aggiunge: \"Cosa piace di Number Seventeen? Per prima cosa la sua coincidenza non forzata con l'idea di \"gratuit\u00e0\" della trama come il regista sarebbe andato teorizzando in seguito.[..] In secondo luogo l'innesto del \"comico\" in una trama cos\u00ec veloce nei cambi di scena e di senso da assomigliare a un \"slapstick\".\"\nTemi.\nInfine i temi preferiti di Hitchcock ci sono tutti:"}
{"id": "95059", "revid": "767487", "url": "https://it.wikipedia.org/wiki?curid=95059", "title": "Ricco e strano", "text": "Ricco e strano (\"Rich and Strange\"), conosciuto anche come Ricco e bizzarro, \u00e8 un film del 1932 diretto da Alfred Hitchcock.\nTrama.\nLondra. Un grande orologio segna le 18.00. In un enorme ufficio, decine di impiegati sono chini sulle scrivanie a controllare i libri contabili e stanno per concludere la loro lunga giornata di lavoro. Sciamano nei corridoi affollati, sui marciapiedi della citt\u00e0, nella metropolitana.\nUno di loro, Fred, \u00e8 alle prese con un ombrello che non vuole aprirsi. Si fa il suo viaggio in metro e raggiunge la sua piccola casa in periferia. Lo attende la moglie, Emily, intenta a confezionarsi un abito con la macchina da cucire. Lui brontola: \u00e8 insofferente e stanco di una vita grigia e opprimente, ufficio, casa, doveri, e guardando un quadro che raffigura un veliero, sogna il mare e l'evasione.\nIl campanello suona; arriva la postina. Consegna una lettera. \u00c8 dello zio che da un precedente colloquio con Fred ha intuito la sua insoddisfazione e in uno slancio di magnanimit\u00e0 ha disposto che i suoi avvocati liquidino al nipote un anticipo della somma che erediter\u00e0, senza attendere la sua morte. Il sogno di una vita diversa e scintillante diventa realt\u00e0.\nMarito e moglie partono per una crociera lussuosa intorno al mondo. Attraversano la Manica e fanno tappa a Parigi. Assistono ai balletti delle Folies Berg\u00e8res, bevono brandy e tornano ubriachi all'Hotel.\nMarsiglia. La grande nave parte per l'Estremo Oriente. Fred soffre il mal di mare e trascorre le giornate sdraiato in cabina. Emily conosce il capitano Gordon, un gentiluomo intelligente e premuroso che la corteggia. Quando Fred finalmente si riprende incontra a sua volta una bella turista mora che dichiara di essere una principessa tedesca.\nPorto Said. Sosta al mercato dei tappeti. Emily lo visita insieme a Gordon. \nCanale di Suez. \u00c8 carnevale e si sta svolgendo un grande ballo mascherato. Emily col costume da Biancaneve balla con Gordon, che indossa il mantello di Dracula; Fred, vestito da orientale abbraccia la principessa-odalisca. Al bar si ritrovano tutti, tristi e un po' ubriachi.\nColombo. Giro turistico su carrozzini, ciascuno col proprio corteggiatore. Gordon propone ad Emily di partire con lui e di lasciare il marito, ma Emily non se la sente. \u00c8 l'ultima notte di viaggio ed \u00e8 arrivato il tempo degli addii.\nSingapore. Emily ha definitivamente rinunciato a Gordon. Ritorna dal marito il quale per\u00f2 ha progettato di partire insieme con la principessa per la Birmania. Scoppia una scenata. Fred si sta avviando per raggiungere la principessa quando gli recapitano un messaggio da cui apprende che lei lo ha imbrogliato: \u00e8 partita da sola e gli ha sottratto le mille sterline che le aveva dato per i biglietti, non \u00e8 una principessa ma la figlia di una lavandaia di Berlino, abituata ad abbindolare e derubare gli uomini vittime del suo fascino. La crociera \u00e8 finita e i due non hanno quasi pi\u00f9 soldi; per tornare si imbarcano su un piroscafo economico che poco dopo naufraga.\nIntrappolati nella cabina sommersa dall'acqua e convinti di morire, si perdonano e scoprono di essere ancora innamorati; aspettano la morte abbracciati. Ma morire non \u00e8 il loro destino: al mattino si svegliano ancora vivi e dall'obl\u00f2 riescono ad uscire dalla cabina. Sono i soli sopravvissuti, insieme a un gatto nero che assomiglia al gatto di casa.\nSono tratti in salvo da una giunca cinese i cui passeggeri fanno bottino di ci\u00f2 che \u00e8 rimasto sul relitto alla deriva, poco prima che si inabissi. Un cinese resta impigliato ad una caviglia da una corda e annega sotto lo sguardo impassibile degli altri.\nA bordo della giunca, Fred ed Emily, affamati, consumano avidamente della carne offerta da una donna del gruppo. Con disgusto e orrore scoprono essere quella del gatto, la cui pelle vedono inchiodata ad asciugare all'albero dell'imbarcazione. Sulla giunca nasce un bambino: Emily \u00e8 intenerita e commossa e sente nascere in lei un desiderio di maternit\u00e0.\nPiccadilly Circus. Fred ed Emily sono di nuovo nella loro citt\u00e0 e fanno ritorno nella loro modesta abitazione. Ma ora, dopo tutto ci\u00f2 che hanno vissuto, quella quotidianit\u00e0 uggiosa e scialba, si rivela accogliente e rassicurante: il pasticcio di bistecca e di rognone, la vecchia radio, il caminetto, la poltrona imbottita e l'invadente gatto di casa che salta sulla tavola. Fanno progetti per il futuro. Lui pensa a un bambino, lei a una casa pi\u00f9 grande: eccoli gi\u00e0 pronti a litigare!\nProduzione.\nIl film fu prodotto da John Maxwell per la British International Pictures.\nCast.\nLa parte della protagonista femminile fu assegnata a Joan Barry, una attrice bionda della B.I.P. disponibile in quel momento, che aveva doppiato Anny Ondra in Ricatto; quella del protagonista maschile ad Henry Kendall: di entrambi Hitchcock non era del tutto convinto.\nRiprese.\nUna parte fu girata negli studi di Elstree, gli esterni a Marsiglia, a Porto Said e a Colombo con una macchina da presa senza l'attrezzatura per il sonoro. Un quinto del film \u00e8 dialogato, il resto semplicemente sonorizzato e accompagnato da un commento musicale.\nPrima.\nLa prima si ebbe a Londra il 13 giugno 1932.\nAccoglienza.\nIl film fu un fallimento commerciale; i critici non l'accolsero con favore, dissero che i personaggi erano mal caratterizzati e che gli attori non recitavano in modo convincente, si parl\u00f2 di \"improvviso scadimento\". Hitchcock, malgrado la sua fama, non riusc\u00ec ad imporre l'opera.\nIl film era troppo strano per i gusti del pubblico che si aspettava dal regista storie di suspense e di spionaggio.\nIl giudizio di Hitchcock.\nHitchcock fu deluso e amareggiato perch\u00e9 aveva creduto in questo film, era quello del periodo inglese che pi\u00f9 gli piaceva, ci aveva messo molto di s\u00e9 e con sincerit\u00e0. Esso segn\u00f2 l'avvicinarsi della rottura del suo rapporto con la British International Pictures.\nLa rivalutazione della \"nouvelle vague\".\nIl film fu rivalutato dai registi della \"nouvelle critique\", Truffaut, Rohmer, Jacques Rivette, Claude Chabrol, Godard. Lo considerarono un film coraggioso e audace, per la scelta del soggetto, la disgregazione della coppia, e per le scelte tecniche \" il regista pi\u00f9 in vista della Gran Bretagna si prende il lusso e l'ardire di realizzare un film in condizioni da dilettante.\"\nElementi autobiografici.\n\"\u00c8 uno dei suoi film pi\u00f9 apertamente autobiografici, ma proprio come gli altri che riflettono la sua diretta esperienza, \u00e8 difficile da decifrare senza una specie di Stele di Rosetta biografica.\""}
{"id": "95060", "revid": "8596", "url": "https://it.wikipedia.org/wiki?curid=95060", "title": "Murder!", "text": ""}
{"id": "95061", "revid": "1272592", "url": "https://it.wikipedia.org/wiki?curid=95061", "title": "The Skin Game", "text": ""}
{"id": "95062", "revid": "8596", "url": "https://it.wikipedia.org/wiki?curid=95062", "title": "Rich and Strange", "text": ""}
{"id": "95064", "revid": "8596", "url": "https://it.wikipedia.org/wiki?curid=95064", "title": "Number Seventeen", "text": ""}
{"id": "95066", "revid": "78273", "url": "https://it.wikipedia.org/wiki?curid=95066", "title": "Sant'Antonio da Tebe", "text": ""}
{"id": "95071", "revid": "181699", "url": "https://it.wikipedia.org/wiki?curid=95071", "title": "Palazzo del Capitano del Popolo (Reggio Emilia)", "text": "Il Palazzo del Capitano del Popolo \u00e8 un edificio storico sito in piazza del Monte, nel centro storico di Reggio Emilia.\nStoria.\nDopo la morte della Contessa Matilde di Canossa, nel 1115, si costituisce il libero comune di Reggio. I suoi inizi ed i primi sviluppi vedono gravi e sanguinose contese e l'istituzione, nel 1278, di una nuova figura di magistrato: il Capitano del popolo. L'edificio che sorge al centro della citt\u00e0 e prende il nome da tale carica \u00e8, al tempo stesso, luogo di cultura e di ospitalit\u00e0. Il potente partito della Societ\u00e0 di San Prospero del popolo e delle Arti di Reggio; i Consoli, uno per ogni Arte, promuovono l'elezione del Capitano; deve essere forestiero, avere pi\u00f9 di 30 anni, non pu\u00f2 portare con s\u00e9 figlioli, fratelli e nipoti e non pu\u00f2 possedere beni nel Comune. La sua carica gode di una prebenda di 300 lire imperiali e dura al massimo sei mesi.\nIl Capitano, unitamente al Podest\u00e0, tutela la sicurezza della citt\u00e0, tiene i rapporti diplomatici con l'estero e amministra la giustizia. Tra i suoi compiti vi \u00e8 quello di comandare le milizie (popolari) e di provvedere alla nomina di \"uomini buoni e sapienti\" per la stesura degli Statuti del Popolo. Partecipa alle riunioni e ai consigli, ma tratta con la massima autonomia gli affari di sua competenza. \nNel 1280 il Comune acquist\u00f2 due case nelle vicinanze del palazzo ove risiedeva il Podest\u00e0 (ora Palazzo Del Monte) e, dopo averle demolite, costru\u00ec la residenza per il Capitano. I due fabbricati erano adiacenti e collegati con due passaggi aerei. In tal modo venne formato un unico complesso utile anche ai fini difensivi. La carica di Capitano fu abolita nel 1326 quando cessarono definitivamente le libert\u00e0 comunali e la citt\u00e0 cadde sotto il dominio dei Gonzaga. Nel palazzo per molto tempo ebbe sede il Massaro ducale e per pochi anni, nella prima met\u00e0 del XVI secolo, la zecca locale. Nel 1461, per ospitare degnamente la duchessa Bianca Maria Visconti, sposa di Francesco Sforza, il palazzo venne in parte restaurato. Dal 1461 al 1473 vennero eseguiti altri lavori di ripristino, quando il palazzo divenne la residenza del marchese Sigismondo d'Este, luogotenente della citt\u00e0. Negli anni seguenti l'edificio fu abbandonato. Sotto il porticato verso la piazza si svilupp\u00f2 il mercato delle biade, delle granaglie e anche quello del pesce. \nIl degrado del palazzo preoccup\u00f2 il Comune che, avendo mezzi molto scarsi, non pot\u00e9 intervenire direttamente e lo affitt\u00f2 ai fratelli Balburelli degli Scaruffi per 6 ducati d'oro all'anno con l'impegno ad eseguire i lavori pi\u00f9 urgenti. I Balburelli costruirono alcune botteghe, una stalla per i cavalli, ristrutturarono tutto e ricavarono dall'antico palazzo una \"bona et capace hosteria\", locanda di notevoli dimensioni che aveva per insegna un cappello di ferro, poi pitturato in rosso. Fu chiamata appunto \"Osteria del Cappello Rosso\".\nI collegamenti con il Palazzo del Monte, il cosiddetto \"portico delle Biade\", furono demoliti nel 1915, anno in cui venne affidato a Guido Tirelli il restauro in senso stile neorinascimentale della facciata sud (che d\u00e0 su piazza del Duomo) e di parte della facciata ovest (gi\u00e0 restaurate in senso neoclassicista nel 1829 da Pietro Marchelli).\nCon il passare degli anni il palazzo sub\u00ec numerosi interventi parziali; intonaci e tinteggi cancellarono tutte le tracce interne ed esterne della primitiva ed importante costruzione. Nel 1928 il proprietario Eugenio Terracchini, coadiuvato dal figlio Paolo, decise il restauro globale dell'edificio. Il progetto, presentato dall'architetto Guido Tirelli, prevedeva il completamento in senso neorinascimentale della facciata nord e di met\u00e0 della facciata ovest, con la costruzione sopra di una faraonica torre eclettica, che sarebbe divenuta la pi\u00f9 alta di tutto il centro storico. I segni medievali che riaffiorarono gi\u00e0 all'inizio dei lavori erano di grandissimo interesse e promettevano un notevole arricchimento anche per la storia della citt\u00e0. Scatt\u00f2 per\u00f2 la guerra fra le istituzioni: la Soprintendenza, nelle figure di Luigi Corsini e Otello Siliprandi, intendeva fermare i lavori del progetto eclettico di Guido Tirelli; al contrario il Podest\u00e0 Giuseppe Menada insistette per il proseguimento dei lavori. Le opere si interruppero, fino a quando sulle pagine del locale quotidiano \"Il Solco Fascista\" del 28 settembre 1928 non comparve un articolo del ministro della Pubblica Istruzione Giuseppe Belluzzo che, su esortazione di Mussolini, imponeva il proseguimento dei lavori. Sempre sulle pagine del \"Solco Fascista\", il 15 luglio 1931 venne gioiosamente salutato il restauro interpretativo in stile neomedievale dell'Albergo Posta - che gli dar\u00e0 il volto odierno. I lavori si conclusero nel 1931. Sotto le direttive della Sovrintendenza dell'Arte Medioevale e Moderna di Bologna il restauro interno prosegu\u00ec e termin\u00f2 nel 1934 con il recupero sia della struttura esterna del Palazzo che del salone principale, la grande sala delle adunanze al secondo piano, cuore della costruzione antica e cuore della vita politica della Reggio Comunale. (cfr. M. Magnani, Guido Tirelli Architetto. Tecnograf, Reggio Emilia, 2001; oppure la tesi di laurea \"Antichit\u00e0 pi\u00f9 nuove\" di Matteo De Benedittis conservata presso la Biblioteca Panizzi di Reggio Emilia, p.\u00a0198ss).\nProprio nel salone furono scoperti frammenti di una raffinata decorazione a fresco di gusto orientaleggiante, con colonne sormontate da capitelli con fregio a ornati risalenti al 1300; pregevoli sono, sulla parete di fondo, due pavoni che si abbeverano a una coppa recante al centro lo stemma di Reggio e, sulla parete di destra, un'Annunciazione, ancora bizantineggianti nella composizione. L'ultimo restauro \u00e8 stato condotto con grande impegno e rispetto. L'impossibilit\u00e0 a volte di reperire documentazione adeguata ha costretto ad una ricostruzione \"ad sensum\" di alcune parti dell'edificio con esiti formalmente felici, tanto che il Palazzo cos\u00ec recuperato \u00e8 entrato stabilmente e positivamente nella memoria della citt\u00e0.\nGli interni.\nSulla parete vicina all'ingresso, con una veste scura e il velo bianco con dorature, \u00e8 dipinta una Madonna con bambino che risale agli inizi del XV secolo; sulle pareti dell'ingresso si notano frammenti degli stemmi dei Capitani del Popolo, a volte sovrapposti in quanto erano dipinti ogni volta che veniva nominato un nuovo Capitano (in tutto i Capitani sono stati 96).\nNella sala antecedente al salone si trova un pregevole affresco di scuola emiliana del Trecento raffigurante San Gerolamo. Anche l'esterno del Palazzo \u00e8 decorato con stemmi molto interessanti dei primi capitani e con il sigillo della Societ\u00e0 del Popolo e delle Arti di Reggio, che \u00e8 il punto di partenza della sua storia. Particolarmente leggiadra e bella una bifora finemente decorata sul lato prospiciente la via Emilia."}
{"id": "95074", "revid": "287204", "url": "https://it.wikipedia.org/wiki?curid=95074", "title": "Gregory Hill", "text": "Talvolta \u00e8 menzionato come Greg Hill o come Mal-2. Alcuni ritenevano che Gregory Hill fosse soltanto lo pseudonimo di Robert Anton Wilson, coautore della trilogia Illuminatus! con Robert Shea, che si rif\u00e0 al Discordianesimo in larga misura.\nMalaclypse il Giovane.\n\u00c8 l'autore del \"Principia Discordia\", un personaggio della trilogia \"Illuminatus!\", e molto probabilmente uno pseudonimo usato da Greg Hill, compagno di Kerry Thornley (alias Omar Ravenhurst).\nDurante i primi anni della circolazione del Principia Discordia, voci di corridoio suggerivano come autore del libro Richard Nixon, Timothy Leary, e Robert Anton Wilson, o che il libro e Malaclypse Il Giovane fossero un'invenzione di Wilson \"\u00e0 la\" Necronomicon di Howard Phillips Lovecraft.\nPrincipia Discordia.\nTeorie sulla vera identit\u00e0 di Malaclypse vanno da Timothy Leary a Richard Nixon. Molti, incluso lo stesso Greg Hill, sostengono che il vero Malaclypse Il Giovane sia Greg Hill, ma questo non \u00e8 completamente provato.\nIn possesso di molti titoli, incluso quello di \"Omnibenevolo Polipadre della Verginit\u00e0 in Oro\" (equivalente al Papa), la vera identit\u00e0 di Malaclypse o la sua posizione al di fuori della religione erisiana \u00e8 completamente sconosciuta. Viene frequentemente menzionato nel Principia Discordia. Accreditato di aver trasmesso telegrammi a Dio dall'Hotel Celeste e condannato l'utilit\u00e0 della preghiera, queste asserzioni fanno parte dell'assurda natura del \"Principia Discorida\".\nSi conosce molto poco riguardo Malaclypse il Vecchio, il padre di Mal-2. Il Principia Discordia lo menziona solamente come un \"non-profeta\" e per essere stato scambiato per un portatore di sventura (\"doom\"sayer) quando portava un cartello con scritta la parola \"DUMB\".\nIlluminatus!\nMalaclypse il Giovane appare anche nella trilogia di \"Illuminatus!\" di Robert Shea e Robert Anton Wilson. Secondo l\"Iluminatus!\", fond\u00f2 il Norton Cabal, e lo lasci\u00f2 per unirsi al molto esoterico Fronte di Liberazione Erisiano. Secondo il Dr. Ignotum P. Ignotius, l'ultima cosa scritta da Mal-2 prima di andarsene per il FLE, fu, \"Tutti capiscono Topolino. Pochi capiscono Hermann Hesse. Molto pochi capiscono Albert Einstein. E nessuno capisce Emperor Norton.\" Questo \u00e8 lo slogan del Joshua Norton Cabal di San Franscisco.\nMalaclypse il Vecchio \u00e8 ancor pi\u00f9 presente nella trilogia \"Illuminatus!\". Infatti, egli \u00e8 un importante personaggio dai mille volti nel libro, che impersona Jean-Paul Sartre e il Diavolo. Secondo Malaclypse stesso, sarebbe un sacerdote Erisiano del IV secolo a.C. (che era addestrato a officiare per Mercurio, Dioniso, Eracle, Afrodite, Atena e Era) che acquista l'illuminazione trascendentale durante un massacro. Gli Illuminati credono che la morte rilasci una certa forma di energia. Con abbastanza morti ed una persona intenta a catturare detta energia, essa si pu\u00f2 trasformare in un essere immateriale e immortale. Malaclypse impersona anche Ges\u00f9 dopo che questi \u00e8 stato crocifisso. Sotto le spoglie di Ges\u00f9 inventa la tombola, ma chiede a Luke di non registrare la cosa.\nVita \"reale\".\nGreg Hill descrive Mal-2 come uno spirito inviato dentro di lui da Eris che lo aiut\u00f2 a scrivere il Principia Discordia nel corso dei primi dieci anni della sua vita adulta. Un'intervista inclusa nella quarta edizione del \"Principia Discordia\" della Loompanics Press rivela che Mal-2 se ne and\u00f2 una volta terminato il libro. Egli sostiene che Mal-2 torn\u00f2 per lasciare una quinta e ultima edizione consistente di un modulo telegrafico della Western Union riempito con la lettera M. Greg Hill rivela inoltre di aver avuto accesso ai moduli della Western Union quando vi lavorava.\nAltri autori discordiani.\nOmar Ravenhurst \u00e8 lo pseudonimo dell'altro principale autore del Principia, Kerry Thornley."}
{"id": "95075", "revid": "1318658", "url": "https://it.wikipedia.org/wiki?curid=95075", "title": "Serena", "text": ""}
{"id": "95077", "revid": "2103", "url": "https://it.wikipedia.org/wiki?curid=95077", "title": "Greg Hill", "text": ""}
{"id": "95079", "revid": "1144898", "url": "https://it.wikipedia.org/wiki?curid=95079", "title": "Berkeley Open Infrastructure for Network Computing", "text": "Il Berkeley Open Infrastructure for Network Computing (BOINC) \u00e8 un software libero per il calcolo distribuito volontario.\n\u00c8 stato sviluppato in origine per sostenere il progetto SETI@home, prima di diventare utile come framework per altre applicazioni di calcolo distribuito in svariate aree scientifiche, come la matematica, la medicina, la genetica, la chimica, la biologia molecolare, l'astrofisica e la climatologia. Lo scopo che si prefigge BOINC \u00e8 quello di rendere disponibile ai ricercatori l'enorme potenza di calcolo dei personal computer sparsi per il mondo e collegati via internet.\nEsistono versioni del software compatibili con diversi sistemi operativi, come Microsoft Windows e sistemi Unix-like, tra cui Linux, macOS, FreeBSD ed Android. BOINC \u00e8 un software libero distribuito nei termini della licenza GNU Lesser General Public License.\nStoria.\nIl progetto BOINC \u00e8 iniziato nel febbraio 2002 e la prima versione \u00e8 stata distribuita il 10 aprile 2002. Il primo progetto BOINC-based \u00e8 stato Predictor@home, partito il 9 giugno 2004. BOINC \u00e8 stato sviluppato da un team presso lo Space Sciences Laboratory della University of California, Berkeley diretto da David Anderson, il quale dirige anche SETI@home: il framework venne originariamente sviluppato per sostenere il progetto SETI@home che, fino ad allora, aveva usato una piattaforma dedicata. Attualmente lo sviluppo \u00e8 comunitario e tutti possono contribuire. \u00c8 finanziato dalla National Science Foundation attraverso i finanziamenti SCI/0221529,SCI/0438443 e SCI/0721124.\nAlla stregua di una piattaforma di \u201cquasi-supercomputer\u201d, BOINC conta circa 92,840 volontari, 679,637 computer attivi (hosts) intorno al mondo che elaborano una media di 28.941 PetaFLOPS (alla data del 20 luglio 2020), rendendola la piattaforma di volunteer computing multidisciplinare pi\u00f9 utilizzata al mondo.\nProgetto e compatibilit\u00e0 hardware.\nBOINC \u00e8 progettato per essere una struttura libera per chiunque voglia iniziare un progetto di calcolo volontario. La maggior parte dei progetti BOINC sono nonprofit e dipendono per la maggior parte, se non completamente, da volontari. BOINC \u00e8 un software che pu\u00f2 sfruttare le CPU e le GPU dei computer, quando queste non vengono utilizzate, per effettuare calcoli scientifici\u00a0\u2013 in sintesi, quando una persona non usa il proprio computer, allora lo usa BOINC. \nBOINC, in tal senso, \u00e8 semi - \"agnostico\" per quanto riguarda l'hardware su cui gireranno i progetti, limitandosi ad \"esporlo\" agli applicativi i quali dovranno essere loro adeguatamente compilati per poter sfruttare le potenzialit\u00e0 delle piattaforme.\nStruttura.\nBOINC \u00e8 formato da una parte server e una parte client che comunicano tra loro per distribuire, elaborare e recuperare i risultati delle WU (Working Units).\nServer.\nLa parte centrale dell'applicazione \u00e8 composta dalla parte \"server\", i cui vari compiti possono essere eseguiti su una o pi\u00f9 macchine in modo da poter gestire progetti anche molto grandi. Il server non si occupa di eseguire i calcoli, bens\u00ec di coordinare le operazioni dei client e gestire il database dei risultati. Il server si occupa di suddividere il lavoro da svolgere nelle tante sotto-unit\u00e0, che verranno poi inviate ai vari computer dei volontari agganciati al progetto. Il server, inoltre, include funzioni come la \"ridondanza omogenea\" (mandare la stessa unit\u00e0 di lavoro a piattaforme simili), \"l'anteprima dell'unit\u00e0\" (inviare informazioni al server prima che l'unit\u00e0 sia stata calcolata completamente) e la \"pianificazione locale\" (preparare nuove unit\u00e0 di lavoro prima che il computer abbia terminato quelle correnti e creare unit\u00e0 su richiesta).\nUn server BOINC \u00e8 un tipico server Lamp, su cui \u00e8 possibile installare, attraverso Git, le componenti necessarie per creare l'infrastruttura: gli amministratori del progetto hanno anche provveduto a creare una macchina virtuale gi\u00e0 preconfigurata e pronta a far partire un progetto di calcolo distribuito.\nClient.\nL'applicazione client si occupa di processare le unit\u00e0 di lavoro, scaricando i dati e gli applicativi dei vari progetti tramite un collegamento ad Internet. Per questioni di sicurezza, il client non si aggiorna automaticamente; le applicazioni dei singoli progetti di ricerca, invece, vengono scaricate e aggiornate automaticamente. Il client dispone di varie possibilit\u00e0 di configurazione per permettere un utilizzo conforme alle volont\u00e0 dell'utente in termini di tempo e risorse messe a disposizione. Consente, inoltre, la divisione del tempo di calcolo su pi\u00f9 di un progetto. Dal 2013 \u00e8 possibile scaricare il client con gi\u00e0 incluso il pacchetto VirtualBox, dal momento che alcuni progetti fanno uso di macchine virtuali per poter gestire in modo adeguato i checkpoint (salvataggio automatico del lavoro svolto), o per fornire alle \"working units\" l'ambiente software standardizzato di cui hanno bisogno. Per migliorare ancora la standardizzazione necessaria all'esecuzione di alcuni progetti, dal 2016 Boinc \u00e8 compatibile con Docker.\nWrapper\nIl team di sviluppo di BOINC ha creato un layer intermedio opzionale (wrapper) di comunicazione tra l'applicativo da eseguire e il client BOINC, cos\u00ec da permettere il funzionamento di software preesistente senza la necessit\u00e0 di riscrivere il codice per adattarlo all'infrastruttura BOINC. Le prestazioni degli applicativi che utilizzano il wrapper sono, ovviamente, leggermente inferiori a quelli che sono nativamente compilati per girare all'interno di BOINC, ma hanno il vantaggio di funzionare immediatamente senza grossi ritocchi al software stesso.\nInterfaccia utente.\nBOINC pu\u00f2 essere controllato da remoto tramite chiamate di procedure remote, riga di comando, e BOINC Account Manager.\nIl BOINC Manager dispone al momento di due GUI: Avanzata e Semplificata. L'opzione Grid \u00e8 stata rimossa gi\u00e0 dalla versione 6.6.x poich\u00e9 ridondante.\nL'aspetto della GUI semplificata \u00e8 personalizzabile dall'utente, nel senso che questi pu\u00f2 creare i propri modelli grafici.\nCrediti.\nIl calcolo distribuito volontario, ovviamente, non ha un compenso monetario in cambio dell'uso dei propri sistemi informatici (a differenza di progetti come Bitcoin), ma assegna un punteggio ad ogni unit\u00e0 di lavoro elaborata, in maniera tale da invogliare a partecipare. Il client originale di SETI era un software non-BOINC esclusivo per SETI@home. Come primo dei progetti di grid computing volontari, non era stato progettato con un alto livello di sicurezza. Alcuni partecipanti al progetto cercarono di manipolare i dati per ottenere \"crediti\", mentre altri ancora inviarono lavori completamente falsi (cheating); BOINC \u00e8 stato progettato, in parte, per combattere queste falle nella sicurezza.\nIl sistema dei crediti.\nIl sistema dei crediti di BOINC \u00e8 progettato per evitare trucchi, prevedendo la convalida dei risultati prima di concedere i crediti.\nAccount manager.\nL'idea dell'account manager \u00e8 stato pensata e sviluppata congiuntamente da GridRepublic e BOINC. Due account manager sono:\nGli account manager sono il punto d'unione di tutti i progetti BOINC. \u00c8 stato creato un sito dove ognuno pu\u00f2 trovare e gestire il progetto con un unico log-in e password.\nSfide e challenge internazionali.\nUno degli aspetti fondamentali della piattaforma Boinc \u00e8 la partecipazione dei volontari, non solo per quanto riguarda la mera potenza di calcolo \"donata\", ma anche per quanto riguarda una vera \"partecipazione attiva\" a tutti gli aspetti di un progetto (forum di discussione, debug degli applicativi, segnalazione dei problemi, ecc). D'altro canto i volontari, nel tempo, si sono aggregati in gruppi, all'interno dei quali viene, per esempio, fornito supporto ai nuovi arrivati, vengono fatte traduzioni dei progetti, ecc. Questi gruppi, inoltre, sono spesso coinvolti in pacifiche \"sfide\", sia a livello nazionale che internazionale, in base ai punteggi accumulati dai membri in un determinato periodo di tempo. Talvolta questi challenge sono organizzati dagli stessi amministratori di un progetto, che vogliono mettere alla prova la loro infrastruttura informatica, in una sorta di test da sforzo."}
{"id": "95080", "revid": "3", "url": "https://it.wikipedia.org/wiki?curid=95080", "title": "BOINC", "text": ""}
{"id": "95081", "revid": "282094", "url": "https://it.wikipedia.org/wiki?curid=95081", "title": "Giuseppe Baretti", "text": "Biografia.\nMarc\u2019Antonio Giuseppe Baretti, figlio primogenito di Luca e Anna Caterina Tesio, nacque a Torino, capitale del Regno di Sardegna governato da Casa Savoia. Nel 1733, per finanziare la sua formazione, il padre, impiegato a corte come architetto militare, rivendic\u00f2 le rendite di una cappellan\u00eca rimasta vacante alla morte di un lontano parente. Il quattordicenne Baretti fu cos\u00ec ordinato chierico tonsurato e, presumibilmente, venne iscritto al seminario metropolitano. \nIl Piemonte non stava forse alla pari con altre regioni italiane culturalmente pi\u00f9 ricche ed avanzate, ma Torino era senz\u2019altro riconosciuta come sede di governo di una delle pi\u00f9 antiche dinastie regnanti ed una delle principali potenze politiche europee. Ospitando un gran numero di diplomatici stranieri e un\u2019Accademia Reale di ottima reputazione, frequentata tanto da soggetti locali quanto da individui provenienti da altri stati italiani e dall\u2019estero, la citt\u00e0 poteva dirsi senz\u2019altro cosmopolita. Inoltre, l'Universit\u00e0 di Torino, recentemente modernizzata e secolarizzata, era anch\u2019essa diventata un\u2019istituzione modello, attirando illustri studiosi e insegnanti come Girolamo Tagliazucchi, professore di eloquenza e di greco, alla cui cerchia di studenti Baretti si univa occasionalmente e informalmente, da adolescente gi\u00e0 appassionato di letteratura. \nNel 1735 moriva Caterina, madre di Giuseppe, Filippo, Giovanni e Amedeo Baretti. Un mese dopo la sua morte, il vedovo Luca spos\u00f2 Genoveffa Astrua, di famiglia agiata e importante, la quale introdusse in casa Baretti il proprio cicisbeo o cavalier servente. Questa situazione familiare e la nascente vocazione letteraria, fortemente avversata dal padre, portarono ad una rottura del giovane Baretti con il suddetto e lo indussero ad abbandonare abito e beneficio religioso e a lasciare Torino alla fine della quaresima del 1737.\nTrov\u00f2 rifugio presso il fratello minore di suo padre, Giovanni Battista, segretario alla corte della duchessa di Guastalla, e lo zio gli procur\u00f2 lavoro presso un mercante guastallese che serviva da tesoriere ducale. Presso questo mercante lavorava anche il poeta Carlo Cantoni, il quale sostenne e guid\u00f2 gli studi letterari di Baretti e fu da lui considerato, insieme a Tagliazucchi, come un maestro. \nIl giovane cominci\u00f2 allora a scrivere versi modellati su quelli di grandi autori della tradizione poetica italiana eroicomica, burlesca e satirica, come Luigi Pulci, Francesco Berni, Ludovico Ariosto, Niccol\u00f2 Machiavelli, Anton Francesco Grazzini e Lorenzo Lippi. Questo tipo di poesia \u2013 intesa a contrastare la melliflua e frivola produzione lirica dei numerosissimi poeti membri dell'Accademia dell'Arcadia attivi in tutta Italia - era praticato da Vittore Vettori, un medico-poeta di Mantova con il quale Baretti corrispose in quegli anni e da molti altri scrittori che egli ebbe modo di conoscere e frequentare una volta lasciata Guastalla per vivere a Venezia (dove strinse amicizia con Gasparo e Carlo Gozzi e Luisa Bergalli) e poi a Milano (dove entr\u00f2 nell'Accademia dei Trasformati).\nRiconciliatosi con il padre nel 1742, Baretti trascorse i due anni successivi a Cuneo, ricoprendo l\u2019incarico di custode dell'erigenda cittadella e pubblic\u00f2 le \"Stanze al Padre Serafino Bianchi da Novara\" (1744). Allo stesso periodo risale una canzone inedita sulla \"Liberazione di Cuneo\" dall\u2019assedio delle truppe franco-ispane nel corso della guerra di successione austriaca. Alla morte del padre nel giugno del 1744, Baretti rientr\u00f2 a Torino, partendone tuttavia presto per Milano e poi per Genova in cerca di opportunit\u00e0 di lavoro. Nella primavera del 1747 era di nuovo a Venezia, dove riprese a frequentare il circolo letterario dei Gozzi, l\u2019Accademia dei Granelleschi, e diede la prima prova del suo talento di polemista pubblicando una lettera in cui metteva in ridicolo Biagio Schiavo, fervido quanto sofistico difensore del Petrarca. A Venezia Baretti attese inoltre alla traduzione delle tragedie di Pierre Corneille in versi italiani sciolti. Accett\u00f2 l'incarico per bisogno, e avrebbe avuto poi sempre a denigrare la qualit\u00e0 mediocre della sua traduzione. Tuttavia, le prefazioni alle \"Tragedie di Pier Cornelio\" (1747-48) \u2013 nelle quali, pur riconoscendo l'alto calibro del teatro tragico francese, assegnava all'Italia il merito della migliore poesia epica, e rimproverava l\u2019arroganza dei critici francesi e la loro ignoranza della lingua italiana - sono stati giustamente considerati precursori dello stile ferocemente polemico ma anche moderno e coinvolgente di Baretti.\nTornato a Torino nel 1750, in tempo per comporre un\u2019azione drammatica per musica a celebrazione del matrimonio del duca Vittorio Amedeo (futuro Vittorio Amedeo III di Savoia) con l'infanta spagnola (Maria Antonia di Borbone-Spagna), Baretti tent\u00f2 invano di assicurarsi un impiego stabile nella capitale sabauda: la pubblicazione della sua raccolta poetica (\"Le piacevoli poesie\", Torino, Campana, 1750) non valse a cambiare l'opinione negativa che il senato accademico torinese si era formato di lui alla precedente comparsa di un libello in cui Baretti attaccava spietatamente la pedante erudizione di Giuseppe Bartoli, successore del Tagliazucchi. Egli decise quindi di lasciare l'Italia e cercare fortuna in Inghilterra, seguendo fra le altre la raccomandazione di James Caufeild, conte di Charlemont, che sarebbe rimasto uno dei suoi pi\u00f9 fedeli sostenitori in Gran Bretagna. \nArriv\u00f2 a Londra nel marzo del 1751 e and\u00f2 probabilmente ad alloggiare presso il suo conterraneo, il famoso violinista e compositore Felice Giardini, allora direttore dell'orchestra del teatro d\u2019opera londinese. La composizione di due intermezzi per musica (\"Don Chisciotte in Venezia\" e \"La Filippa trionfante\"), rimasti peraltro inediti, e la pubblicazione di due opuscoli su argomenti operistici e musicali nel 1753, hanno convinto molti studiosi che Baretti venisse assunto come poeta librettista da quel teatro. Non esiste tuttavia alcuna documentazione ufficiale di un suo impiego, anche temporaneo, presso il King's Theatre. Sappiamo tuttavia che, applicandosi alacremente e seriamente allo studio della lingua inglese, Baretti la padroneggi\u00f2 rapidamente e fu in grado di conoscere, brevemente, lo scrittore e giudice di pace Henry Fielding ed entrare in contatto con i romanzieri Charlotte Lennox e Samuel Richardson, con l'attore shakespeariano David Garrick, il pittore Joshua Reynolds e il dottor Samuel Johnson, assicurandosi cos\u00ec un posto nei pi\u00f9 importanti circoli artistici e letterari della capitale britannica. Baretti mise le sue notevoli conoscenze e doti linguistiche al servizio dei suoi amici inglesi e degli allievi ch'essi gli procurarono, ed intraprese il ruolo di promotore della lingua e letteratura italiane, scrivendo testi volti a renderle accessibili ad un\u2019ampia variet\u00e0 di lettori britannici.\nFra le opere del primo decennale soggiorno inglese di Baretti va citata \"The Italian Library\" (1757), un repertorio bio-bibliografico da considerarsi come la prima crestomazia della letteratura italiana in lingua inglese. In quest'opera compare fra l'altro, per la prima volta, la citazione della frase \"E pur si muove!\" attribuita a Galileo ma non registrata in alcun documento precedente. All\u2019inizio del 1760, Baretti fin\u00ec di compilare e pubblic\u00f2 \"A Dictionary of the English and Italian Languages\", un lavoro che gli frutt\u00f2 molta fama e un buon guadagno. \nBaretti accett\u00f2 poi di accompagnare un giovane gentiluomo inglese nel suo grand tour sul continente. I due salparono per Lisbona nell'agosto del 1760 e condussero un lungo viaggio via terra, attraverso Portogallo, Spagna e Francia, viaggio del quale Baretti stil\u00f2 un dettagliato resoconto in forma epistolare (\"Lettere familiari a \u2019 suoi tre fratelli\", Tomo I, Milano, Malatesta, 1762; Tomo II, Venezia, Pasquali, 1763).\nArrivato in Italia alla fine di quell'anno, e trascorso qualche tempo con la sua famiglia, Baretti fin\u00ec per stabilirsi a Milano, dove Antonio Greppi (riferimento sbagliato) intercedette per lui presso il ministro plenipotenziario Carlo Giuseppe di Firmian affinch\u00e9 gli ottenesse un impiego nell'amministrazione lombardo-asburgica. Nell\u2019autunno del 1762, quando stava ancora aspettando che tale posizione si materializzasse, i diplomatici portoghesi - offesi da poco lusinghiere osservazioni sul Portogallo contenute nel primo tomo delle lettere di viaggio di Baretti - manifestarono il proprio malcontento ottenendo la sospensione della stampa e circolazione dell'opera. \nScontento, scoraggiato e senza pi\u00f9 mezzi di sostentamento, Baretti part\u00ec per Venezia nella speranza di riprendere nella Serenissima la pubblicazione delle sue lettere di viaggio. Le autorit\u00e0 milanesi lo denunciavano intanto al governo veneziano, come individuo potenzialmente sovversivo e da tenere sotto controllo, ottenendo il risultato che il resto del manoscritto restasse a lungo in mano ai censori e il secondo dei previsti quattro tomi vedesse la luce solo nell\u2019ottobre del 1763.\nBaretti rinunci\u00f2 infine a completare la stampa delle lettere di viaggio e, creando il personaggio fittizio di Aristarco Scannabue, ex-soldato fattosi redattore, lanci\u00f2 l\u2019innovativa e dissacratoria rivista \"La frusta letteraria\" (1763-1765), destinata purtroppo anch\u2019essa ad incorrere nella censura veneta: i primi venticinque numeri uscirono a Venezia e gli ultimi otto ad Ancona, nello Stato Pontificio.L\u00ec Baretti si era rifugiato per proseguire la pubblicazione del periodico quando il governo veneziano l'aveva sospesa nel suo territorio, in gran parte per le pressioni del padre Appiano Buonafede, bersaglio particolare dei famosi attacchi di Aristarco. \"La frusta\" risult\u00f2 comunque un cruciale nodo di collegamento fra le esperienze dei primi venticinque anni di carriera di Baretti e quelle degli ultimi ventitr\u00e9, dal suo definitivo rientro in Inghilterra nel [1766] fino alla morte, avvenuta quasi alla vigilia della Rivoluzione francese. \nRitornato a Londra, Baretti inizi\u00f2 a frequentare The Literary Club, fondato da Samuel Johnson e Joshua Reynolds durante la sua assenza, rafforzando vecchie relazioni e stabilendone di nuove ed importanti (con lo scrittore Oliver Goldsmith e il politico Edmund Burke, tra gli altri). La fine degli anni Sessanta e l'inizio degli anni Settanta segnarono un periodo di intensa attivit\u00e0 e registrarono una crescita della fama (e notoriet\u00e0) di Baretti. \"An Account of the Manners and Customs of Italy\" (1768), scritto per confutare i tanti stereotipi italiani presenti nei diari di viaggiatori stranieri (e in particolare quello di Samuel Sharp), fu letto e apprezzato dallo stesso re Giorgio III/Giorgio III del Regno Unito, e suscit\u00f2 accesi dibattiti fra i suoi lettori, riscuotendo un grande successo commerciale. Nel mese di giugno del 1769, Baretti fu nominato segretario della corrispondenza estera presso la neonata Royal Academy of Arts, una posizione per lo pi\u00f9 onoraria ma piuttosto prestigiosa, per la quale avrebbe ricevuto tardivamente una piccola pensione annuale nell'ultima parte del\nla sua vita. Nell'autunno dello stesso anno, fu processato per omicidio, avendo colpito a morte con uno stiletto uno dei tre inseguitori che lo avevano attaccato in una strada vicino a Haymarket per aver rudemente respinto una prostituta. Samuel Johnson, Joshua Reynolds e altre importanti personalit\u00e0 resero testimonianza in suo favore, sicch\u00e9 del suo processo, conclusosi con l'assoluzione in formula piena, trattarono tutti i giornali britannici. \nUn secondo viaggio in Spagna, compiuto non molto prima dell'incidente di Haymarket, forn\u00ec a Baretti ulteriore materiale per \"A Journey from London to Genoa\" (1770), ovvero la versione inglese integrale delle lettere di viaggio solo parzialmente pubblicate in Italia: il successo di quest\u2019opera si rivel\u00f2 anche maggiore di quello dell\"Account\". La pubblicazione di una edizione completa delle opere di Machiavelli e di un'antologia contenente testi di vari autori in inglese, francese, italiano e spagnolo con traduzione a fronte, seguirono nel 1772, dopo quella che sarebbe stata l\u2019ultima visita di Baretti a parenti e amici in Italia. \nNel 1773 Baretti divenne insegnante privato d\u2019italiano (e poi anche di spagnolo) di Hetty Thrale, figlia\ndel ricco proprietario di uno dei pi\u00f9 grandi birrifici inglesi, Henry Thrale, e di sua moglie Hester Lynch Thrale, che erano molto amici di Johnson e ospitavano spesso lui e i membri del suo circolo nella loro casa di Streatham Park. Il rifiuto di Baretti di una cattedra di Italianistica, offertogli nel 1774 dal Trinity College a Dublino, fu con ogni probabilit\u00e0 dovuto al senso di sicurezza e appagamento che egli derivava dal sentirsi parte della famiglia di questa cara allieva. Per lei Baretti scrisse i dialoghi estrosi della \"Easy Phraseology\", pubblicati in italiano e inglese nel 1775. \nNello stesso anno, egli accompagn\u00f2 Hetty, i suoi genitori e Johnson in un viaggio per la Francia che aveva meticolosamente organizzato per loro. Tuttavia, non molto tempo dopo il loro rientro in Inghilterra il rapporto con la signora Thrale inizi\u00f2 a deteriorarsi e nel luglio del 1776 Baretti lasci\u00f2 questo impiego per riprendere l'attivit\u00e0 di critico e lessicografo. L'anno successivo vide la pubblicazione del \"Discours sur Shakespeare\", una breve ma importante dissertazione nella quale Baretti prese le difese di William Shakespeare - oggetto di un recente attacco di Voltaire in una lettera pubblica all\u2019Acad\u00e9mie fran\u00e7aise - esaltando in lui l'irregolarit\u00e0 e la forza drammatica delle passioni, segni, a suo giudizio, di quel \u2018genio inventivo\u2019 che si manifesta spontaneo nei veri artisti (posizione che sembrerebbe anticipare le teorie romantiche). \nBaretti si era dedicato da tempo allo studio e all'insegnamento della lingua e letteratura spagnole, ma non gli riusc\u00ec di pubblicare in Inghilterra, com\u2019era suo desiderio, un\u2019edizione della storia di Fray Gerundio de Campasas, opera satirica del gesuita Jos\u00e9 Francisco de Isla, da lui conosciuto e espressamente consultato durante il suo ultimo viaggio in Italia. Nonostante non riuscisse in quel tentativo, n\u00e9 riuscisse mai a finire una traduzione del Don Chisciotte, promessa all\u2019editore Thomas Davies, nel 1778, oltre ad approntare la traduzione italiana dei \"Seven Discourses on Art\" di Reynolds, pubblic\u00f2 un esistente dizionario Spagnolo-Inglese in edizione riveduta ed ampliata. \nLa messa in scena, nel 1779, del \"Carmen Saeculare\" di Orazio, risultato dalla collaborazione di Baretti con il compositore Fran\u00e7ois-Andr\u00e9 Danican Philidor, ebbe successo, ma il francese lasci\u00f2 la citt\u00e0 dopo sole tre recite, portandosi via buona parte del ricavato. Fortunatamente, Baretti pot\u00e9 contare allora sui proventi della pubblicazione di un'antologia di sue lettere (\"Scelta di lettere familiari\") concepita ad uso degli studenti d'italiano: un manuale epistolografico che mostra tuttavia le sue opinioni su una grande quantit\u00e0 di argomenti culturali e sociali.\nA questo punto, nella sua corrispondenza privata, Baretti inizi\u00f2 a lamentarsi della crisi politica\nche la Gran Bretagna stava attraversando per via della Guerra d'indipendenza americana, e che, impegnando il pubblico britannico quasi esclusivamente in dibattiti politici, gli stava costando la perdita di allievi e di molti amici.\nNel giugno del 1780, mentre era probabilmente impegnato nella stesura di \"A Guide through the Royal Academy \" (1781), ricevette, dopo un silenzio di tre anni, una lettera dal Piemonte che gli annunciava assai ruvidamente la morte del fratello Amedeo: il nostro scrisse allora una lunga e amarissima risposta, ultima sua missiva a Filippo e Giovanni. Con il fratellastro Paolo, figlio di secondo letto del padre Luca, conosciuto di persona soltanto nel 1766 a Livorno, dove serviva come console sabaudo, Baretti continu\u00f2 invece a rimanere in contatto.\nAlla morte di Johnson nel dicembre del 1784, Baretti era ormai giunto alla fine della sua carriera di scrittore, e non si pu\u00f2 fare a meno di rimpiangere che scegliesse di sfogare dispiaceri e delusioni, anche legittimi, dei suoi ultimi anni impegnandosi in ulteriori diatribe: nel 1786 pubblic\u00f2 \"Tolondron\", una serie di saggi discorsivi e satirici scritti per mettere in evidenza le carenze dell\u2019edizione commentata del Don Chisciotte approntata dall\u2019inglese John Bowle; nel 1788, irritato e angustiato dalla recente pubblicazione di un paio di libri su Johnson che ne oltraggiavano \u2013 non soltanto a suo parere - la memoria e qua e l\u00e0 attaccavano Baretti personalmente, egli indirizz\u00f2 all\u2019autrice, la vedova Thrale o Hester Lynch Piozzi, tre invettive nello European Magazine. Mentre i discorsi sull\u2019edizione di John Bowle, nonostante il tono accesamente satirico e l\u2019infondatezza di parecchi giudizi che Baretti vi formulava, conteneva comunque molte valide e utili informazioni sulla lingua e la letteratura spagnole, le invettive contro Hester Lynch Piozzi furono generalmente ritenute troppo gratuitamente maligne e misoginistiche perch\u00e9 qualche contemporaneo ne potesse apprezzare la verve narrativa e l\u2019uso magistrale che lo scrittore piemontese vi fece della lingua inglese (sua terza dopo l\u2019italiano e il francese).\nNel maggio del 1789, con la pensione in arretrato di diversi mesi, Baretti mor\u00ec per complicazioni dovute probabilmente ad un forte attacco di gotta, in un modesto alloggio in affitto, nel quartiere di Marylebone dove viveva e teneva bottega uno dei suoi amici pi\u00f9 fedeli e di pi\u00f9 lunga data, lo scultore Joseph Wilton.\nPensiero.\nIrriverente e ribelle, Baretti si distinse per il suo fiero spirito di indipendenza, per una scelta di non appartenenza (in parte dettata dalle sue personali circostanze e in parte deliberata) e un'autonomia di pensiero ineguagliate dalla maggioranza degli intellettuali italiani del suo tempo. Viaggiando estesamente in Italia e in Europa, ed abitando e lavorando per oltre trent'anni a Londra, visse un'esperienza autenticamente cosmopolita. Il suo talento e interesse per le lingue - che studi\u00f2 e insegn\u00f2 con grande impegno e passione - gli permisero di aprirsi ad altre culture, di penetrarle e di nutrirne la propria insaziabile curiosit\u00e0 intellettuale e umana in grado molto maggiore rispetto a tanti suoi contemporanei. Attento all'agile stile discorsivo e ai dispositivi di finzione utilizzati dalla stampa periodica inglese - dallo \"Spectator\" e il \"Tatler\" di Joseph Addison e Richard Steele, alle riviste johnsoniane \"The Rambler\" e \"The Idler\" - Baretti assunse la 'maschera' di Aristarco Scannabue e fece della sua \"Frusta letteraria\" un'efficace e originale arma polemica contro quelli che considerava ostacoli allo svecchiamento della lingua e della cultura italiane e all'accessibilit\u00e0 e pi\u00f9 ampia diffusione della cultura in generale. Suoi bersagli furono la stucchevole poesia d'Arcadia, gli imitatori e difensori di Petrarca, le pratiche passatiste dell'Accademia della Crusca, l'erudizione accademica, il bigottismo religioso. Una veemente vena polemica e anticonformista \u00e8 presente in tutta quanta la produzione di Baretti. Tale vena, unita al fatto che egli faceva della lingua e dello stile la base privilegiata della propria critica - e questo lo portava spesso a squalificare sbrigativamente il contributo di grandi scrittori contemporanei quali Carlo Goldoni, Cesare Beccaria e altri collaboratori de Il Caff\u00e8 - ha reso difficile la sua collocazione nel secolo dell'Illuminismo. Per l'originale mediazione che Baretti oper\u00f2 fra tradizione e modernit\u00e0, egli \u00e8 stato non a caso definito, ossimoricamente, un \u00abribelle conservatore\u00bb.\nLa modalit\u00e0 reattiva e non tanto riflessiva o propositiva del suo operare, e dunque l'apparente estraneit\u00e0 alle correnti di pensiero pi\u00f9 innovatrici della sua epoca non impediscono tuttavia di riconoscere in Baretti uno straordinario polemista, uno scrittore di grande valore, un grande narratore di viaggi e, soprattutto, un testimone straordinario dei suoi tempi. Sono indubbiamente questi i motivi per cui Piero Gobetti avrebbe chiamato \"Il Baretti\" la sua rivista di critica letteraria, fondata nel 1924.\nIl giudizio di Leopardi.\nGiacomo Leopardi diede nel \"Discorso sopra lo stato presente dei costumi italiani\" un giudizio sostanzialmente negativo del Baretti, \u00ab spirito in gran parte altrettanto falso che originale, e stemperato nel dir male, e poco intento o certo poco atto a giovare, e s\u00ec per la singolarit\u00e0 del suo modo di pensare e vedere, bench\u00e9 questa niente affettata, s\u00ec per la sua decisa inclinazione a sparlare di tutto, e il sio carattere aspro e iracondo verso tutto, il pi\u00f9 delle volte alieno dal vero \u00bb."}
{"id": "95082", "revid": "7", "url": "https://it.wikipedia.org/wiki?curid=95082", "title": "Genova capitale europea della cultura 2004", "text": ""}
{"id": "95084", "revid": "228587", "url": "https://it.wikipedia.org/wiki?curid=95084", "title": "Sant'Antonio abate (disambigua)", "text": ""}
{"id": "95085", "revid": "123315075", "url": "https://it.wikipedia.org/wiki?curid=95085", "title": "Eurovision Song Contest 2003", "text": "Il quarantottesimo Eurovision Song Contest si tenne a Riga (Lettonia) il 24 maggio 2003.\nStoria.\nNel 2003 i paesi partecipanti diventano 26. Oltre ai paesi classificatisi nei primi 15 posti nel 2002 e ai Big Four, rientrano alcuni i partecipanti passivi dell'anno precedente: Irlanda, Islanda, Norvegia, Paesi Bassi, Polonia e Portogallo. Per arrivare al numero di 26, a questi paesi si uniscono Austria, Grecia, Turchia (ripescati fra i partecipanti passivi del 2003) e l'Ucraina che partecipa per la prima volta. Pausa di un anno per Danimarca, Finlandia, Lituania, Ex Repubblica Iugoslava di Macedonia e Svizzera. Il tema dominante dello spettacolo di quest'anno \u00e8 stato \u201cUn appuntamento magico\u201d. La \"green room\", per la prima volta, non \u00e8 in un luogo adiacente al palco, ma sul palco stesso. Il Belgio partecipa, e si classifica al secondo posto, con un brano scritto in una lingua immaginaria. Per la prima volta il Regno Unito non ottiene nemmeno un punto e si classifica all'ultimo posto.\nLa vittoria va alla Turchia grazie a Sertab Erener e al brano \"Every way that i can\".\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nGli artisti cantano su basi musicali.\nClassifica.\nI paesi in grassetto, si qualificano automaticamente per la finale dell'Eurovision Song Contest 2004.\n12 punti\nMarcel Bezen\u00e7on Awards.\nI vincitori sono stati:\nTrasmissione in Italia.\nAnche se non era presente, l'Italia ha trasmesso l'evento sulla TV satellitare GAY.tv, con il commento di Fabio Canino e Paolo Quilici."}
{"id": "95086", "revid": "4252", "url": "https://it.wikipedia.org/wiki?curid=95086", "title": "Malaclypse il Giovane", "text": ""}
{"id": "95087", "revid": "834", "url": "https://it.wikipedia.org/wiki?curid=95087", "title": "Aristarco Scannabue", "text": ""}
{"id": "95089", "revid": "834", "url": "https://it.wikipedia.org/wiki?curid=95089", "title": "Regina Vittoria del Regno Unito", "text": ""}
{"id": "95090", "revid": "834", "url": "https://it.wikipedia.org/wiki?curid=95090", "title": "Vittoria I d'Inghilterra", "text": ""}
{"id": "95091", "revid": "834", "url": "https://it.wikipedia.org/wiki?curid=95091", "title": "Vittoria I del Regno Unito", "text": ""}
{"id": "95092", "revid": "834", "url": "https://it.wikipedia.org/wiki?curid=95092", "title": "Vittoria del regno Unito", "text": ""}
{"id": "95102", "revid": "834", "url": "https://it.wikipedia.org/wiki?curid=95102", "title": "Diderot", "text": ""}
{"id": "95103", "revid": "21880", "url": "https://it.wikipedia.org/wiki?curid=95103", "title": "Antilope", "text": ""}
{"id": "95107", "revid": "1610933", "url": "https://it.wikipedia.org/wiki?curid=95107", "title": "Bovidi", "text": ""}
{"id": "95111", "revid": "834", "url": "https://it.wikipedia.org/wiki?curid=95111", "title": "Tehran", "text": ""}
{"id": "95116", "revid": "916580", "url": "https://it.wikipedia.org/wiki?curid=95116", "title": "Oryx dammah", "text": "L'orice dalle corna a sciabola (Oryx dammah ) \u00e8 un rappresentante del genere \"Oryx\" diffuso in passato in tutto il Nordafrica, ma dichiarato estinto in natura nel 2000.\nLa sua storia tassonomica, fin dalla prima descrizione del 1816 effettuata da Lorenz Oken, che lo battezz\u00f2 \"Oryx algazel\", \u00e8 sempre stata piuttosto complicata. Misura poco pi\u00f9 di 1 m di altezza al garrese. I maschi pesano 140\u2013210\u00a0kg e le femmine 91\u2013140\u00a0kg. Il manto \u00e8 bianco, fatta eccezione per il petto di colore rosso-bruno e per alcune macchie nere sulla fronte e lungo il naso. I neonati nascono con il manto interamente giallo, privo di qualsiasi macchia, e assumono la stessa colorazione degli adulti all'et\u00e0 di 3-12 mesi.\nL'orice dalle corna a sciabola forma branchi di sesso misto che possono raggiungere i 70 esemplari, generalmente guidati dai maschi adulti. Abita in aree semidesertiche e desertiche ed \u00e8 particolarmente adatto a vivere in condizioni di caldo estremo, grazie ad un efficiente meccanismo di raffreddamento e allo scarsissimo bisogno di acqua. Si nutre di foglie, erba, piante succulente e altre sostanze di origine vegetale e si alimenta durante la notte o di primo mattino. Il picco delle nascite si registra tra marzo e ottobre. Dopo una gestazione di otto-nove mesi, nasce un unico piccolo. Poco dopo la femmina ha un estro post-partum.\nIn passato l'orice dalle corna a sciabola era diffuso in tutta l'Africa settentrionale. Il suo declino ebbe inizio con il cambiamento climatico nella regione e inoltre, in epoca successiva, fu vittima di una caccia indiscriminata per le sue corna. Attualmente, si riproduce in cattivit\u00e0 in apposite riserve in Tunisia, Marocco e Senegal, nonch\u00e9 in alcuni ranch privati nella contea di Hill in Texas, dove vengono allevati animali esotici. Nel 2016 \u00e8 stato lanciato un apposito programma di reintroduzione e attualmente una piccola mandria \u00e8 stata reintrodotta con successo in Ciad.\nGli orici dalle corna a sciabola venivano addomesticati nell'antico Egitto e si ritiene che venissero utilizzati come fonte di cibo e come vittime da offrire in sacrificio alle divinit\u00e0. Anche i ricchi dell'antica Roma li tenevano in cattivit\u00e0. L'utilizzo delle loro pelli, molto richieste per il cuoio da esse ricavato, ebbe inizio nel Medioevo. Il mito dell'unicorno potrebbe aver avuto origine dall'avvistamento di orici dalle corna a sciabola con un corno spezzato.\nTassonomia ed etimologia.\nL'orice dalle corna a sciabola appartiene al genere \"Oryx\" della famiglia Bovidae. Il naturalista tedesco Lorenz Oken descrisse per la prima volta la specie nel 1816, battezzandola \"Oryx algazel\". Da allora la sua nomenclatura \u00e8 stata sottoposta a continui cambiamenti, in seguito all'introduzione di nomi come \"Oryx tao\", \"O. leucoryx\", \"O. damma\", \"O. dammah\", \"O. bezoarticus\" e \"O. ensicornis\". Nel 1826 Philipp Jakob Cretzschmar utilizz\u00f2 per questa specie il nome \"Oryx dammah\". L'anno successivo entr\u00f2 in uso il nome \"Oryx leucoryx\", ma esso risult\u00f2 essere un sinonimo dell'orice bianco (successivamente chiamato \"Oryx beatrix\") e venne abbandonato; di conseguenza, venne accettato nuovamente come valido \"Oryx algazel\". Pi\u00f9 di cento anni dopo, nel 1951, Sir John Ellerman e Terence Morrison-Scott si accorsero dell'invalidit\u00e0 del nome \"Oryx algazel\" e infine, nel gennaio 1956, il Comitato Internazionale per la Nomenclatura Zoologica accett\u00f2 \"Oryx dammah\" come nome scientifico. Da allora non vi sono stati pi\u00f9 cambiamenti, nonostante molte pubblicazioni posteriori al 1956 creassero confusione utilizzando nomi come \"O. gazella tao\".\nIl nome scientifico della specie, \"Oryx dammah\", deriva dal greco antico \u1f44\u03c1\u03c5\u03be (\"orux\"), che significa \u00abgazzella\u00bb o \u00abantilope\u00bb (anche se originariamente voleva dire \u00abpiccone\u00bb), e dal latino \"damma\" (\u00abdaino\u00bb o \u00abantilope\u00bb) oppure dall'arabo \"dammar\" (\u00abpecora\u00bb). Il nome comune si deve alle sue corna, che ricordano, appunto, una sciabola. Talvolta viene indicato anche come \u00aborice dalle corna a scimitarra\u00bb.\nGenetica ed evoluzione.\nL'orice dalle corna a sciabola ha 58 cromosomi. Possiede una coppia di autosomi submetacentrici di grandi dimensioni e 27 coppie autosomiche acrocentriche. I cromosomi X e Y sono i pi\u00f9 grandi e i pi\u00f9 piccoli degli autosomi acrocentrici. Il primo studio molecolare effettuato su questa specie (pubblicato nel 2007) ha riscontrato una certa diversit\u00e0 genetica tra le popolazioni in cattivit\u00e0 ospitate in strutture europee, nordamericane e di altre parti del mondo. La divergenza della specie \u00e8 stata riscontrata all'interno degli aplotipi del DNA mitocondriale ed \u00e8 stato stimato che abbia avuto luogo tra i 2,1 e i 2,7 milioni di anni fa. L'aumento della popolazione avvenne all'incirca tra 1,2.500.000 anni fa.\nNel corso di un altro studio, volto a sottolineare le differenze genetiche tra le varie specie di \"Oryx\", i cariotipi di tutte le specie e sottospecie di \"Oryx\" - vale a dire \"O. gazella\", \"O. b. beisa\", \"O. b. callotis\", \"O. dammah\" e \"O. leucoryx\" - sono stati confrontati con il cariotipo standard di \"Bos taurus\". Il numero di autosomi in tutti i cariotipi \u00e8 risultato essere 58. I cromosomi X e Y sono stati conservati in tutte e cinque le forme.\nDescrizione.\nL'orice dalle corna a scimitarra \u00e8 un'antilope dalle corna diritte che misura poco pi\u00f9 di 1 m di altezza al garrese. I maschi pesano 140\u2013210\u00a0kg e le femmine 91\u2013140\u00a0kg. Il corpo misura 140\u2013240\u00a0cm dalla testa alla base della coda. La coda \u00e8 lunga 45\u201360\u00a0cm e termina con un ciuffo di peli. Maschi e femmine sono identici nell'aspetto, ma i primi sono ben pi\u00f9 grandi delle seconde.\nIl manto \u00e8 bianco, fatta eccezione per il petto di colore rosso-bruno e per alcune macchie nere sulla fronte e lungo il naso. La colorazione bianca riflette i raggi del sole, mentre le zone nere e l'estremit\u00e0 della lingua forniscono protezione contro le scottature. Il bianco aiuta inoltre a riflettere il calore emanato dalle sabbie del deserto. Alla nascita i piccoli hanno il manto interamente giallo, privo di segni di qualsiasi genere, che compariranno pi\u00f9 tardi con l'et\u00e0. La colorazione adulta si sviluppa a partire dai 3-12 mesi.\nLe corna sono presenti in entrambi i sessi, ma nelle femmine sono pi\u00f9 sottili. Esse sono lunghe, sottili e simmetriche; si curvano all'indietro (una caratteristica distintiva di questa specie) e possono raggiungere 1,0-1,2 m di lunghezza sia nei maschi che nelle femmine. Le corna sono cos\u00ec sottili che possono rompersi facilmente. Le femmine sono dotate di quattro capezzoli. I grandi zoccoli espandibili sono perfetti per consentire a queste antilopi di camminare sulla sabbia dei loro ambienti aridi. Un orice dalle corna a scimitarra pu\u00f2 vivere fino a 20 anni. Allo Smithsonian National Zoo una femmina mor\u00ec all'et\u00e0 di 21 anni, ma si tratta di un caso eccezionale, in quanto le femmine hanno una longevit\u00e0 di circa 15 anni.\nMalattie e parassiti.\nL'orice dalle corna a sciabola pu\u00f2 essere colpito dalla criptosporidiosi, una parassitosi provocata dai protozoi del genere \"Cryptosporidium\", del phylum Apicomplexa. Uno studio del 2004 ha rivelato che \"C. parvum\" od organismi simili infettano 155 specie di mammiferi, orice dalle corna a sciabola compreso. La stessa specie compariva tra i 100 mammiferi nei cui campioni fecali sono stati rinvenuti parassiti di \"Cryptosporidium\" durante una ricerca effettuata nel 2005. Gli oociti di una nuova specie di parassita, \"Eimeria oryxae\", sono state scoperte per la prima volta proprio nelle feci di un orice dalle corna a sciabola dello Zoo Garden di Riyadh. In Francia, anche \"Streptococcus uberis\" venne isolato per la prima volta proprio in un esemplare di orice. Questo patogeno aveva provocato un'endocardite vegetativa nell'animale che aveva portato ad un'insufficienza cardiaca congestizia fatale.\nNel 1983, nel corso di uno studio venne analizzato il siero sanguigno prelevato dalle vene giugulari di cinquanta esemplari di orice dalle corna a sciabola, a partire da neonati fino ad adulti di pi\u00f9 di 13 anni di et\u00e0. Lo studio rivel\u00f2 che il maggior numero di eosinofili riscontrato in esemplari giovani e adulti potrebbe riflettere la presenza di un numero superiore di parassiti interni rispetto a quanto riscontrato nei neonati.\nEcologia e comportamento.\nL'orice dalle corna a sciabola era un animale molto sociale e si spostava in branchi formati generalmente da due a quaranta individui, guidati da un maschio dominante. In passato pi\u00f9 gruppi si radunavano in grandi mandrie di varie migliaia di capi per la migrazione. Durante la stagione delle piogge essi si spostavano a nord, fin nel Sahara. Gli orici dalle corna a sciabola sono animali diurni. Nelle fredde ore del primo mattino e della sera riposano sotto alberi e arbusti o, nel caso questi non siano disponibili, scavano depressioni nel terreno con gli zoccoli e si rannicchiano l\u00ec. I combattimenti tra maschi sono frequenti, ma non durano a lungo e non sono mai troppo violenti. I predatori, come leoni, leopardi, iene, sciacalli dorati, avvoltoi e licaoni, catturano per lo pi\u00f9 esemplari giovani o malati.\nDurante uno studio del 1983 vennero analizzate le attivit\u00e0 di gioco di otto piccoli allevati in cattivit\u00e0. Risult\u00f2 che i maschi dedicavano al gioco pi\u00f9 tempo delle femmine. Il gioco tra esemplari di sessi misti era frequente; la selezione dei compagni con cui giocare dipendeva infatti dall'et\u00e0, ma non dal sesso o dalla parentela. I risultati sembravano suggerire che il dimorfismo sessuale legato alle dimensioni fosse un importante fattore responsabile delle differenze nelle attivit\u00e0 ludiche legate al sesso.\nAdattamenti.\nDotati di un metabolismo evolutosi per funzionare al meglio nelle roventi temperature prevalenti nel loro habitat, gli orici dalle corna a sciabola necessitano di poca acqua per disperdere il calore dal corpo tramite l'evaporazione, e di conseguenza possono resistere lunghi periodi di tempo senza bere. Possono permettere che la loro temperatura corporea raggiunga quasi 46,5\u00a0\u00b0C prima di iniziare a sudare. Nel caso vi sia maggiore disponibilit\u00e0 di acqua, gli orici, durante la notte, possono fare affidamento sulla perdita di liquidi tramite l'urina e le feci per abbassare la temperatura corporea a meno di 36\u00a0\u00b0C, in modo che il giorno seguente possa trascorrere pi\u00f9 tempo prima che la temperatura corporea raggiunga i valori massimi. Essi possono tollerare temperature elevate che sarebbero letali per la maggior parte dei mammiferi. Il loro sangue, prima che dal cuore arrivi al cervello, scorre attraverso una rete di sottili vasi sanguigni situati in prossimit\u00e0 del condotto nasale, in modo che possa raffreddarsi anche di 3\u00a0\u00b0C prima di raggiungere il cervello, uno degli organi del corpo maggiormente sensibili al calore.\nAlimentazione.\nIn natura, l'habitat dell'orice dalle corna a sciabola era costituito da steppe e deserti, dove l'animale si nutriva di foglie, erba, arbusti, piante succulente, legumi, radici succose, gemme e frutta. Esso \u00e8 in grado di sopravvivere fino a nove-dieci mesi senza bere, in quanto i suoi reni impediscono di disperdere acqua attraverso le urine come adattamento agli habitat desertici nei quali vive. Pu\u00f2 ricavare i liquidi di cui ha bisogno da piante ricche di acqua come il melone selvatico (\"Citrullus colocynthis\") e l'\"Indigofera oblongifolia\" e dai ramoscelli privi di foglie del \"Capparis decidua\". Durante la notte o di primo mattino si aggira spesso in cerca di piante come l'\"Indigofera colutea\", che produce una secrezione igroscopica che soddisfa i suoi fabbisogni idrici. Dopo le piogge, si nutre anche di erbe coriacee come il \"Cymbopogon schoenanthus\", ma generalmente predilige erbe pi\u00f9 appetibili, come il \"Cenchrus biflorus\", il \"Panicum laetum\" e il \"Dactyloctenium aegyptium\". Quando ha inizio la stagione secca, mangia i baccelli dell'\"Acacia raddiana\", e nel corso di questa stagione si affida per la nutrizione ad erbe perenni di generi quali \"Panicum\" (specialmente il \"Panicum turgidum\") e \"Aristida\", e bruca piante del genere \"Leptadenia\", \"Cassia italica\" e \"Cornulaca monacantha\".\nRiproduzione.\nSia i maschi che le femmine raggiungono la maturit\u00e0 sessuale tra un anno e mezzo e due anni di et\u00e0. Il picco delle nascite si riscontra tra marzo e ottobre. La frequenza degli accoppiamenti \u00e8 maggiore quando le condizioni ambientali sono pi\u00f9 favorevoli. Negli zoo i maschi sono sessualmente pi\u00f9 attivi in autunno. Il ciclo estrale dura pi\u00f9 o meno 24 giorni e le femmine vanno incontro ad un periodo anovulatorio in primavera. Il periodo tra una nascita e l'altra \u00e8 inferiore ai 332 giorni, e si ritiene di conseguenza che tale specie sia poliestrale.\nIl corteggiamento consiste in un cosiddetto \u00abcircolo nuziale\u00bb: il maschio e la femmina si dispongono paralleli l'uno all'altra, rivolti in direzioni opposte, e poi iniziano a girarsi intorno a vicenda fino a quando la femmina non permette al maschio di montarla da dietro. Se la femmina non \u00e8 pronta ad accoppiarsi, scappa e ruota in senso inverso. Le femmine gravide lasciano il branco per una settimana, dando alla luce il piccolo e concependo nuovamente durante il loro estro post-partum; esse partoriscono un unico piccolo all'anno. La gestazione dura circa nove mesi, trascorsi i quali nasce un unico piccolo del peso di 10\u201315\u00a0kg. I parti gemellari sono molto rari - appena lo 0,7% delle nascite osservate nel corso di uno studio. Sia la madre che il piccolo fanno ritorno nel branco entro poche ore dalla nascita. La femmina, tuttavia, si apparta dal resto della mandria per poche ore quando deve allattare. Lo svezzamento inizia verso i tre mesi e mezzo, e il giovane raggiunge la piena indipendenza verso le 14 settimane di et\u00e0.\nDistribuzione e habitat.\nIn passato l'orice dalle corna a sciabola era presente nelle steppe erbose, nei semideserti e nei deserti di una sottile fascia di territorio dell'Africa centro-settentrionale (in Niger e Ciad). Era molto diffuso lungo i margini del Sahara, specialmente nelle steppe subdesertiche, la zona erbosa situata tra il deserto propriamente detto e il Sahel, un'area caratterizzata da precipitazioni annue dell'ordine di 75\u2013150\u00a0mm. Nel 1936, in una regione stepposa del Ciad, venne avvistato un singolo branco costituito da 10.000 esemplari. A partire dalla met\u00e0 degli anni '70, il Ciad divenne la roccaforte di oltre il 95% della popolazione totale della specie.\nConservazione.\nL'orice dalle corna a sciabola \u00e8 stato cacciato fin quasi all'estinzione per le sue corna, ma il suo declino ebbe inizio gi\u00e0 molto tempo fa, a causa dei grandi cambiamenti climatici che trasformarono la regione del Sahara in una zona arida. La popolazione settentrionale era quasi scomparsa del tutto gi\u00e0 prima del XX secolo. Il declino della popolazione meridionale acceler\u00f2 enormemente quando gli europei iniziarono a stabilirsi nell'area e a dare la caccia a questo animale per la carne, le pelli e le corna, apprezzate come trofei. Si ritiene che la seconda guerra mondiale e la guerra civile in Ciad che ebbe inizio negli anni '60 abbiano causato serie perdite alla specie, incrementando il numero di catture a scopo alimentare. Anche le collisioni con i veicoli, l'insediarsi delle popolazioni nomadi in prossimit\u00e0 degli specchi d'acqua (principale luogo di foraggiamento dell'animale durante la stagione secca) e l'introduzione delle armi da fuoco che resero pi\u00f9 facili le catture contribuirono a ridurre il numero di capi.\nLa IUCN classifica l'orice dalle corna a sciabola come localmente estinto in Algeria, Burkina Faso, Ciad, Egitto, Libia, Mali, Mauritania, Marocco, Niger, Nigeria, Senegal, Sudan, Tunisia e Sahara Occidentale, e lo considera estinto in natura a partire dal 2000. Le voci di possibili avvistamenti in Ciad e Niger rimangono prive di conferma, nonostante i sopralluoghi su vasta scala effettuati in Ciad e Niger tra il 2001 e il 2004 nel tentativo di censire le popolazioni di antilopi del Sahel e del Sahara. Si stima che almeno fino al 1985 sopravvivessero in Ciad e Niger 500 orici, ma a partire dal 1988 ne sopravviveva in natura appena una manciata di individui.\nAttualmente \u00e8 in corso un programma di riproduzione in cattivit\u00e0 su scala globale. Nel 2015 facevano parte di tale programma circa 1750 esemplari in cattivit\u00e0, ai quali andavano sommati i circa 11.000 capi allevati nelle fattorie del Texas e i 4000 esemplari presenti nei Paesi del Golfo Persico. Il programma di reintroduzione in natura coinvolge esemplari allevati all'interno di appositi recinti nei parchi nazionali di Bouhedma (1985), Sidi Toui (1999) e Oued Dekouk (1999) in Tunisia, nel parco nazionale di Souss-Massa (1995) in Marocco e nelle riserve di Ferlo (1998) e Guembeul (1999) in Senegal.\nIl Ciad sta attualmente conducendo un programma per reintrodurre la specie nella riserva di Ouadi Rim\u00e9-Ouadi Achim, con il supporto del Sahara Conservation Fund e dell'Agenzia per la Protezione Ambientale di Abu Dhabi. Con i suoi 78.000\u00a0km\u00b2 - una superficie equivalente a quella della Scozia -, quella di Ouadi Rim\u00e9-Ouadi Achim \u00e8 una delle aree protette pi\u00f9 grandi del mondo. Il primo gruppo di esemplari venne rilasciato agli inizi del 2016 in un recinto di acclimatamento per poi essere rilasciato completamente in natura durante la stagione delle piogge. Questo gruppo era costituito da 21 esemplari, e ai primi del 2017 era gi\u00e0 nato un piccolo, il primo nato in natura da pi\u00f9 di venti anni. Un secondo gruppo comprendente sei maschi e otto femmine \u00e8 stato trasferito nel recinto di acclimatamento il 21 gennaio 2017.\nRapporti con l'uomo.\nNell'antichit\u00e0.\nNell'antico Egitto gli orici dalle corna a sciabola venivano allevati e addomesticati, forse per essere utilizzati come offerta durante le cerimonie religiose o come fonte di cibo. Essi venivano chiamati \"ran\" e tenuti in cattivit\u00e0. Nell'antica Roma venivano tenuti in appositi recinti dove veniva data loro la caccia, e la loro carne veniva consumata dai romani pi\u00f9 ricchi. L'orice dalle corna a sciabola era la preda preferita presso i cacciatori della regione sahelo-sahariana. Il suo cuoio \u00e8 di ottima qualit\u00e0 e nel Medioevo il re del R\u00edo de Oro invi\u00f2 in dono 1000 scudi fatti con questo ad un altro sovrano vicino. Da allora, esso \u00e8 stato utilizzato per fabbricare corde, imbracature e articoli di selleria.\nIl mito dell'unicorno.\nIl mito dell'unicorno potrebbe aver avuto origine da avvistamenti di esemplari feriti di orici dalle corna a sciabola; sia Aristotele che Plinio il Vecchio consideravano l'orice come \u00abprototipo\u00bb dell'unicorno. Visto da certe angolature, l'orice sembra avere un unico corno invece di due e inoltre, visto che le sue corna sono fatte di osso cavo che non pu\u00f2 ricrescere, se un orice perde una delle sue corna rimarr\u00e0 per tutta la vita con un corno solo."}
{"id": "95117", "revid": "1610933", "url": "https://it.wikipedia.org/wiki?curid=95117", "title": "Orice dalle corna a sciabola", "text": ""}
{"id": "95118", "revid": "287204", "url": "https://it.wikipedia.org/wiki?curid=95118", "title": "Farsi", "text": "Il termine Farsi \u00e8 utilizzato in diversi ambiti:"}
{"id": "95123", "revid": "1154737", "url": "https://it.wikipedia.org/wiki?curid=95123", "title": "Tettonica", "text": "La tettonica \u00e8 il ramo della geologia che studia la struttura e le propriet\u00e0 della crosta terrestre, nonch\u00e9 la sua evoluzione nel tempo. \nFenomeni studiati.\nIn particolare la tettonica descrive, cercando di trovarne le cause, fenomeni come l'orogenesi, la crescita e il rafforzamento dei corpi rocciosi e dei cosiddetti cratoni e il modo in cui le placche che compongono lo strato esterno della Terra interagiscono tra loro. La tettonica fornisce anche un quadro di riferimento per comprendere i terremoti e le eruzioni dei vulcani, che incidono su gran parte della popolazione mondiale. Gli studi tettonici sono importanti, infine, anche per comprendere i modelli di erosione in geomorfologia e per essere attuate come guide per la geologia economica, che riguarda la ricerca dei metalli preziosi e del petrolio.\nLa maggioranza delle deformazioni a cui sono sottoposti i corpi rocciosi \u00e8 dovuta all'orogenesi, che \u00e8 la formazione delle montagne. A questo fenomeno fanno riferimento pieghe, faglie, falde e sovrascorrimenti la cui formazione \u00e8 legata a diversi fattori come la pressione litostatica, la temperatura, la presenza di fluidi e altre caratteristiche riguardanti il comportamento meccanico delle rocce stesse."}
{"id": "95124", "revid": "320578", "url": "https://it.wikipedia.org/wiki?curid=95124", "title": "Tettonica a placche", "text": ""}
{"id": "95125", "revid": "31886", "url": "https://it.wikipedia.org/wiki?curid=95125", "title": "Epistolario di Giacomo Leopardi", "text": "L'epistolario di Giacomo Leopardi \u00e8 una raccolta di lettere scritte da Giacomo Leopardi dal 1810 al 1837.\nL'epistolario, nel quale il Leopardi racconta le vicende della sua vita con sentimenti complessi e spesso dolorosi, raccoglie oltre novecento lettere. Lo stile, pur non essendo trascurato, ha un codice familiare e un'agilit\u00e0 che sono lontani dalla prosa letteraria delle \"Operette morali\", ma \u00e8 comunque curato, almeno in paragone al \"lungo e tormentato monologo solitario\" dello \"Zibaldone\".\nCaratteristiche dell'Epistolario.\nIl Leopardi non ha scritto le sue lettere pensando ai posteri o comunque a un destinatario degno della sua anima e della sua parola. L'epistolario leopardiano, accanto a pagine composte in uno stile trasparente di suggestioni umane e letterarie, talvolta luminoso di poetici significati, raccoglie altre pagine che ci danno una scrittura meno intensa e ci lasciano un'immagine pi\u00f9 comune del poeta, un \"orizzonte singolarmente ristretto [...] [senza] prospettive della societ\u00e0 e dell'epoca, n\u00e9 contengono apprezzamenti d'ordine politico o sociale. Nulla, o pressoch\u00e9 nulla, vi trapela degli avvenimenti del tempo [...] l'attenzione alla letteratura contemporanea \u00e8 assai scarsa\", a parte il mito classicistico, la filologia, il desiderio di ritrovamenti letterari e archeologici che nel contemporaneo vorrebbero riflettere l'antico.\nIl linguaggio della quotidianit\u00e0.\nSi pu\u00f2 pensare a questo aspetto per il motivo ricorrente del matrimonio della sorella Paolina, per la cui realizzazione, sempre sperata e sempre fallita, in un continuo affiorare e dileguare di possibili mariti, il Leopardi e la famiglia si danno un gran da fare. E, ancora, al contegno di dimessa quotidianit\u00e0, nelle lettere in cui Giacomo informa il padre Monaldo sui propri disturbi e sulle necessit\u00e0 di denaro. Le prime righe vibranti sono dettate da quel mondo di cure e affetti letterari che, componente fondamentale della personalit\u00e0 del poeta, \u00e8 largamente documentato dall'epistolario, costituendo una delle zone pi\u00f9 ampie e pi\u00f9 interessanti.\nIn una lettera, diretta all'editore Antonio Fortunato Stella, del 24 gennaio 1817 (il poeta ha quindi 19 anni e la sua conversione letteraria \"dall'erudizione al bello\" \u00e8 gi\u00e0 avvenuta) si affaccia una trepida richiesta sulla sorte della sua traduzione del II canto dell\"'Eneide\": \"La prego a darmi qualche buona nuova del secondo libro della \"Eneide\" speditole il settembre passato. Condoni questa importunit\u00e0 a chi non ha altri pensieri n\u00e9 piaceri in tutta quanta la vita che questi, e tra la speranza e il timore per la sorte de' suoi figli prova tutti i furori e le smanie dell'impazienza\". In questa lettera, pur nel giro di una battuta di carattere pratico, si insinua una confessione che ha un singolare accento di verit\u00e0 interiore, e affiora il profilo di un'anima tutta assorta in una sua fede, il paesaggio di una vita concentrata in un'unica occupazione, in un amore estremo: \"non ha altri pensieri n\u00e9 piaceri\".\nIl linguaggio togato.\nPoco dopo ci si imbatte in una cerimoniosa lettera al Monti: \"Se \u00e8 colpa ad uomo piccolo lo scrivere non provocato a letterato grande, colpevolissimo sono io, perch\u00e9 a noi si convengono i superlativi delle due qualit\u00e0 [...] Ricever\u00e0 per parte mia dal sig. Stella, miserabilissimo dono, la mia traduzione del secondo libro della \"Eneide\", anzi non dono, ma argomento di riso al traduttore della \"Iliade\" primo in Europa, e al grande emulo del grande Annibal Caro. Ed ella rida, ch\u00e9 il suo riso sar\u00e0 di compassione, e la sua compassione pi\u00f9 grata e onorevole a me che l'invidia di mille altri\". Sotto la paludata eloquenza, modellata sugli schemi delle dedicatorie a pr\u00ecncipi e mecenati in uso un tempo, spunta un'ingenua e giovanile fede letteraria, a cui \u00e8 commisurata la realt\u00e0, e si afferma la tendenza a sentire i rapporti con il mondo \"sub specie litterarum\", a fondare insomma, nel nome delle lettere, un nuovo regno e una nuova nobilt\u00e0, una nuova societ\u00e0 con una sua nuova gerarchia.\nIn data 21 febbraio 1817 compare la prima lettera a Pietro Giordani, la prima di quella serie di lettere che sono tra le pi\u00f9 belle e importanti dell'intero epistolario. Ma non \u00e8 tanto questa prima lettera, che ha la stessa occasione e lo stesso andamento togato da dedicatoria della precedente al Monti, che merita particolare attenzione, ma la seconda che segue il mese successivo e che la supera per bellezza e pienezza della confessione. Qui, tra l'altro, scrive che \"unico divertimento in Recanati \u00e8 lo studio: unico divertimento \u00e8 quello che mi ammazza [per la \"salute debolissima\" di cui dir\u00e0 appena dopo]: tutto il resto \u00e8 noia.\",\nIl linguaggio della confessione: lettere 1817-20.\n\u00c8 una lettera che viene dal cuore, la lettera di un innamorato, di un innamorato degli studi, che investe del proprio amore chi cos\u00ec altamente rappresenta e illustra quegli studi: \"Quando leggo Virgilio, m'innamoro di lui; quando i grandi viventi, anche pi\u00f9 caldamente\".\nL'amore di gloria.\nIn questo clima di affetti letterari, sempre nella stessa missiva nasce la confessione del suo amore di gloria: \"Io ho grandissimo, forse smoderato e insolente desiderio di gloria\" e prende rilievo la dichiarazione circa il suo modo di leggere i classici e la giustificazione del suo assiduo tradurre, che non \u00e8 mero lavoro di grammatico o di retore, ma disciplina e rito di uomo di gusto e di poeta: \"Ella dice da Maestro che il tradurre \u00e8 utilissimo nella et\u00e0 mia, cosa certa e che la pratica e me ne rende manifestissima. Perch\u00e9 quando ho letto qualche Classico, la mia mente tumultua e si confonde. Allora prendo a tradurre il meglio. E quelle bellezze per necessit\u00e0 esaminate e rimenate a una a una, piglian posto nella mia mente, e l'arricchiscono e mi lasciano in pace\".\nRecanati.\nDa questo personale universo di emozioni e di ideali di letteratura e di poesia il giovane Leopardi non esce neppure quando parla di Recanati e della propria origine patrizia: \"Di Recanati non mi parli. M'\u00e8 tanto cara che mi somministrerebbe le belle idee per un trattato dell'Odio della patria, per la quale se Codro non fu \"timidus mori\", io sarei \"timidissimus vivere\". Ma mia patria \u00e8 l'Italia per la quale ardo d'amore, ringraziando il cielo d'avermi fatto italiano, perch\u00e9 alla fine la nostra letteratura, sia pur poco coltivata, \u00e8 la sola figlia legittima delle due sole vere tra le antiche, n\u00e9 certo ella vorrebbe che la fortuna l'avesse costretto a farsi grande col francese o col tedesco, e internandosi nei misteri della nostra lingua compatir\u00e0 alle altre e agli scrittori a' quali bisogna usarle.\" La lettera si chiude poi con una professione commovente di fedelt\u00e0 alle lettere: \"Nondimeno Ella pu\u00f2 esser certa che se io vivr\u00f2, vivr\u00f2 alle Lettere, perch\u00e9 ad altro non voglio n\u00e9 potrei vivere\".\nSul tema di Recanati il poeta ritorner\u00e0 anche nella lettera successiva al Giordani del 30 aprile, una lettera che si apre con abbandono affettuoso alla storia della nuova amicizia, per poi continuare a parlare in senso dispregiativo della sua citt\u00e0 e per concludere con queste parole: \"Qui, amabilissimo Signore mio, tutto \u00e8 morte, tutto \u00e8 insensataggine e stupidit\u00e0. Si meravigliano i forestieri di questo silenzio, di questo sonno universale. Letteratura \u00e8 vocabolo inudito\".\nLa sua insofferenza per quello che egli chiamer\u00e0 poi nelle \"Ricordanze\" del 1829 \"natio borgo selvaggio\", scaturisce dal suo offeso amore per la letteratura.\nLa sua protesta sembra dunque solamente determinata dal deluso desiderio di vivere in un ambiente propizio agli studi, con pi\u00f9 libri e con conversazioni pi\u00f9 stimolanti, eppure non \u00e8 solamente un'astratta passione di letterato che lo fa guardare oltre i confini di Recanati, ma \u00e8 anche il desiderio di vedere cose nuove con lo stesso desiderio romantico che aveva spinto l'Alfieri per le pi\u00f9 lontane strade d'Europa.\nL'infelicit\u00e0, le illusioni, il tedio, la speranza.\nDalle lettere al Giordani e al giornalista letterato Pietro Brighenti, emergono anche molti altri motivi leopardiani: l'infelicit\u00e0 personale e l'infelicit\u00e0 universale, le illusioni, il tedio, la speranza. Cos\u00ec scrive nella lettera del 30 giugno 1820 al Giordani: \"Ma se bene anche oggi io mi sento il cuore come uno stecco o uno spino, contuttoci\u00f2 sono migliorato in questo ch'io giudico risolutamente di poter guarire, e che il mio travaglio deriva pi\u00f9 dal sentimento dell'infelicit\u00e0 mia particolare, che dalla certezza dell'infelicit\u00e0 universale e necessaria. Io credo che nessun uomo al mondo in nessuna congiuntura debba mai disperare il ritorno delle illusioni [...] le grandi e splendide illusioni non appartengono a questa gente: sicch\u00e9 ristretti alla verit\u00e0 e nudit\u00e0 delle cose, che altro si deggiono aspettare se non tedio infinito ed eterno?\".\nQualche settimana dopo scrive al Brighenti: \"Bisogna farsi core alla meglio, e conservare la speranza. Finalmente questo mondo \u00e8 un nulla, e tutto il bene consiste nelle cari illusioni. La speranza \u00e8 una delle pi\u00f9 belle, e la misericordia della natura, ce ne ha fornito in modo, che difficilmente possiamo perderla. A me resta solamente per forza di natura. Secondo la ragione dovrei mancarne affatto. Ma viviamo giacch\u00e9 dobbiamo vivere, e confortiamoci scambievolmente, e amiamoci di cuore, che forse \u00e8 la miglior fortuna di questo mondo. La freddezza e l'egoismo d'oggid\u00ec; l'ambizione, l'interesse, la perfidia, l'insensibilit\u00e0 delle donne che io definisco \"un animale senza cuore\", sono cose che mi spaventano\".\nIl linguaggio rivolto ai familiari: lettere da Roma 1822-23.\nIl gruppo di lettere scritte da Roma si distinguono per il tono appassionato pieno di interrogazioni, aggettivi e superlativi che denotano come, col passare del tempo, il Leopardi si stia liberando completamente dalle forme auliche per avviarsi ad un tono di prosa privo di fronzoli esteriori e ricco di \"intima dignit\u00e0\". In queste lettere la parola si fa pi\u00f9 asciutta e pungente, gi\u00e0 vicina a quella delle \"Operette morali\". Fra i corrispondenti di questo periodo dominano i familiari.\nIl bisogno d'amore.\nIl 25 novembre del 1822, dopo pochi giorni di soggiorno romano, Leopardi scrive al fratello Carlo una lettera che si distingue, soprattutto per la diversa impronta stilistica, da tutte le lettere precedenti. In essa confessa l'insensibilit\u00e0 per le grandi cose di Roma e il fastidio per le donne e gli uomini di quella citt\u00e0 e termina con una invocazione d'amore al fratello: \"Amami, per Dio. Ho bisogno d'amore, amore, amore, fuoco, entusiasmo, vita: il mondo non mi par fatto per me\".\nIl giudizio negativo su Roma.\nLontano da Recanati il poeta cambia la sua prospettiva e l'odiato borgo viene ora visto in una luce pi\u00f9 favorevole. Cos\u00ec scrive alla sorella Paolina il 3 dicembre 1822: \"Che cosa volete sapere de' fatti miei? Se Roma mi piace, se mi diverto, dove sono stato, che vita faccio? Quanto alla prima domanda, non so pi\u00f9 che rispondere, perch\u00e9 tutti mi domandano la stessa cosa cento volte al giorno, e volendo sempre variare nella risposta, ho consumato il frasario, e i \"Sinonimi\" del Rabbi. Parlando sul serio, tenete per certissimo che il pi\u00f9 stolido Recanatese ha una maggior dose di buon senso che il pi\u00f9 savio e pi\u00f9 grave Romano\". Il giudizio su Roma \u00e8 dunque negativo sia riguardo all'ambiente morale e intellettuale che a quello fisico.\nL'esperienza dello spazio fisico.\nIl Leopardi trova la citt\u00e0 di Roma esageratamente grande ed \u00e8 interessante cogliere questa sua nuova esperienza dello spazio. Sempre nella stessa lettera alla sorella Paolina egli scriver\u00e0: \"Tutta la grandezza di Roma non serve ad altro che a moltiplicare le distanze, e il numero de' gradini che bisogna salire per trovare chiunque vogliate. Queste fabbriche immense, e queste strade per conseguenza interminabili, sono tanti spazi gittati fra gli uomini, invece d'essere spazi che contengono uomini. [...] Non voglio gi\u00e0 dire che Roma mi paia disabitata, ma dico che se gli uomini avessero bisogno d'abitare cos\u00ec al largo, come si abita in questi palazzi, e come si cammina in queste strade, piazze, chiese; non basterebbe il globo a contenere il genere umano\".\nLe considerazioni sullo spazio sociale.\nNella lettera che scriver\u00e0 qualche giorno dopo al fratello Carlo, il Leopardi si sofferma a fare delle considerazioni sulla dimensione sociale di una citt\u00e0 grande come Roma: \"L'uomo non pu\u00f2 assolutamente vivere in una grande sfera, perch\u00e9 la sua forza o facolt\u00e0 di rapporto \u00e8 limitata. In una piccola citt\u00e0 ci possiamo annoiare, ma alla fine i rapporti dell'uomo all'uomo e alle cose, esistono, perch\u00e9 la sfera de' medesimi rapporti \u00e8 ristretta e proporzionata alla natura umana. In una grande citt\u00e0 l'uomo vive senza nessunissimo rapporto a quello che lo circonda [...] Da questo potete congetturare quanto maggiore e pi\u00f9 terribile sia la noia che si prova in una grande citt\u00e0, di quella che si prova nelle citt\u00e0 piccole: giacch\u00e9 l'indifferenza, quell'orribile passione, anzi spassione, dell'uomo, ha veramente e necessariamente la sua principal sede nelle citt\u00e0 grandi, cio\u00e8 nelle societ\u00e0 molto estese\".\nIl giudizio sulla cultura.\nPer quanto riguarda la cultura del periodo in cui Leopardi visse a Roma il giudizio \u00e8 ancora negativo. In una lettera inviata al padre del 9 dicembre 1822 egli scrive: \"Quanto ai letterati, de' quali Ella mi domanda, io n'ho veramente conosciuto pochi, e questi pochi m'hanno tolto la voglia di conoscerne altri. Tutti pretendono d'arrivare all'immortalit\u00e0 in carrozza, come i cattivi Cristiani al Paradiso. Secondo loro, il sommo della sapienza umana, anzi la sola e vera scienza dell'uomo \u00e8 l'Antiquaria. Non ho ancora potuto conoscere un letterato Romano che intenda sotto il nome di letteratura altro che l'Archeologia [...] Tutto il giorno ciarlano e disputano, e si motteggiano ne' giornali, e fanno cabale e partiti, e cos\u00ec vive e fa progressi la letteratura romana\". Al fratello Carlo, in una lettera del 18 gennaio 1823, nella quale lo loda per un sonetto da lui scritto dove si sente il sentimento, la poesia, il vero bello, aggiunge: \"tutte cose che bisogna dimenticare affatto in Roma, in questo letamaio di letteratura di opinioni e di costumi (o piuttosto d'usanze, perch\u00e9 i Romani, e forse n\u00e9 anche gl'Italiani, non hanno costumi)\".\nLa visita alla tomba di Torquato Tasso.\nRoma rappresenta dunque per il Leopardi una grande delusione che gliela fa vedere in una luce completamente negativa. Un piacere, forse \"l'unico e il primo\" che prov\u00f2 a Roma, fu la visita al sepolcro del Tasso come scrive in una lettera al fratello Carlo il 20 febbraio 1823: \"Venerd\u00ec 15 febbraio 1823 fui a visitare il sepolcro del Tasso e ci piansi. Questo \u00e8 il primo e l'unico \"piacere\" che ho provato in Roma\" dove, quell'accenno alle lacrime, rivela una sensibilit\u00e0 tipicamente romantica. Quello che commuove il Leopardi \u00e8 il contrasto che si viene a creare tra la grandezza di Roma e l'umilt\u00e0 della sepoltura del grande poeta. \"Molti provano un sentimento di indignazione vedendo il cenere del Tasso, coperto e indicato non da altro che da una pietra larga e lunga circa un palmo e mezzo, e posta in un cantoncino d'una chiesuccia. Io non vorrei in nessun modo trovar questo cenere sotto un mausoleo\".\nIl bisogno di dare amore.\nLe lettere, numerosissime, scritte ai propri familiari nell'ultimo periodo romano, fino a quella al padre Monaldo in cui annunzia la data di partenza da Roma sono affettuosissime come quella che scrive il 28 gennaio 1823 alla sorella Paolina: \"Vorrei poterti consolare, e procurare la tua felicit\u00e0 a spese della mia; ma non potendo questo, ti assicuro almeno che tu hai in me un fratello che ti ama di cuore, che ti amer\u00e0 sempre, che sente l'incomodit\u00e0 e l'affanno della tua situazione, che ti compatisce, che in somma viene a parte di tutte le cose tue\".\nLettere da Recanati 1823-24.\nIl ritorno a Recanati \u00e8 per il poeta fonte di momentanea gioia. Egli infatti il 4 maggio 1823 scriver\u00e0 da Recanati a Giuseppe Melchiorri: \"Sono nel mio bel Recanati, arrivato ier sera\". Ma solo tre mesi pi\u00f9 tardi, il 4 agosto dir\u00e0 al Giordani che, pur non avendo amato Roma perch\u00e9 \"di tutte l'arti quella di godere mi \u00e8 la pi\u00f9 nascosta, e niente dolendomi di ritornare al sepolcro, perch\u00e9 non ho mai saputo vivere. In verit\u00e0 era troppo tardi per cominciare ad assuefare alla vita non avendone avuto mai niun sentore\", ora sentiva, dopo la libert\u00e0 comunque provata, il desiderio di evadere ancora. Tra le pi\u00f9 importanti lettere di questo periodo \u00e8 quella, scritta in francese, ad Andr\u00e9 Jacopssen del 23 giugno che \u00e8 una specie di confessione riassuntiva delle proprie esperienze e della propria Weltanschauung. In essa il poeta afferma la sua amara convinzione del vuoto, del nulla, del deserto, confessa la sua esigenza di assoluto che sta alla base di questo sentimento e aggiunge che la possibile soluzione potrebbe essere nelle illusioni anche se esse hanno vita precaria e conclude con l'immagine del poeta deluso: \"Je vis ici comme dans un ermitage: mes livres et mes promenades solitaires occupent tout mon temps. Ma vie est plus uniforme que le mouvment des astres, plus fade et plus insipide que les \"parole\" de notre Op\u00e9ra\".\nBibliografia relativa all'Epistolario.\nTutte le lettere scritte e ricevute da Leopardi si leggono nell'edizione a cura di Franco Brioschi e Patrizia Landi (Torino, Bollati Boringhieri, 1998, ISBN 88-339-1112-8). Le sole lettere di Leopardi si leggono, corredate da commento nel \"Meridiano\" curato da Rolando Damiani (Mondadori, 2006, ISBN 88-04-52180-5). In precedenza una scelta (223 lettere), fatta da Sergio Solmi con la figlia Raffaella, gi\u00e0 pubblicata dall'ed. Ricciardi di Napoli nel 1966, \u00e8 stata ristampata in due tomi da Einaudi nel 1977. Nessuna di queste ed. sarebbe stata per\u00f2 possibile senza quella condotta sugli autografi originali da Francesco Flora, nel 1937-49. Altra ed. fondamentale \u00e8 quella a cura di Francesco Moroncini e Giovanni Ferretti (7 voll., 1934-41), che segue la prima, quella di Prospero Viani (6 voll., 1849), entrambi stampate a Firenze da Le Monnier. Una scelta \u00e8 stata fatta da Ugo Dotti in \"Storia di un'anima: scelta dall'epistolario\", Milano, BUR, 1982 ISBN 978-88-17-12369-3. Le sole lettere scambiate con il padre Monaldo Leopardi sono in \"Il Monarca delle Indie\", a cura di Graziella Pulce, con introduzione di Giorgio Manganelli (Milano, Adelphi, 1988 ISBN 978-88-459-0273-4). Un'ed. economica che contiene anche l'epistolario \u00e8 \"Tutte le poesie e tutte le prose\", a cura di Lucio Felici e Emanuele Trevi, Roma, Newton Compton (collana \"I Mammut\"), 2001 ISBN 978-88-541-1710-5. Si segnalano anche \"Restauri leopardiani\" di Pantaleo Palmieri, relativo agli anni 1825-30 (Ravenna, Longo, 2006, ISBN 88-8063-510-7), Attilio Brilli, \"In viaggio con Leopardi\", Bologna, Il Mulino, 2000 ISBN 978-88-15-07577-2, \"Con pieno spargimento di cuore. Lettere sulla felicit\u00e0\", Roma, L'orma editore 2012 ISBN 978-88-98038-04-6 e \"Il mondo non \u00e8 bello se non veduto da lontano. Lettere 1812-1835\" (con Paolina Leopardi), a cura di Laura Barile e Antonio Prete, Nottetempo, Roma 2014 ISBN 9788874525171."}
{"id": "95127", "revid": "1003477", "url": "https://it.wikipedia.org/wiki?curid=95127", "title": "Bandiera della Libia", "text": "La bandiera della Libia, a seguito della guerra civile libica del 2011, conclusasi il 20 ottobre dello stesso anno con la morte del colonnello Mu\u02bfammar Gheddafi, avvenuta dopo la presa di Sirte nello stesso giorno, \u00e8 quella che aveva adottato il Consiglio nazionale di transizione (CNT).\nIl CNT ha adottato come \"emblema della Repubblica Libica\" una bandiera identica a quella del Regno di Libia (1951-1969). \u00c8 composta da tre bande orizzontali: rossa, nera e verde (la banda centrale \u00e8 grande il doppio delle altre due), che simboleggiano rispettivamente le regioni storiche Fezzan, Cirenaica e Tripolitania. Nella banda centrale sono raffigurate una mezzaluna e una stella bianca.\nStoria.\nLa prima bandiera nazionale della Libia moderna venne adottata quando la nazione ottenne l'indipendenza nel 1951. Era composta da una mezzaluna calante ed una stella bianca, su un tricolore a bande orizzontali rosso-nero-verde (con la banda centrale di altezza doppia rispetto a quelle esterne).\nA seguito del colpo di Stato del 1969, la bandiera venne sostituita da un tricolore con i colori panarabi: rosso, bianco e nero. Il disegno tutto in verde venne adottato nel 1977 (anno di fondazione della \"Giamahiria libica\"), dopo la dissoluzione della Federazione delle Repubbliche Arabe, entit\u00e0 che per breve tempo un\u00ec la Libia ad Egitto e Siria, da non confondersi con la Repubblica Araba Unita. La bandiera, completamente verde, era l'unica bandiera nazionale al mondo ad avere solo un colore e ad essere priva di disegni o insegne. Il verde \u00e8 il colore tradizionale dell'Islam, la religione di Stato, e simboleggia anche il processo che port\u00f2 al potere Gheddafi, noto come Rivoluzione verde."}
{"id": "95129", "revid": "121461107", "url": "https://it.wikipedia.org/wiki?curid=95129", "title": "Bandiera della Macedonia del Nord", "text": "La bandiera della Macedonia del Nord rappresenta un sole nascente giallo, con otto raggi che si estendono fino ai bordi del campo rosso. Rappresenta il \"nuovo sole della libert\u00e0\", evocato nell'inno nazionale macedone \"Denes nad Makedonija\" (\"Oggi sulla Macedonia\"):\nBandiere precedenti.\nFino al 1991, quando la Repubblica Socialista di Macedonia era parte della Repubblica Socialista Federale di Jugoslavia, la bandiera era una bandiera rossa con una stella rossa bordata di giallo nel cantone superiore sinistro, sul lato del pennone.\nDal 1991 al 1995, la bandiera ritraeva il Sole di Verghina, il che port\u00f2 a proteste della confinante Grecia a causa delle origini del simbolo."}
{"id": "95131", "revid": "125692950", "url": "https://it.wikipedia.org/wiki?curid=95131", "title": "Bandiera del Madagascar", "text": "La bandiera del Madagascar \u00e8 stata adottata il 14 ottobre 1958, due anni prima dell'indipendenza, mentre il Madagascar si preparava per un referendum sul suo status all'interno della comunit\u00e0 francese. La bandiera \u00e8 composta da tre rettangoli di pari dimensioni. Uno bianco, collocato in verticale sul lato del pennone; gli altri due disposti orizzontalmente sul lato al vento (rosso quello sopra e verde quello sotto).\nI colori della bandiera rappresentano la storia del Madagascar, il desiderio di indipendenza, e le classi tradizionali. Rosso e bianco erano i colori del Regno del Madagascar, che soccombette ai francesi nel 1896. Erano usati nella bandiera dell'ultimo monarca di Merina, la Regina Ranavalona III. Tali colori potrebbero indicare le origini etniche del popolo malgascio nel Sud-est asiatico, e sono comuni alla bandiera indonesiana. Il verde era il colore degli Hova, un'importante classe di contadini, che ebbe una parte rilevante nelle agitazioni anti-francesi e nel movimento indipendentista."}
{"id": "95133", "revid": "125592678", "url": "https://it.wikipedia.org/wiki?curid=95133", "title": "Centro Cristiano Democratico", "text": "Il Centro Cristiano Democratico (CCD) \u00e8 stato un partito politico italiano, fondato la mattina del 18 gennaio 1994 da esponenti moderati della Democrazia Cristiana come Pier Ferdinando Casini, che ne sar\u00e0 il segretario, Clemente Mastella, presidente, e Francesco D'Onofrio, che rifiutarono di aderire al nuovo Partito Popolare Italiano, fondato nel pomeriggio dello stesso giorno.\nStoria.\nElezioni politiche del 1994: il Polo al governo.\nDa l\u00ec a poco il CCD si schiera con il Polo di centrodestra: nel 1994 partecipa alle elezioni politiche nell'ambito delle coalizioni del Polo delle Libert\u00e0 al nord e del Polo del Buon Governo al sud.\nIl simbolo del CCD compare sulle schede elettorali per la parte maggioritaria della Camera dei deputati accanto a quelli degli altri partiti della coalizione, mentre, nella parte proporzionale, si presenta soltanto nella circoscrizione Molise (ove presenta, in due collegi, candidati concorrenti con quelli del Polo). Il CCD ottiene 27 deputati, di cui 6 eletti nelle file di Forza Italia (Pier Ferdinando Casini, Ombretta Fumagalli Carulli, Francesco D'Onofrio, Carlo Giovanardi, Luigi Nocera e Maretta Scoca); gli altri sono eletti come rappresentanti di coalizione nei collegi uninominali (7 con il Polo delle Libert\u00e0, 13 con il Polo del Buon Governo e 1, Mastella, con il sostegno di FI, CCD, UdC e PLD). Al Senato il CCD ottiene 12 seggi, 2 con il Polo delle Libert\u00e0 (Claudio Bonansea e Giovanni Gei) e 10 con il Polo del Buon Governo.\nIl CCD presenter\u00e0 propri candidati all'interno delle liste di Forza Italia anche alle successive elezioni europee, in cui ottiene due seggi (lo stesso Casini e Alessandro Fontana). Nel 1995 aderir\u00e0 al partito anche Enrico Ferri, eletto nelle file del PSDI e fondatore del movimento \"Socialdemocrazia Liberale Europea\", federato al CCD.\nCon 27 deputati e 12 senatori forma gruppi parlamentari autonomi e vota la fiducia al Governo Berlusconi I, nel quale sono ministri Mastella e D'Onofrio. Il governo per\u00f2 cadr\u00e0 dopo pochi mesi a causa della sottrazione dell'appoggio da parte della Lega Nord.\nAgli inizi del 1995 si costituisce un governo tecnico, guidato da Lamberto Dini, al quale il CCD nega l'appoggio.\nAlle elezioni regionali del 1995 il CCD decide di presentare liste autonome all'interno della coalizione di centrodestra.\nIl risultato \u00e8 confortante: il partito ottiene consiglieri in quasi tutte le regioni a statuto ordinario con una media nazionale di oltre il 4%, che al sud arriva a sfiorare e talvolta superare il 10%. Nel frattempo \u00e8 entrato a fare parte del centrodestra anche un movimento originatosi da una scissione del PPI e che assumer\u00e0 la denominazione di Cristiani Democratici Uniti. In ragione del comune passato democristiano, i due partiti intensificheranno sempre di pi\u00f9 i loro rapporti, qualificandosi come le due componenti centriste della coalizione.\nPolitiche del 1996: si stringono i rapporti con il CDU.\nSi svolgono le elezioni politiche del 1996: il CCD costituisce, insieme a Forza Italia, AN e CDU la coalizione del Polo per le Libert\u00e0, ponendo delle pregiudiziali su temi come droga e aborto quando Berlusconi decide di scendere a patti con Marco Pannella e i Radicali per l'appoggio al governo in caso di vittoria. Per superare pi\u00f9 agevolmente lo sbarramento del 4%, CCD e CDU presentano liste comuni nella quota proporzionale della Camera, prendendo il 5,8% dei voti. La formazione ottiene 30 deputati (19 del CCD e 11 del CDU) e 25 senatori (15 del CCD e 10 del CDU).\nIl Polo perde le elezioni, viene costituito il governo dell'Ulivo con a capo Romano Prodi: il CCD, insieme agli altri partiti del centrodestra, \u00e8 all'opposizione e costituisce un gruppo parlamentare unico col CDU. Pi\u00f9 tardi, nel febbraio del 1997, si creano alcune tensioni fra le due componenti centriste. Alla Camera, i nove deputati del CDU divorziano dal CCD e aderiscono al gruppo parlamentare misto.\nRottura fra Casini e Mastella.\nUn anno dopo, a febbraio del 1998, \u00e8 momento di scissioni nel CCD: Mastella abbandona il partito e fonda i Cristiani Democratici per la Repubblica che poi aderiscono, con il CDU di Buttiglione, alla nuova formazione politica proposta da Francesco Cossiga, l'Unione Democratica per la Repubblica. Casini e il grosso del partito, contrari al contenitore UDR, rimangono al loro posto ribadendo la loro alleanza con Forza Italia e il Polo di centrodestra.\nIntanto, cade il Governo Prodi I e il timone passa nelle mani di Massimo D'Alema che riceve la fiducia dal Parlamento, anche con l'appoggio dell'UDR. Casini denuncia i \"traditori\", suoi ex colleghi di partito passati con l'UDR: \"Questo governo nasce con la rappresentanza di un milione di nostri elettori\".\nIl quadro si ricompone: CCD nel Polo, Mastella nell'Ulivo.\nMastella, divenuto ormai leader dell'UDR, esautorando di fatto Cossiga, per le elezioni europee del 1999 cambia il nome del partito in UDEUR e si pone saldamente all'interno della coalizione di centro-sinistra. Buttiglione ritira per\u00f2 il suo appoggio e presenta una lista autonoma del CDU. Il 13 giugno 1999 il CCD raccoglie circa 800.000 voti a livello nazionale e si presenta con il 2,6%, superando il rinato CDU (2,1%) e la nuova formazione mastelliana (1,6%) e riconfermandosi forte soprattutto al sud e nelle isole, anche se in misura minore che in passato.\nSuccessivamente il CDU delibera di togliere l'appoggio al Governo D'Alema II e torna in seno all'alleanza di centro-destra, appoggiando i suoi candidati alle elezioni regionali del 2000, ma senza riuscire a ripresentare liste comuni col CCD, che si attesta intorno al 3,4%. Entrambi i movimenti comunque partecipano alla vittoria del Polo in 8 regioni su 15.\nAd agosto Andreotti propone di formare una grande coalizione di centro, che vada dal PPI a Forza Italia, e il CCD \u00e8 sostenitore di questo progetto, che poi verr\u00e0 ostacolato da AN e dalla Lega, gli altri alleati di Berlusconi.\nPolitiche del 2001: nascono le liste del Biancofiore.\nIl CCD lavora dunque al rilancio della coalizione e partecipa alla fondazione (insieme a Forza Italia, AN, CDU, Lega Nord, Nuovo PSI e PRI) della Casa delle Libert\u00e0, che trionfer\u00e0 alle elezioni politiche del 13 maggio 2001 eleggendo Silvio Berlusconi presidente del Consiglio. A queste elezioni il CCD presenta liste comuni (per la Camera, nella quota proporzionale) con il CDU, le cosiddette liste del Biancofiore, che ottengono un risultato inferiore alle aspettative e non superano lo sbarramento del 4%.\nPier Ferdinando Casini \u00e8 eletto Presidente della Camera dei deputati, carica che mantiene per tutta la durata della legislatura, e si costituisce il governo Berlusconi II, in cui entra anche Carlo Giovanardi come ministro per i Rapporti col Parlamento.\nLa guida del partito viene assunta da Marco Follini.\nNascita dell'UDC.\nLa storia del CCD termina il 6 dicembre 2002, quando le forze moderate del centrodestra (CCD, CDU e Democrazia Europea che prima non aveva aderito al Polo) decidono di fondare l'Unione dei Democratici Cristiani e di Centro (UDC), nuovo partito della politica italiana che mantiene la sua collocazione nella CdL, parte integrante dell'allora maggioranza che ha governato il Paese fino al 2006 (vedi Governo Berlusconi III). Il primo segretario politico dell'UDC \u00e8 lo stesso Follini."}
{"id": "95137", "revid": "71155", "url": "https://it.wikipedia.org/wiki?curid=95137", "title": "William Smith (geologia)", "text": ""}
{"id": "95139", "revid": "1305772", "url": "https://it.wikipedia.org/wiki?curid=95139", "title": "Calais (disambigua)", "text": ""}
{"id": "95141", "revid": "1705737", "url": "https://it.wikipedia.org/wiki?curid=95141", "title": "Calais", "text": "Calais (; in piccardo: \"Cal\u00e9s\" o \"Cal\u00e9\", in olandese: \"Kales\", in fiammingo: \"Cales\") \u00e8 una citt\u00e0 del nord della Francia, nella regione dell'Alta Francia.\nLa popolazione dell'area metropolitana, secondo il censimento del 2015, \u00e8 di 130 730 abitanti. Calais si affaccia sullo Stretto di Dover, nel punto pi\u00f9 stretto della Manica ed \u00e8 la citt\u00e0 francese pi\u00f9 vicina all'Inghilterra. Calais \u00e8 un importante porto per i traghetti tra la Francia e l'Inghilterra, e dal 1994, il tunnel sotto la Manica ha legato la vicina Coquelles a Folkestone per via ferroviaria.\nLa parte vecchia della citt\u00e0, Calais-Nord, si trova su un'isola artificiale circondata da canali e porti. La parte moderna della citt\u00e0, St-Pierre, si trova sud-est. Nel centro della citt\u00e0 vecchia si trova la Tour du Guet, o torre di guardia, una struttura costruita nel XIII secolo, che \u00e8 stata usata come faro fino al 1848, quando fu sostituito da un faro pi\u00f9 moderno. A sud-est della citt\u00e0 vecchia, vi \u00e8 la chiesa di Notre-Dame, costruita durante l'occupazione inglese di Calais: unica chiesa inglese in stile Tudor di tutta la Francia. In questa chiesa il futuro presidente francese Charles de Gaulle spos\u00f2 sua moglie Yvonne Vendroux originaria della citt\u00e0 nel 1921.\nOggi, visitata da pi\u00f9 di 10 milioni di turisti all'anno, Calais \u00e8 nota, in primis, per essere un porto di pesca e un centro per la commercializzazione del pesce.\nGeografia fisica.\nCalais si trova sulla costa dell'Oceano Atlantico, sul canale della Manica, di fronte alla costa inglese a Dover e Folkestone, presso il Pas de Calais, che segna il confine tra il Canale della Manica e del Mare del Nord e si trova dalla parte opposta del tunnel sotto la Manica, a 34 chilometri da Dover.\nCalais \u00e8 parte della C\u00f4te d'Opale, una sezione di roccia rivestito di costa francese del Nord che mette in parallelo le bianche scogliere della costa inglese ed \u00e8 parte della stessa formazione geologica. Molti artisti sono stati ispirati dai suoi paesaggi, tra i quali il compositore Henri Dutilleux, gli scrittori Victor Hugo e Charles Dickens, i pittori Carolus-Duran, Maurice Boitel e Eug\u00e8ne Boudin.\nIl clima \u00e8 temperato oceanico a Calais, gli intervalli di temperatura sono moderati e gli inverni sono miti, con tempo instabile. Piove in media circa 700 a 800\u00a0mm all'anno.\nIl comune di Calais \u00e8 diviso in 13 quartieri:\nStoria.\nCalais venne probabilmente fondata dai Romani che chiamarono il luogo \"Caletum\". A Calais, Gaio Giulio Cesare radun\u00f2 da 800 a 1000 navi, cinque legioni e circa 2.000 cavalli, data la sua posizione strategica, per attaccare la Britannia.\nDurante il Medioevo la zona venne abitata da gente di etnia olandese che trasform\u00f2 Calais da un piccolo villaggio di pescatori in un porto attrezzato. Nel 1189, Riccardo Cuor di Leone attraversa Calais nel suo viaggio verso la Terza Crociata. Controllata da secoli dai Conti di Fiandra e poi da quelli di Boulogne, la citt\u00e0 entr\u00f2 nelle mire inglesi per la sua importanza strategica nelle comunicazioni con la costa di Dover. Dopo undici mesi d'assedio, nel 1347 Calais venne espugnata da Edoardo III d'Inghilterra che, furioso per la fiera resistenza oppostagli dagli abitanti, ordin\u00f2 che fossero tutti trucidati. In seguito ritorn\u00f2 sui suoi passi e stabil\u00ec che venissero consegnati a lui, nudi e legati, solo sei cittadini da giustiziare. Grazie all'intervento della regina Filippa di Hainaut, i condannati vennero risparmiati. Il re per\u00f2 impart\u00ec che tutti gli abitanti di lingua francese della citt\u00e0 venissero allontanati per essere prontamente sostituiti da cittadini inglesi. Con la firma nel 1360 del trattato di Br\u00e9tigny, l'Inghilterra entr\u00f2 ufficialmente in possesso di Calais che fior\u00ec data la sua importanza di centro di smercio di lana, stagno, piombo e tessuti.\nNel 1558 un esercito francese, capitanato da Francesco I di Guisa, attacc\u00f2 la guarnigione inglese di stanza nella citt\u00e0 e la riconquist\u00f2. La zona attorno alla citt\u00e0, che per due secoli era stato sotto il dominio inglese, il cosiddetto Pale of Calais, venne ribattezzato \"Pays Reconquis\" (Terra Riconquistata). Dopo l'arrivo delle truppe del Guisa, gli olandesi che abitavano nella citt\u00e0 vennero a forza francesizzati. Presa dagli spagnoli nel 1596 torn\u00f2 sotto il controllo di Parigi due anni pi\u00f9 tardi. Durante le Guerre napoleoniche Calais ospit\u00f2 le truppe francesi che l'Imperatore aveva predisposto per l'invasione della Gran Bretagna, che non venne mai realizzata. Dopo il congresso di Vienna divenne il punto di reimbarco delle armate inglesi presenti sul continente europeo.Agli inizi della Seconda guerra mondiale, la citt\u00e0 era difesa solo da 3.800 uomini che vennero quasi tutti catturati o uccisi dai tedeschi nel 1940, quando la citt\u00e0 venne travolta dall'invasione nazista della Francia. Durante il conflitto venne bombardato il 73% dei suoi edifici. Da qui era previsto che il super-cannone V3 sparasse per colpire Londra. Venne liberata nel 1944 dai Canadesi.\nDal 1999, un numero sempre maggiore di migranti e rifugiati hanno iniziato ad arrivare in prossimit\u00e0 di Calais, dove vivono nella cosiddetta \"giungla di Calais\", il soprannome dato a una serie di campi di fortuna. Le persone che tentano di entrare nel Regno Unito anche arrampicandosi su autocarri, nascondendosi nei traghetti o nelle auto, che viaggiano attraverso il porto di Calais o Calais Terminal Eurotunnel. Questi sono soprattutto di rifugiati, richiedenti asilo provenienti dal Darfur, dall'Afghanistan, dalla Siria, dall'Iraq, dall'Eritrea e da altri paesi in stato di guerra.\nTutto ci\u00f2 ha portato una crescente tensione tra il Regno Unito e la Francia nell'estate del 2015. Il Regno Unito ha accusato la Francia per non aver fatto abbastanza per fermare i migranti di entrare nel tunnel o fare tentativi per scalare le recinzioni costruite lungo il confine. Il primo ministro britannico David Cameron ha rilasciato una dichiarazione dicendo che i clandestini sarebbero stati espulsi dal Regno Unito, anche se avessero raggiunto l'isola.\nMonumenti e luoghi d'interesse.\nPlace d'Armes.\nPlace d'Armes \u00e8 una delle piazze principali della citt\u00e0 di Calais e confina con la torre di guardia. Durante l'occupazione inglese (1347-1558), era conosciuta come piazza del mercato (Place du March\u00e9).\nH\u00f4tel de Ville.\n\u00c8 un municipio costruito tra il 1911 e il 1925 per commemorare l'unificazione delle citt\u00e0 di Calais e Saint Pierre nel 1885. Un precedente municipio era stato eretto nel 1818.\nRappresenta uno degli edifici pi\u00f9 eleganti della citt\u00e0, la sua altezza \u00e8 di 74 metri e dal 2005 \u00e8 protetto dall'UNESCO. Le parti dell'edificio sono state elencate come una serie di monumenti storici dal decreto governativo del 26 giugno 2003, compresi i tetti, il campanile, sala principale, la scala, corridoio che serve al primo piano, le camere al primo piano (la camera di nozze, la sala del Consiglio e la stanza dell'armadio).\n\u00c9glise Notre-Dame.\n\u00c9glise Notre-Dame \u00e8 una cattedrale che \u00e8 stata costruita nel XIII secolo, ma la torre venne aggiunta alla fine tra la fine del XIV secolo e l'inizio del XV secolo.\nQuesta cattedrale \u00e8 di stile fiammingo, gotico e anglo-normanno. Nel 1691 fu aggiunta una cisterna alla chiesa. La chiesa \u00e8 dedicata alla Vergine ed \u00e8 costruita a forma di croce. L'altare \u00e8 stato costruito in marmo di Carrara e conteneva diciotto figure.\nLa chiesa \u00e8 stata definita come monumento storico con il decreto del 10 settembre 1989.\nIn questa cattedrale, il generale de Gaulle spos\u00f2 Yvonne Vendroux il 6 aprile 1921. Durante la seconda guerra mondiale, l'edificio sub\u00ec gravi danni, ma alla fine della stessa fu parzialmente ricostruito, anche se gran parte del vecchio altare e gli arredi non sono stati pi\u00f9 restaurati.\nInfrastrutture e trasporti.\nFerrovie.\nLa stazione ferroviaria principale della citt\u00e0 \u00e8 la Stazione di Calais-Ville.\nCalais \u00e8 servita anche dalla stazione periferica di Calais-Fr\u00e9thun.\nSport.\nLa locale squadra di calcio, il Calais, \u00e8 una compagine semiprofessionistica. La squadra \u00e8 balzata agli onori della cronaca nel 2000, perch\u00e9 venendo sconfitta 2-1 dal Nantes, \u00e8 diventata la prima squadra di quarta serie a raggiungere la finale di coppa di Francia. Durante il cammino verso la finale, il Calais ha eliminato squadre professionistiche ben pi\u00f9 quotate, come il Cannes (all'epoca in Ligue 2), lo Strasburgo o il Bordeaux campione di Francia in carica. La finale \u00e8 ricordata anche perch\u00e9 il capitano del Nantes Micka\u00ebl Landreau, ha cavallerescamente alzato la coppa insieme al capitano degli sconfitti Becque."}
{"id": "95150", "revid": "767487", "url": "https://it.wikipedia.org/wiki?curid=95150", "title": "Amber Diceless Role-Playing", "text": "Il gioco di ruolo di Ambra (\"Amber Diceless Roleplaying Game\") \u00e8 ambientato nel mondo creato dall'autore di fantascienza Roger Zelazny per i suoi romanzi del ciclo fantasy \"Ambra\", il primo dei quali \u00e8 stato \"Nove Principi in Ambra\".\nIl gioco di ruolo di Ambra \u00e8 inusuale nel fatto che non vengono usati dadi per risolvere i conflitti o le azioni dei personaggi. Invece queste sono risolte mediante un semplice sistema di comparazione delle abilit\u00e0 e di narrazione descrittiva delle azioni da parte del Master e dei giocatori. \u00c8 stato creato da Erick Wujcik all'inizio degli ottanta ed \u00e8 molto pi\u00f9 focalizzato sulle relazioni e l'interpretazione della maggior parte dei giochi della sua era. La maggior parte dei personaggi Amberiti sono membri di una delle due classi regnanti del multiverso di Ambra e sono molto superiori in forza, resistenza, psiche, scienze militari e stregoneria agli ordinari esseri umani. Questo significa che gli unici individui in grado di opporsi ad un personaggio sono i membri della sua stessa famiglia, un fatto che fa nascere sospetti ed intrighi.\nIl gioco originale \u00e8 stato pubblicato nel 1991 dalla Phage Press e comprendeva materiale dai primi cinque romanzi (il ciclo di Corwin) ed alcuni dettagli (stregoneria ed il Logrus) dagli altri. Un secondo volume \"Shadow Knight\" che descriveva in maggior dettaglio i cinque romanzi rimanenti (il ciclo di Merlin) fu pubblicato nel 1993. Un terzo libro \"Rebma\" fu promesso e nonostante vennero accettate prenotazioni non fu mai pubblicato, un fatto che alcuni denunciarono come vaporware. I diritti di pubblicazione furono acquistati nel 2004 dalla Guardians of Order che ha annunciato la sua intenzione di pubblicare una nuova edizione del gioco."}
{"id": "95154", "revid": "287204", "url": "https://it.wikipedia.org/wiki?curid=95154", "title": "Renseneb", "text": "Biografia.\nCome per altri membri della XIII dinastia il nome di questo sovrano \u00e8 noto solamente attraverso il Canone Reale, importante documento di epoca ramesside conservato presso il Museo Egizio di Torino.\nLa durata del regno \u00e8 sconosciuta ed il frammento, associato a questo sovrano, che riporta \"...4 mesi\" potrebbe essere erroneamente attribuito.\nAnche la formula che segue il nome del sovrano \u00e8 leggermente difforme da quella presente in altri punti del testo ma non \u00e8 possibile definire se ci\u00f2 sia dovuto ad un errore casuale oppure abbia altro significato."}
{"id": "95156", "revid": "30610", "url": "https://it.wikipedia.org/wiki?curid=95156", "title": "Ambra", "text": "Ambra pu\u00f2 riferirsi a:"}
{"id": "95159", "revid": "21583", "url": "https://it.wikipedia.org/wiki?curid=95159", "title": "Hor I", "text": "Quindicesimo, secondo il Canone Reale, sovrano della dinastia, viene a volte citato nei testi come Auibra Hor, premettendo cio\u00e8 il \"praenomen\" seguito dal \"nomen\", per distinguerlo da altri faraoni chiamati anch'essi \"Hor\".\nScoperta e della tomba.\nPrima del biennio 1894-1895 l'esistenza di questo sovrano non era praticamente nota non essendo ancora stato studiato a fondo e pubblicato, il Canone Reale.\nFu in questi anni che l'egittologo francese Jacques de Morgan, compiendo scavi sul lato nord del recinto della piramide di Amenemhat III a Dahshur, rinvenne delle tombe a pozzo appartenute ai familiari del titolare della piramide. Una di queste risult\u00f2 utilizzata per la sepoltura di un faraone fino ad allora sconosciuto, Hor. Nonostante fosse stata violata gi\u00e0 in tempi antichi, la tomba conteneva ancora gran parte del corredo funerario, tra cui spiccava una pregevole statua lignea raffigurante il \"Ka\" del faraone.\nLa circostanza di aver trovato la seppur modesta tomba di Hor nel cortile della piramide di Amenemhat III, unitamente al nome di quest'ultimo che compariva sulla cassa canopica del primo e di un altro oggetto, rinvenuto successivamente, che portava i nomi di entrambi i personaggi, persuase alcuni egittologi che Hor dovesse essere il coreggente e successore di Amenemhat III e che quindi andasse attribuito alla XII dinastia.\nRitrovamenti successivi confutarono poi questa ipotesi e permisero l'identificazione di Hor con l'Auibra citato nel Canone Reale, oltre ad una pi\u00f9 precisa collocazione di questo sovrano: allo stato attuale delle conoscenze sappiamo infatti che egli,o chi per lui, usurp\u00f2 una delle tombe a pozzo del complesso funerario di Amenemhat III parecchi anni dopo la morte di quest'ultimo.\nNella tomba adiacente a quella di Hor venne sepolta la probabile figlia, la principessa Nubhetepet-Ikhered (\"la giovane\"), che and\u00f2 in sposa al successore al trono Amenemhat VII.\nDel regno di Hor I e degli avvenimenti coevi non abbiamo notizie precise. Il suo periodo di regno fu assai breve, forse gli appena sette mesi indicati nel Canone Reale, ed anche se \u00e8 qui presente una lacuna prima dei mesi che poteva contenerne gli anni, il fatto che per la sua sepoltura si dovette impiegare una tomba a pozzo gi\u00e0 esistente e per giunta non regale, supporterebbe l'ipotesi di un regno breve e forse terminato improvvisamente.\nIl \"Ka\" di Hor I.\nQuesto faraone regno probabilmente breve e con scarsa importanza storica \u00e8 oggi ricordato grazie ad uno degli esempi di arte egizia riprodotti pi\u00f9 di frequente: il \"Ka di Hor I\" (JE 30948), la gi\u00e0 citata statua grazie alla quale, tra l'altro, conosciamo la titolatura completa del sovrano, \u00e8 una delle sculture lignee meglio conservate dell'antichit\u00e0, rappresentativa di un genere che doveva essere un tempo comune nell'arte dell'antico Egitto, ma che difficilmente \u00e8 giunto a noi in tali buone condizioni.\nLa statua oggi \u00e8 esposta al Museo Egizio del Cairo."}
{"id": "95160", "revid": "6923", "url": "https://it.wikipedia.org/wiki?curid=95160", "title": "Tempio di Salomone", "text": "Il tempio di Salomone (ebraico: \u05de\u05e7\u05d3\u05e9 \u05e9\u05dc\u05de\u05d4, \"Beit HaMikdash\", anche primo tempio di Gerusalemme) fu, secondo il Tanakh, il primo tempio di Gerusalemme ebraico. Costitu\u00ec il punto focale della religione e fu il luogo dei sacrifici. Secondo le fonti rabbiniche della Torah Orale s'inizi\u00f2 a costruire il Tempio nel 967 a.C., che fu terminato nel 960 a.C., e venne poi distrutto 410 anni dopo. Dopo l'esilio babilonese i Giudei ricostruirono il tempio di Gerusalemme: questa ricostruzione prese il nome di Secondo Tempio.\nIl racconto biblico della costruzione del Tempio.\nMateriali di costruzione.\nPrima della morte, il Re Davide, padre di Salomone, aveva accumulato materiali in gran copia per la costruzione del Tempio sul Monte Moriah (Cronache I 22:14; 29:4; Cronache II 3:1), sul quale aveva acquistato un terreno da Arauna il Gebuseo (Samuele II 24:21 segg.), ove offr\u00ec sacrifici.\nLa Bibbia narra che Salomone, re dell'allora unico Regno di Israele, si adoper\u00f2 all'inizio del proprio regno per dare corpo alle idee del padre, e prepar\u00f2 altri materiali per la costruzione. Da cave nella stessa Gerusalemme fece estrarre grandi blocchi di pietra e granito destinati alle fondazioni ed ai muri di contenimento del Tempio. Queste pietre furono preparate in loco con la supervisione degli esperti costruttori di Tiro.\nSecondo questa narrazione, Salomone stipul\u00f2 anche un accordo con Hiram Abiff l, re di Tiro, per la fornitura di qualunque cosa fosse necessaria per il lavoro, in particolare legname dalle foreste del Libano, che fu portato via mare su grandi chiatte fino a Joppa (antico nome di Jaffa, da dove fu trasportato a Gerusalemme (Re I 5)).\nSecondo tradizione, Salomone provvide anche a un adeguato rifornimento idrico facendo scavare grandi cisterne nella roccia, nelle quali affluiva acqua attraverso canali collegati alle \"vasche\" vicino a Betlemme. Una di queste cisterne, il \"Grande mare\", poteva contenere pi\u00f9 di tredicimila m3. L'acqua in eccesso veniva scaricata al fiume Kidron.\nQueste cronache bibliche sono tra l'altro alla base di molte leggende e tradizioni della Massoneria, che usa la costruzione del Tempio come metafora per l'educazione morale. Esso fu costruito da abili artigiani.\nCostruzione.\nSecondo la tradizione, i preparativi durarono tre anni; e infine la costruzione ebbe inizio, con gli esperti Fenici come direttori dei lavori e costruttori, nel corso del 4\u00ba anno del regno di Salomone.\nLa descrizione della costruzione del tempio si trova nel libro . Il fabbricato seguiva il modello fenicio, il che rende la cronaca biblica storicamente importante per la conoscenza della configurazione dei templi Fenici, e viceversa. Davide lasci\u00f2 a Salomone oro e argento in abbondanza, destinati alla costruzione del Tempio, bench\u00e9 le cifre indicate nella Bibbia - come accade in riferimento a Salomone - sarebbero sproporzionate e in contraddizione tra loro; queste, per\u00f2, vanno viste simbolicamente perch\u00e9 \"il Tempio \u00e8 un tesoro d'arte valutabile oltre qualsiasi cifra che si possa offrire\". Il racconto biblico parla di 100.000 talenti (5.000 tonnellate) d'oro e 1.000.000 talenti (30.000 tonnellate) d'argento.\nLa Bibbia narra che molte migliaia di manovali ed esperti artigiani vennero impiegati nell'opera, bench\u00e9 gli studiosi del \"Nuovo Grande Commentario Biblico\" precisino che tali \"numeri sono eccessivamente alti e incompatibili con la stima della popolazione complessiva\". Il sistema di reclutamento di tali operai presentato nel testo biblico - Israeliti o di altre nazioni - \u00e8 discordante e gli studiosi del Commentario Biblico ritengono che \"i tentativi di ricostruire i dettagli di tale sistema sono gravati da informazioni insufficienti e chiaramente contraddittorie\". Secondo, infatti, una versione: \"Questo fu lo scopo del lavoro forzato che il Re Salomone impose: doveva servire alla costruzione della Casa del Signore [...] Tutti i superstiti degli Amorrei, Ittiti, Perizziti, Iviti, e Gebusei che non erano di discendenza Israelitica, i discendenti di coloro che erano rimasti nella terra e non erano stati distrutti, di questi Salomone fece schiavi [...] Ma non fece schiavo nessun Israelita\" (). La versione contenuta in questo passo biblico \"tuttavia proviene da una tradizione particolare, in quanto 1Re5,27 dice chiaramente che gli operai erano Israeliti\": \"Il re Salomone reclut\u00f2 il lavoro forzato da tutto Israele e il lavoro forzato era di trentamila uomini\" () e \"Salomone, da despota (seppure illuminato) quale era, decise di avvalersi di manodopera forzata. In altre parole, rese schiavi i suoi sudditi, e su vasta scala\".\nTuttavia, in base al testo biblico del capitolo 5 di 1 Re, il \"lavoro forzato\" della narrazione biblica sembra tutt'altro che coscritto, come se i lavoratori fossero stati schiavizzati, anzi i tre turni di lavoro descritti erano suddivisi su tre mesi e ne prevedevano ben due di riposo a casa e solo uno di lavoro, seppur intenso. Inoltre si pu\u00f2 percepire dal testo solo la fretta di Salomone di concludere in tempi brevi la costruzione del tempio tramite lavoro subordinato, come \u00e8 inteso oggi, e non di ridurre in schiavit\u00f9 parte del popolo (situazione che probabilmente si cre\u00f2 solo verso la fine della sua reggenza e non in questa circostanza).\nEnormi pietre preparate nelle cave sottostanti la citt\u00e0 (Re I 5:17, 18) furono gradualmente piazzate sulle grandi mura, e sistemate una a ridosso dell'altra senza uso di malta, finch\u00e9 l'intera struttura fu completata. L'edificio era verosimilmente lungo 60 cubiti (27 metri), largo 20 (9 metri) e alto tra i 25 (testo greco) e i 30 (testo ebraico) cubiti (14 metri circa). Altre fonti parlano di un'altezza di 120 cubiti, 54 metri. La Bibbia, comunque, presenta delle misure contraddittorie tra i vari passi: mentre secondo il Primo libro dei Re \"\"Il tempio costruito dal re Salomone per il Signore, era lungo sessanta cubiti, largo venti, alto trenta.\", secondo invece il Secondo libro delle Cronache \"Il vestibolo, che era di fronte al tempio nel senso della larghezza del tempio, era di venti cubiti; la sua altezza era di centoventi cubiti.\"\"; alcune di queste misure sono, inoltre, poco realistiche: il Tempio sarebbe risultato largo circa 9 metri (20 cubiti) e alto circa 54 metri (120 cubiti, ovvero come un attuale palazzo di 18 piani).\nLe dimensioni del Tempio, cos\u00ec come quelle del coevo palazzo di Salomone, appaiono eccessive per l'epoca salomonica e lo storico ed archeologo Mario Liverani sottolinea come \"questi edifici, nelle dimensioni riportate dal testo biblico, superano di molto lo spazio disponibile nella piccola Gerusalemme che l'archeologia consente di assegnare al X secolo (cio\u00e8 la sola \u00abcitt\u00e0 di David\u00bb). Si tratta di progetti di et\u00e0 persiana, proiettati indietro al tempo di Salomone per conferir loro un valore fondante\", e anche gli studiosi della Bibbia Edizioni Paoline evidenziano che \"l\u2019amplificata descrizione della fabbrica del tempio e del suo mobilio armonizza i dati del tempio di Salomone con quelli dell\u2019epoca post-esilica\"; di entrambi questi edifici non \u00e8 stata inoltre trovata alcuna testimonianza archeologica. Anche la moderna archeologia, inclusa quella israeliana, molto attiva nel campo dell'archeologia biblica, ridimensiona - anche supponendo storica l'esistenza di re Salomone, cosa che solleva molti dubbi tra gli storici - la grandezza del regno di Salomone e i fasti descritti per Gerusalemme: dall'inizio del XXI secolo, Gerusalemme \"\u00e8 stata scavata come mai prima di allora. Tuttavia, come concorderebbe la stragrande maggioranza degli archeologi [...] la capitale di un regno unificato di Davide e Salomone non \u00e8 stata trovata\".\nCompletamento.\nInfine, nell'undicesimo anno di regno, sette anni e mezzo dopo l'inizio, il Tempio fu completato. E rimase, vuoto, sulla cima del Monte Moriah per tredici anni. Non si conoscono le ragioni per questo ritardo; solo alla fine di questo periodo iniziarono le preparazioni per la consacrazione del Tempio. Dopo undici mesi, nel mese di Tishri dell'anno successivo al completamento, ebbe luogo la consacrazione, cos\u00ec che il Tempio fu consacrato nel corso delle festivit\u00e0 dell'anno nuovo.Vi \u00e8 una discordanza interna alla Bibbia, come osservato anche gli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme), in merito alla durata della festa della dedicazione del Tempio: tale festa coincise con la Festa delle capanne ed ognuna durava 7 giorni; mentre per il Primo libro dei Re, Salomone fece coincidere le due feste congedando il popolo all'ottavo giorno, secondo invece la versione del Secondo libro delle Cronache, Salomone celebr\u00f2 entrambe le feste per la loro intera durata, ovvero per un totale di 14 giorni.\nL'Arca dell'Alleanza.\nSecondo la tradizione biblica l'Arca dell'Alleanza (\"Aron HaBrit\") venne condotta solennemente dalla tenda in cui Davide l'aveva posta (nota come \"Tenda dell'Alleanza\") in un luogo appositamente creato all'interno del tempio, il suo \"Sancta Sanctorum o Santo dei Santi.\" Salomone sarebbe cos\u00ec salito in una piattaforma creata appositamente per lui e avrebbe alzato le mani al cielo ed il suo cuore a Dio (Re I 8; Cronache II 6, 7).\nDescrizione.\nA causa dei profondi lavori fatti nel corso della ricostruzione del Secondo Tempio nei secoli successivi, non restano - nonostante ripetute ricerche archeologiche - tracce del Primo Tempio (tuttavia, certi reperti di questo sono stati trovati nel materiale di risulta di un esteso lavoro di costruzione fatto sul Monte del Tempio dal Fondo Religioso Islamico (Waqf) nel 1999); quindi solo le descrizioni contenute nel Tanakh e ipotesi ragionate basate sui resti di altri templi della regione possono fungere da sorgente di informazioni per la ricostruzione dell'aspetto. Non essendo gli scribi che redassero le cronache della costruzione degli architetti, i dati tecnici che restano sono scarsi. Le ricostruzioni differiscono tra loro; ci\u00f2 che segue \u00e8 basato essenzialmente sull\"Easton's Bible Dictionary\" e l\"Enciclopedia Judaica\":\nSecondo la bibbia, attorno al Tempio vi erano:\nArredamenti e tesori.\nIl cortile dei sacerdoti conteneva l'altare dei sacrifici (Cronache II 15:8), Il lavacro bronzeo (4:2-5, 10), e dieci lavatoi (Re I 7:38, 39).\nDa Re II 16:14 si evince che vi era un altare di bronzo di fronte al Tempio; Cronache II 4:1 lo descrive come un parallelepipedo a base quadrata larga 20 cubiti e alto 10.\nIl lavacro bronzeo, largo 10 cubiti (1 cubito = 45\u00a0cm) e profondo 5, era supportato da dodici buoi di bronzo (Re I 7:23-26). Il Libro dei Re lo definisce come avente capacit\u00e0 di \"duemila bat\" (1 bat = 45 litri), mentre il libro delle Cronache porta la capacit\u00e0 a \"tremila bat\" (Cronache II 4:5-6) e ne descrive la funzione: consentire le abluzioni ai sacerdoti; in merito alla discordanza relativa alla capienza, gli esegeti dell'interconfessionale Bibbia TOB ritengono che \"forse \u00e8 a causa di errori attribuibili ai copisti che 1Re7,26 parla di 2.000 bat e il nostro testo [2cro4,5] di 3.000 bat\".\nI lavatoi, ognuno dei quali conteneva \"quaranta bagni\" (Re I 7:38), appoggiava su stanghe di sollevamento di bronzo, con ruote, e decorate con figure di leoni, cherubini e palme Questi recipienti suscitavano l'ammirazione degli Ebrei. Il redattore del Libro dei Re descrive con entusiasmo i pi\u00f9 minuti dettagli. (Re I 7:27-37).\nGiuseppe Flavio nelle \"Antichit\u00e0 giudaiche\" afferma che questi erano di oricalco.\nSecondo Re I 7:48 in fronte al \"Sancta Sanctorum\" vi era un altare per l'incenso e una tavola per il pane. La tavola era d'oro, come i cinque candelabri su ciascuno dei suoi lati. Gli accessori dei candelabri - smoccolatoio e bracieri - erano d'oro, come le cerniere delle porte.\nStoricit\u00e0 e confronto con altri templi.\nIl Tempio di Gerusalemme \u00e8 fonte di dibattito tra gli studiosi: sebbene tutti gli archeologi ed i biblisti concordino che Gerusalemme avesse una struttura di culto, le dimensioni e la data di costruzione sono incerti.\nGli studiosi di scuola minimalista (come Israel Finkelstein, Ze'ev Herzog e Thomas L. Thompson) ritengono infatti che il Tempio in realt\u00e0 sarebbe stato edificato molto tempo dopo da re Giosia, che l'avrebbe retrodatato ai tempi di Salomone per motivi nazionalistici; a questa tesi si oppongono gli studiosi della scuola massimalista e \"centrista\" (come Amihai Mazar, Kenneth Kitchen, William G. Dever e Baruch Halpern), che ritengono che il Tempio sia stato effettivamente costruito da Salomone, nonostante i testi biblici contengano senza dubbio delle esagerazioni.\nIl dibattito non si \u00e8 ancora concluso, sebbene le recenti scoperte archeologiche del sito di Khirbet Qeiyafa da parte dell'archeologo israeliano Yosef Garfinkel sembrino confermare la ricostruzione biblica: in tale sito \u00e8 stato infatti ritrovato un modellino stilizzato che ricorda fortemente il Tempio descritto nei testi biblici, pur con le dovute cautele.\nFenici e Cananei.\nIl testo biblico afferma chiaramente che Salomone ricevette aiuto da Hiram, re di Tiro, nella costruzione dei vari edifici. Questo aiuto non venne dato solo in forma di materiali (come il legno di cedro), ma anche in termini di direzione dei lavori e inviando artigiani esperti. Tra questi vi era il ramaio Hiram (figlio di padre di Tiro e madre Israelita, comunque da non confondere con l'omonimo re). La tripartizione del Tempio ricorda quella dei templi del XIII secolo a.C. di Alalakh (Siria) e Hazor in Galilea; un tempio del IX secolo a.C. a Tell Tayinat segue lo stesso schema. I templi fenici differiscono in forma, ma mantengono lo schema dell'edificio circondato da corti.\nTra i particolari ispirati da Tiro vi erano le due colonne Jachin e Boaz. Erodoto (ii,44) narra che il tempio di Tiro ne conteneva due, una di smeraldo e una d'oro. Analogamente, le decorazioni a forma di palma e cherubini provenivano probabilmente da Tiro, in quanto in Ezechiele (28:13,14) si descrive il re di Tiro - che era anche sommo sacerdote - come residente nel \"giardino di Dio\". Probabilmente, sia a Gerusalemme che a Tiro i cherubini e le palme erano residui di una concezione preesistente che identificava la residenza divina con il Giardino dell'Eden. I tiranni vollero quindi riprodurre nel loro tempio questa immagine, e Salomone prese a prestito queste decorazioni.\nAnalogamente, l'altare di bronzo era un'innovazione Fenicia; e lo stesso si pu\u00f2 probabilmente dire degli accessori decorati con palme e cherubini. L'altare israelitico classico era di terra o pietra grezza. I Dieci Comandamenti, in Esodo 20 proibivano la creazione di immagini, mentre quello di Esodo 34 proibiva la fusione di immagini divine; le aggiunte del Deuteronomio proibivano qualsiasi somiglianza in artefatti. Queste sono norme assai probabilmente codificate dopo il tempo di Salomone; ma \u00e8 ragionevole pensare che prima di quel tempo gli Ebrei non avessero ne' la capacit\u00e0 ne' i mezzi finanziari a produrre ornamenti di tal genere.\nAltri templi del Vicino Oriente.\nSi conoscono oggi molti templi della Mesopotamia, molti dell'antico Egitto, ed alcuni dei Fenici. In Babilonia la struttura caratteristica era quella delle torri terrazzate, gli ziggurat, ad evidente imitazione delle montagne, residenza degli dei. La camera per il servizio divino era disposta in cima alla costruzione. I primi templi Egiziani consistevano in edifici dotati di due o tre camere, la pi\u00f9 interna delle quali era residenza della divinit\u00e0. Ne \u00e8 esempio il tempio di granito presso la Sfinge di Giza. Il Medio Regno, nella XII dinastia aggiunse obelischi e colonne, e nel Nuovo Regno (XVIII dinastia) delle sale ipostile. Il Tempio di Salomone non era copia di nessuno di questi, e neppure dei palazzi Fenici, ma riprendeva caratteristiche di tutti questi. Era sulla cima di una collina, come l'altare di Baal sul monte Carmelo e i santuari sul monte Hermon, e in analogia al concetto babilonese di residenza divina. Era circondato da corti, come i templi fenici e lo splendido tempio di Deir el-Bahari a Tebe. La sua forma ricorda quella di santuari Egiziani, e si avvicina molto a quella di altri templi della regione, come detto sopra. \nLe due colonne Jachin e Boaz trovano dei paralleli non solo a Tiro ma anche a Biblo, Paphos, e Telloh. In Egitto gli obelischi esprimevano lo stesso concetto. Secondo la Jewish Encyclopedia \"Questi erano simboli fallici, resti degli Amito-Semitici; Jachin e Boaz erano in realt\u00e0 colonne isolate, come afferma Schick e non, come alcuni supponevano, parte della decorazione dell'edificio. Le estremit\u00e0 superiori erano coronate da abbellimenti come fossero lampade; W. R. Smith ipotizz\u00f2 (l.c. p.\u00a0488) che abbiano potuto essere utilizzati come altari del fuoco. Se fosse cos\u00ec, avrebbero contenuto torce per la combustione del grasso.\nUn mondo in miniatura.\nLe camere che circondavano il Sancta Sanctorum del Tempio di Salomone sono descritte in Cronache I 28:12 come magazzini per il tesoro sacro. Queste hanno equivalenti nei templi Babilonesi ed Egiziani con camere simili, che circondavano il \"naos\", o sala ipostile, e venivano usate per lo stesso scopo. Il \"lavacro\" trova un parallelo nei templi babilonesi in una grande vasca detta \"apsu\" ('profondo'). Come lo ziggurat rappresentava un monte, cos\u00ec l'apsu rappresentava il mare: il Tempio diventava un mondo in miniatura. L'apsu era usato fin dai tempi di Gudea e continu\u00f2 ad esserlo fino alla fine della storia babilonese; era fatto in pietra ed elaboratamente decorato. Nel Tempio di Salomone non vi era un equivalente della sala ipostile egizia; questa caratteristica fu introdotta nel palazzo di Salomone. La \"casa delle foreste del Libano\" e il \"portico delle colonne\" ricordano da vicino le sale ipostile interna ed esterna di un tempio egizio.\nLocalizzazione.\nIl tempio era probabilmente posto sulla pi\u00f9 orientale delle due colline che oggi formano la spianata, nell'area al cui centro vi \u00e8 la Moschea del Quds. Nel periodo dei Gebusei il luogo era usato come area di trebbiatura; in Samuele II, 24 \u00e8 descritta la consacrazione del sito durante il regno di Davide.\nSono stati proposti due siti alternativi: nel primo caso, l'altare di bronzo \u00e8 visto come disposto sulla roccia che oggi \u00e8 coperta dalla cupola, con il Tempio disposto verso ovest; il \"pozzo delle anime\" (la sala sottostante la roccia), in questa interpretazione, era il luogo di raccolta dei resti dei sacrifici (\"korbanot\"). Questa collocazione, in una zona relativamente scoscesa, avrebbe richiesto delle opere murarie di supporto importanti, definite dal Dizionario biblico Easton come \"...un imponente muro di pietre di grande altezza, in alcune sezioni oltre 60 m... sul lato sud, ed uno simile sul lato orientale, e tra questi... numerosi archi e pilastri...\"\nLa seconda ipotesi situa il \"Sancta Sanctorum\" sulla cima della roccia, spiegando cos\u00ec la sua altezza. Questa roccia ha una tradizione di santit\u00e0: la localizzazione di questa ipotesi sarebbe la stessa del tempio che Adriano fece erigere in onore di Giove, che era poi il sito del Tempio di Erode, che evidentemente era costruito sopra il Tempio di Salomone - un esempio della costanza dei luoghi sacri nel Medio Oriente.\nIncursioni e distruzioni.\nCome narrato dalla Bibbia, il Tempio di Salomone fu depredato pi\u00f9 volte nel corso della storia:\nGli arredi sacri, al termine dell'esilio babilonese, furono restituiti agli ebrei da Ciro il Grande (Esdra 1:7,11)\nControversia sui reperti.\nIl 27 dicembre 2004 fu annunciato che il Museo di Israele a Gerusalemme riteneva che la \"melagrana d'avorio\" che si pensava avesse ornato lo scettro del Sommo Sacerdote del Tempio di Salomone potesse non essere correlata al Tempio stesso. Questo reperto era il pi\u00f9 importante tra quelli biblici in possesso del Museo; era stato anche esposto in visita al Museo Canadese della Civilizzazione nel 2003. Il rapporto descriveva la piccola melagrana, di soli 44 mm di altezza incisa con lettere in ebraico antico che riportavano le parole (ricostruite) \"Dono sacro per i sacerdoti nella Casa di Dio\" (in ebraico moderno, \u05dc\u05d1\u05d9\u05ea \u05d9\u05d4\u05d5\u05d4 \u05e7\u05d3\u05e9 \u05db\u05d4\u05e0\u05dd - Alla Casa di Dio Santo Sacerdote). Il Museo di Israele ritiene oggi che il pezzo risalga al XIV o XIII secolo a.C., e che l'iscrizione sia moderna. Alcuni esperti temono che questa sia una manifestazione di un sistema di frodi nei reperti; le autorit\u00e0 Israeliane avrebbero indiziato cinque persone.\nIl tempio di Salomone e la Cappella Sistina.\nLa Cappella Sistina fu costruita secondo le misure del Tempio di Salomone indicate nell'Antico Testamento."}
{"id": "95165", "revid": "22475", "url": "https://it.wikipedia.org/wiki?curid=95165", "title": "Imbarcazione", "text": "Imbarcazione indica genericamente una nave, il termine \u00e8 per\u00f2 anche utilizzato per indicare la classificazione giuridica di una nave.\nIn Italia viene definita tale una generica unit\u00e0 galleggiante avente dimensioni inferiori ai 24\u00a0m (limite dimensionale oltre il quale si parla invece di nave) e superiori ai 10\u00a0m (sotto i quali si parla invece di natante), indipendentemente dai sistemi di propulsione utilizzati (vela, motore, remi, etc..). Il termine \u00e8 tuttavia sovente utilizzato in forma generica per definire un qualsiasi genere di barca.\nDescrizione.\nIn particolare la legislazione italiana definisce col decreto legislativo 18 luglio 2005, n. 171 nell'articolo 3:\n1. Le costruzioni destinate alla navigazione da diporto sono denominate:\na) \"unit\u00e0 da diporto\": si intende ogni costruzione di qualunque tipo e con qualunque mezzo di propulsione destinata alla navigazione da diporto;\nb) \"nave da diporto\": si intende ogni unit\u00e0 con scafo di lunghezza superiore a ventiquattro metri, misurata secondo le norme armonizzate EN/ISO/DIS 8666 per la misurazione dei natanti e delle imbarcazioni da diporto;\nc) \"imbarcazione da diporto\": si intende ogni unit\u00e0 con scafo di lunghezza superiore a dieci metri e fino a ventiquattro metri, misurata secondo le norme armonizzate di cui alla lettera b);\nd) \"natante da diporto\": si intende ogni unit\u00e0 da diporto, o con scafo di lunghezza pari o inferiore a dieci metri secondo le norme armonizzate di cui alla lettera b).\nNatante.\nI natanti non hanno l'obbligo dell'iscrizione nei registri delle imbarcazioni da diporto (R.I.D.) tenuti dalle Capitanerie di Porto e dagli Uffici Circondariali Marittimi, n\u00e9 della licenza di navigazione e del certificato di sicurezza.\nIl proprietario ha comunque facolt\u00e0 di iscriverli: in tal caso i natanti registrati seguono il regime giuridico delle imbarcazioni.\nI natanti costruiti secondo le prescrizioni tecniche della Direttiva dell'Unione europea 94/25/CE e successive modificazioni, sono \"marcati CE\" e - analogamente alle imbarcazioni - sono classificati in \"4 categorie di progettazione\" legate alle condizioni meteomarine:\nQuando le condizioni meteomarine superano i limiti della categoria di progettazione, il natante ha l'obbligo di riparare nell'approdo sicuro pi\u00f9 vicino.\nI natanti \"non marcati CE\", invece, hanno limiti di navigazione legati alla distanza dalla costa:\na) natanti denominati iole, patt\u00ecni, sandolini, mosconi, pedal\u00f2, tavole a vela e natanti a vela con superficie velica non superiore a 4 metri quadrati: \"entro 1 miglio dalla costa\";\nb) acquascooter o moto d'acqua e mezzi similari: \"decide la Capitaneria di Porto\", l'Ufficio Circondariale Marittimo o l'Autorit\u00e0 della navigazione interna competente per territorio, con apposite ordinanze (come ad esempio l'Ordinanza di sicurezza balneare la quale prevede, per la conduzione degli acquascooter o moto d'acqua e mezzi similari, la maggiore et\u00e0 e la patente nautica);\nc) natanti omologati per la navigazione senza alcun limite o riconosciuti idonei da un organismo tecnico autorizzato o notificato: \"entro 12 miglia dalla costa\" (durante la navigazione deve essere tenuta a bordo copia del certificato di omologazione, con la relativa dichiarazione di conformit\u00e0, oppure l'attestazione di idoneit\u00e0 dell'organismo tecnico autorizzato o notificato);\nd) tutti gli altri natanti non marcati CE: \"entro 6 miglia dalla costa\".\nI natanti da diporto possono essere usati per locazione o noleggio per finalit\u00e0 ricreative o per usi turistici di carattere locale. La Capitaneria di Porto competente per territorio stabilisce quale patente nautica o titolo professionale siano necessari nel noleggio per fare da padrone marittimo."}
{"id": "95166", "revid": "125452525", "url": "https://it.wikipedia.org/wiki?curid=95166", "title": "X86-64", "text": "Le specifiche originali, create da AMD e rilasciate nel 2000, sono state implementate da AMD, Intel e VIA. La microarchitettura AMD K8, nei processori Opteron e Athlon64, fu la prima ad implementarla. Questa \u00e8 stata la prima significativa aggiunta all'architettura x86 progettata da una societ\u00e0 diversa da Intel. Intel fu costretta a seguire l'esempio e ha introdotto una famiglia NetBurst modificata che era compatibile con il software con le specifiche AMD. VIA Technologies ha introdotto x86-64 nella sua architettura VIA Isaiah, con VIA Nano. \nL'architettura x86-64 \u00e8 distinta dall'architettura Intel Itanium (precedentemente IA-64), che non \u00e8 compatibile a livello di set di istruzioni nativo con l'architettura x86. I sistemi operativi e le applicazioni scritti per uno non possono essere eseguiti sull'altro. \nAMD64.\nStoria.\nAMD64 fu creato in alternativa all'architettura IA-64 radicalmente diversa, progettata da Intel e Hewlett Packard. Annunciato originariamente nel 1999 mentre una specifica completa \u00e8 diventata disponibile nell'agosto 2000, l'architettura AMD64 \u00e8 stata posizionata da AMD sin dall'inizio come un modo evolutivo per aggiungere capacit\u00e0 di elaborazione a 64 bit all'architettura x86 esistente, al contrario di Approccio di Intel alla creazione di un'architettura a 64 bit completamente nuova con IA-64. \nIl primo processore basato su AMD64, Opteron, \u00e8 stato rilasciato nell'aprile 2003.\nConsole per videogiochi.\nAnche le console di ottava e nona generazione incorporano processori AMD x86-64 (escludendo la Nintendo Switch), basati sulla microarchitettura AMD Jaguar nel caso delle prime, e AMD Zen 2 nel caso di Playstation 5 e Xbox Series X/S. Firmware e giochi sono scritti in codice x86-64; nessun codice x86 legacy \u00e8 coinvolto."}
{"id": "95169", "revid": "2231812", "url": "https://it.wikipedia.org/wiki?curid=95169", "title": "Sandbox", "text": "Sandbox \u00e8 un termine utilizzato in ambito informatico, \u00e8 un ambiente di prova, spesso slegato dal normale flusso di ambienti predisposti per lo sviluppo e il test delle applicazioni. Il termine \u00e8 mutuato dalla lingua inglese, nella quale indica il recinto della sabbia destinato ai giochi dei bambini (sabbionaia). \nDescrizione.\nEsso identifica generalmente un ambiente estraneo, diverso da quelli elencati, in cui possono essere fatte sperimentazioni che potrebbero non portare neppure ad aprire una fase di sviluppo, e il cui scopo \u00e8 quello di investigare sugli effetti di eventuali modifiche o sviluppi che sono ancora nella fase di \"studio della fattibilit\u00e0\" o di \"analisi costi-benefici\".\nIn ambito informatico, una nuova applicazione o una modifica ad una applicazione esistente viene prima sviluppata nell'ambiente di sviluppo (\"development environment\"), poi testata in un ambiente apposito (\"test environment\"), infine verificato il corretto funzionamento in un ambiente di qualit\u00e0 (\"quality environment\"), in cui siano presenti dati copiati recentemente da un ambiente di produzione (\"live environment\" o \"production environment\"), per poi essere trasferita (\"delivery\") definitivamente nell'ambiente di produzione. I dati copiati dalla produzione all'ambiente di qualit\u00e0, se del caso sono trattati al fine di non esporli per esteso in un ambiente che solitamente non ha le adeguate caratteristiche di sicurezza.\nIl concetto \u00e8 stato adottato dal linguaggio Java, dove sta ad indicare l'ambiente controllato messo a disposizione dalla JVM, nel quale vengono eseguite le \"Java applet\". Questo ambiente mette a disposizione della \"applet\" solo un sottoinsieme controllato e limitato delle effettive risorse del computer sulla quale la JVM \u00e8 in esecuzione, impedendo quindi alla \"applet\" di eseguire operazioni potenzialmente \"pericolose\" per l'integrit\u00e0 del sistema. Questo approccio si sta estendendo in certi ambienti anche alle applicazioni non Java, in modo da renderle pi\u00f9 sicure. Apple, ad esempio, sta imponendo ai propri sviluppatori, per ragioni di sicurezza, di modificare le proprie applicazioni presenti nel Mac App Store in modo da renderle \"sandboxed\".\nUtilizzo nei videogiochi.\nIl termine \"sandbox\" in ambito videoludico viene spesso usato anche in videogiochi che utilizzano livelli liberamente esplorabili, senza muri invisibili, completabili in diversi modi. L'uso di questo termine per tali giochi deriva dal fatto che ogni livello \u00e8 visto come una \"scatola di sabbia\" dove non essendoci vincoli ogni approccio \u00e8 possibile.\nAd esempio, esso indica un tipo di gioco che mette numerosi strumenti e possibilit\u00e0 a disposizione dei giocatori, senza imporre un particolare obiettivo da raggiungere, ma lasciandolo inventare al giocatore e modificare il mondo di gioco. Il termine comprende anche i giochi a \"mondo aperto\" (\"open world\") ma solo quelli in cui si possa modificare il mondo che circonda i personaggi."}
{"id": "95170", "revid": "125740067", "url": "https://it.wikipedia.org/wiki?curid=95170", "title": "Festival di Sanremo 2004", "text": "Il cinquantaquattresimo Festival di Sanremo si svolse al Teatro Ariston di Sanremo dal 2 al 6 marzo 2004 e fu condotto da Simona Ventura, affiancata da Gene Gnocchi con la partecipazione di Paola Cortellesi e Maurizio Crozza (assente durante la seconda e la terza serata).\nA condurre quest'edizione era stato inizialmente designato Paolo Bonolis, il quale, a causa sia degli impegni che il conduttore romano aveva con altri due programmi della rete in quella stagione televisiva (\"Affari tuoi\" e \"Domenica in\") e per via della poca sintonia con il direttore artistico Tony Renis, il 23 ottobre 2003 - a pochi mesi dall'inizio della manifestazione - prefer\u00ec rinunciarvi (avrebbe poi condotto con successo l'edizione successiva). Si decise di affidare la conduzione della kermesse alla Ventura che, reduce dal successo della prima edizione del reality show \"L'isola dei famosi\" (all'epoca in onda su Rai 2), accett\u00f2 ufficialmente l'incarico ai primi di gennaio, diventando la terza donna nella storia della manifestazione a ricoprire il ruolo di conduttrice principale, dopo Loretta Goggi e Raffaella Carr\u00e0.\nVinse Marco Masini (gi\u00e0 vincitore della sezione \"Nuove proposte\" nel 1990) con la canzone \"L'uomo volante\".\nLa direzione artistica dell'evento venne curata dal gi\u00e0 citato Tony Renis con la collaborazione di Gianmarco Mazzi, la regia da Stefano Vicario, la scenografia da Gaetano Castelli e la direzione musicale da Leonardo de Amicis.\nPer la prima volta dal 1984, in quest'edizione non vi fu la suddivisione dei cantanti in \"Big\" (o \"Campioni\") e \"Giovani\" (o \"Nuove Proposte\") ma solo un'unica competizione. Come gi\u00e0 accaduto nel 1975, le case discografiche boicottarono la manifestazione, non inserendo nomi di spicco tra i partecipanti alla gara n\u00e9 tra gli ospiti d'onore, a causa di disaccordi con l'organizzatore Tony Renis: il cast degli artisti in gara risult\u00f2 quindi composto prevalentemente da interpreti all'epoca esordienti o comunque poco conosciuti e fu una delle cause dello scarso riscontro Auditel ottenuto nelle varie serate.\nCon il 38,98% di share, l'edizione del 2004 infatti \u00e8 ad oggi la seconda edizione del festival meno vista di sempre, dopo quella del 2008. Inoltre, per la prima volta nella storia della televisione italiana, il Festival di Sanremo fu superato in termini di ascolti da un altro programma: fu la terza serata, in particolare, ad essere battuta nei risultati Auditel dalla settima puntata della quarta edizione del reality show \"Grande Fratello\", condotto da Barbara D'Urso.\nTra i numerosi motivi di dissidio tra Renis e la conduttrice Simona Ventura vi fu la partecipazione del sassofonista quattordicenne Francesco Cafiso come ospite: la Ventura, infatti, si oppose alla partecipazione di un minore in violazione di una norma per la tutela dei minori in video approvata pochi mesi prima ma Renis, in qualit\u00e0 di direttore artistico, impose la sua scelta. L'esibizione di Cafiso fu comunque accolta molto favorevolmente dal pubblico.\nSuscit\u00f2 clamore la partecipazione di Adriano Celentano, che gi\u00e0 nel 2003 si era proposto per la direzione artistica del Festival ricevendo poco o nessun riscontro da parte della Rai. Renis invit\u00f2 Celentano in qualit\u00e0 di ospite, ripetutamente e senza risultato, iscrivendolo quindi al novero dei \"cagasotto\" (come lui stesso li defin\u00ec) che avevano rifiutato il suo invito per paura del boicottaggio imposto dalle case discografiche. Celentano invece si present\u00f2 a sorpresa durante la serata finale, ufficialmente a titolo gratuito, grazie all'interessamento dell'allora direttore generale della Rai, Flavio Cattaneo. Il \"Molleggiato\", accolto da una standing ovation, abbracci\u00f2 il vecchio amico Renis e lo difese dagli attacchi ricevuti negli ultimi giorni; la sua esibizione, tuttavia, fece slittare di parecchi minuti quella del ballerino Joaqu\u00edn Cort\u00e9s, che polemicamente lasci\u00f2 il teatro ancora prima di esibirsi.\nRegolamento e serate.\nA causa del rifiuto da parte delle major discografiche di prender parte alla manifestazione, in quest'edizione del Festival parteciparono 22 canzoni interpretate da altrettanti artisti, perlopi\u00f9 sconosciuti al grande pubblico, e senza divisioni in categorie; non vi furono eliminazioni n\u00e9 giurie, e le canzoni vennero cos\u00ec votate esclusivamente dal pubblico da casa tramite il televoto.\nPrima serata.\nNella prima serata vennero eseguite 11 delle canzoni in gara.\nSeconda serata.\nNella seconda serata vennero eseguite le restanti 11 delle canzoni in gara.\nTerza serata.\nNella terza serata vennero eseguite tutte le 22 canzoni dai rispettivi cantanti, nella versione \"radio edit\".\nQuarta serata.\nLa quarta serata fu una serata-evento in cui gli artisti in gara e vari ospiti eseguirono i grandi successi della musica italiana presentati nel corso delle precedenti 53 edizioni del Festival.\nQuinta serata - Finale.\nNella serata finale si esibirono i 22 artisti in gara con i rispettivi brani; al termine della serata, in base al risultato del televoto, vennero infine proclamati e premiati il primo, il secondo ed il terzo classificati.\nOrchestra.\nL'orchestra sinfonica fu diretta dai maestri:\nSigla.\nNon c'era una sigla. Per ogni serata vi era una diversa introduzione affidata a Gene Gnocchi.\nScenografia.\nLa scenografia del festival fu curata dallo scenografo Gaetano Castelli, che cre\u00f2 una scena ricca di fiori e caratterizzata da una grande orchestra che si apriva a met\u00e0 creando l'entrata per i cantanti, da un ledwall ricurvo posto sul fondo del palco proprio sopra l'orchestra e da molte luci al led.\nAscolti.\nRisultati di ascolto delle varie serate, secondo rilevazioni Auditel.\nCommissione artistica.\nI membri della commissione artistica sono:\nDopoFestival.\nIl DopoFestival fu sostituito da una versione speciale di \"Porta a Porta\" condotta da Bruno Vespa e Alba Parietti.\nCompilation.\nLa compilation di Sanremo 2004 usc\u00ec con l'etichetta Rai Trade e conteneva tutte le canzoni in gara eccetto \"Guardami negli occhi (prego)\" di Paolo Meneguzzi."}
{"id": "95171", "revid": "3732", "url": "https://it.wikipedia.org/wiki?curid=95171", "title": "Monofisismo", "text": "Il monofisismo (dal greco \"monos\", \u00abunico\u00bb, e \"physis\", \u00abnatura\u00bb) \u00e8 il termine usato nella teologia cattolica e nella storiografia occidentale per indicare la forma di cristologia, elaborata nel V secolo dall'archimandrita greco Eutiche, secondo la quale la natura umana di Ges\u00f9 era assorbita da quella divina e dunque in lui era presente solo la natura divina.\nFu dichiarato falso e quindi eretico, affermando nello stesso tempo il diofisismo come unica tesi vera della cristologia, ortodossa e fondata nella Bibbia. In modo coerente, \u00e8 considerato falso il titolo di \"christotok\u00f3s\" (madre di Cristo) attribuito a Maria, che la Chiesa riconosce invece come \"theot\u00f3kos\" (madre di Dio). L'appellativo di \"christotok\u00f3s\" le veniva rivolto dai nestoriani, che in un certo senso rappresentano l'opposto dei monofisiti, in quanto nella loro dottrina le due nature, umana e divina, di Ges\u00f9 Cristo sono totalmente distinte, del tutto separate e non possono coesistere contemporaneamente.\nOrigini del monofisismo.\nLa dottrina teologica di Eutiche e il \"Ladrocinio\" di Efeso.\nLa teoria monofisita venne sviluppata da Eutiche (378 - 454), archimandr\u00ecta di un monastero a Costantinopoli. Nel 448 Eutiche scese in campo nella disputa teologica con Nestorio, che affermava la presenza di due persone distinte (l'una divina e l'altra umana) in Cristo. Eutiche, invece, afferm\u00f2 che prima dell'incarnazione c'erano due nature, ma dopo una sola, derivata dall'unione delle due nature stesse. Era solito riassumere il concetto, affermando che la Divinit\u00e0 aveva accolto l'Umanit\u00e0, come il mare accoglie una goccia d'acqua. Alcuni autori, per\u00f2, trovano gi\u00e0 venature interpretabili in senso monofisita, in testi attribuiti a Cirillo di Alessandria (376-444), vescovo e padre della Chiesa, in quanto si avvicinava alla dottrina soteriologica della \"divinizzazione\" dei redenti; altri, invece, considerano Apollinare di Laodicea quale iniziatore di tale visione cristologica, in quanto l'etimologia \"monosphysis \"rimanderebbe a \"l'unica natura\" dell'apollinarismo.\nLa chiave di volta per la diffusione del monofisismo fu il Secondo concilio di Efeso del 449, presieduto da Flaviano di Costantinopoli, in cui l'insegnamento di Eutiche fu dichiarato ortodosso. Durante il concilio, Dioscoro di Alessandria oper\u00f2 in modo che fossero destituiti i pi\u00f9 importanti teologi antiocheni, con l'accusa di nestorianesimo, e perfino Flaviano venne aggredito da sostenitori di Eutiche che ne causarono la morte. Il concilio si concluse con l'assoluzione di Eutiche e la scomunica di Flaviano e di papa Leone I (440-461). In preparazione del concilio, papa Leone aveva inviato due rappresentanti, latori di una lunga lettera, nota come \"Tomus ad Flavianum\", in cui sottolineava la propria posizione contraria al monofisismo. Di fronte all'insuccesso, egli dichiar\u00f2 nullo il concilio, definendolo un \"latrocinium\", ma l'imperatore Teodosio II (408-450) lo ritenne valido.\nConcilio di Calcedonia.\nLe cose cambiarono con la morte di Teodosio II, quando il trono pass\u00f2 al cognato di lui Marciano, che aveva sposato la sorella del defunto, Pulcheria. L'imperatrice rifiut\u00f2 le conclusioni del Secondo Concilio di Efeso (449), per quel che riguarda il loro sostegno alle tesi di Eutiche (mentre confermava la confutazione delle tesi di Nestorio). L'anno seguente (450) papa Leone I invi\u00f2 una nuova missione, capeggiata questa volta dal vescovo Abbondio di Como: egli ottenne che il successore di Flaviano, Anatolio (patriarca di Costantinopoli dal 449 al 458), sottoscrivesse, finalmente, la famosa \"Tomus ad Flavianum\", inviata gi\u00e0 due anni prima al suo predecessore. Nel 451 fu convocato il concilio di Calcedonia, che si concluse con la condanna del monofisismo; Dioscoro ed Eutiche furono esiliati, Flaviano di Costantinopoli fu proclamato martire della fede; infine la scomunica a papa Leone I fu dichiarata nulla. Il concilio dichiar\u00f2 che Cristo \u00ab\u00e8 in due nature che esistono senza confusione, senza mutamenti, senza divisione n\u00e9 separazione\u00bb.\nSviluppi del monofisismo.\nLe chiese \"precalcedoniane\".\nIl rifiuto delle chiese di Siria e d'Egitto di accettare le dichiarazioni dogmatiche di Calcedonia, le renderanno partecipi di un tormentato e particolare sviluppo storico che le porter\u00e0 ad essere chiamate \"Chiese precalcedonesi\", teologicamente in comunione con le altre chiese cristiane per quanto riguarda i canoni dei primi tre concili ecumenici, ma non con quelli di Calcedonia:\nL'Egitto e la Siria dopo Calcedonia.\nL'Egitto.\nPietro Mongo e il compromesso dell'\"Henotikon\".\nDeposto Dioscuro, Marciano impose come nuovo patriarca d'Alessandria Proterio, fedele seguace dell'ortodossia calcedoniana. Gli egiziani, fedeli all'insegnamento di Cirillo prima e di Dioscuro poi, mal sopportarono la nuova dottrina impartita a Bisanzio (dalla quale desideravano diventare indipendenti), facendo pertanto deporre e assassinare il patriarca Proterio nel 457. Al suo posto fu eletto Timoteo Eluro (457), il cui patriarcato fu scosso dai tentativi dell'autorit\u00e0 imperiale di porre sul seggio alessandrino esponenti calcedoniani. Anche il suo successore Pietro III detto \"Mongo\" (477/478-490 abbracci\u00f2 le loro tesi. Davanti agli sterili conati dell'autorit\u00e0 imperiale di far rispettare l'ortodossia religiosa, e con essa l'ordine pubblico per ristabilire l'unit\u00e0 interna, l'imperatore Zenone e il Patriarca di Costantinopoli Acacio elaborarono una nuova formula di fede, chiamata \"Henotikon \"(482), con cui condannavano sia gli scritti di Cirillo e di Nestorio, sia la dichiarazione di fede di Calcedonia. La reazione di papa Felice III fu immediata: Roma scomunic\u00f2 Zenone e Acacio (483) i quali, per contro risposta, eliminarono il nome del papa dai sacri dittici, dando cos\u00ec inizio al pluri trentennale \"Scisma acaciano\".\nIl VI secolo e l'Islam.\nNonostante Pietro Mongo si fosse dimostrato soddisfatto del compromesso teologico, sia i monofisiti pi\u00f9 intransigenti che i calcedoniani si rifiutarono di sottoscrivere il documento imperiale, determinando un ulteriore stato conflittuale tra le parti. Fatto sta che, comunque, la maggior parte degli egiziani rimase fedele al monofisismo, nonostante le pressioni da imperatori del calibro di Giustiniano (527-565), il quale tent\u00f2 di ricomporre lo scisma interno anatemizzando tre \"capitoli\" calcedoniani (Teodoro di Mopsuestia, Teodoreto di Ciro e Iba di Edessa), elementi di impedimento per una totale riconciliazione. Un ultimo tentativo di pacificazione fu compiuto dall'imperatore Eraclio e dal patriarca costantinopolitano Sergio, elaborando la dottrina del monotelismo, ma anche in questo caso non si riusc\u00ec a giungere ad un risultato concreto. Quando poi gli arabi conquistarono Alessandria nel 642, gli abitanti della valle del Nilo si ritrovarono liberi di professare la loro fede monofisita senza le pressioni dell'autorit\u00e0 imperiale calcedoniana. Nonostante ci\u00f2, la fede cristiana in Egitto cominci\u00f2 a dissolversi, allorch\u00e9 i nuovi dominatori, vuoi con la \"dhimma\" vuoi con l'allettante prospettiva, a chi si fosse convertito all'islam, di far parte degli alti ranghi politici e militari, spinsero buon parte della popolazione alla conversione alla nuova fede. Una minoranza, tuttavia, continu\u00f2 a professarsi cristiana mantenendo un piccolo, ma vitale, gruppo di cristiani miafisiti, facenti parte della Chiesa copto-ortodossa che sussiste tuttora e si riunisce intorno al Patriarca d'Alessandria, che attualmente \u00e8 Teodoro II. Figura di spicco della Chiesa copto-ortodossa \u00e8 stato Shenouda III, sotto il cui pontificato la comunit\u00e0 copta si \u00e8 estesa in vari paesi del mondo e si sono accentuati i primi, notevoli passi per una ripresa del dialogo con le altre Chiese cristiane.\nNel 1988, in una dichiarazione congiunta con la Chiesa cattolica, la Chiesa ortodossa copta d'Egitto ha rinnegato le proprie posizioni miafisite, mantenendo per\u00f2 lo scisma con Roma. Rispetto alla Chiesa Cattolica, oggi, quindi, la Chiesa copta \u00e8 nella stessa posizione delle Chiese ortodosse di Rito bizantino, \u00e8 scismatica ma non pi\u00f9 eretica.\nSiria.\nIl monofisismo, in Siria, ebbe come massimo esponente Severo di Antiochia, divenuto patriarca intorno al 512, per poi venire deposto nel 518 da un sinodo, convocato dall'imperatore bizantino Giustino I, fervente credente calcedoniano. Giovanni Bar Qursos, vescovo di Tella, tuttavia, si mise a ordinare quanti pi\u00f9 preti monofisiti possibili su un vasto territorio, corrispondente agli odierni Siria, Anatolia, Libano, Mesopotamia e Armenia. Simile azione fu compiuta da Giacomo Baradeo, nominato vescovo di Edessa nel 542 con la protezione dell'imperatrice Teodora, moglie di Giustiniano. Baradeo fu il vero fondatore della Chiesa siriaca occidentale, chiamata poi in suo onore \"Giacobita\". La Chiesa siriaca, come quella egiziana, trov\u00f2 giovamento dalla tolleranza araba e pot\u00e9 svilupparsi sotto i musulmani almeno fino al XII secolo.\nA tal proposito Michele il Siro disse degli arabi e dei bizantini:\nTuttavia l'invasione dei turchi con Tamerlano nel 1380, e le continue lotte interne, portarono a un rapido declino della Chiesa, che fu solo parzialmente compensato dall'unione con essa di quella parte dei cristiani di san Tommaso che, guidata dall'arcidiacono Thomas Parampil, si ribell\u00f2 contro la politica religiosa dei portoghesi in India e poi adott\u00f2 la teologia e il rito liturgico di Antiochia, pur appartenendo alla Chiesa d'Oriente e praticando il rito caldeo.\nDurante la prima guerra mondiale la chiesa siriaca fu duramente colpita dalle persecuzioni dei Giovani Turchi, che sfociarono nel genocidio assiro.\nLa Chiesa Etiopica Tewahedo.\nLa Chiesa etiopica, di fede miafisita, ebbe uno sviluppo completamente alternativo, rispetto alle chiese \"precalcedoniane\". Infatti, bench\u00e9 il cristianesimo si fosse gi\u00e0 diffuso in Etiopia a partire dal IV secolo, la chiesa locale rimase completamente estranea alle diatribe sorte negli anni quaranta del V secolo. Mantenendo inoltre forti legami con l'Egitto, essa assorb\u00ec la spiritualit\u00e0 egiziana di fede miafisita. A causa dell'isolamento dovuta alla sua posizione geografica, accerchiata com'era da nazioni di fede islamica, non fu toccata dagli altri eventi storici della storia del cristianesimo. La Chiesa Etiopica Tewahedo (\"Unitaria\", in riferimento alla dottrina di Cirillo di Alessandria, per cui in Cristo \u00e8 presente una sola natura, quella del \"Verbo Incarnato\", che unisce Divinit\u00e0 e Umanit\u00e0 in un'unica natura) \u00e8 autocefala dal 1959, quando l'imperatore Hail\u00e9 Selassi\u00e9 la proclam\u00f2 tale, distaccandola dalla Chiesa Copta e stabilendone il patriarcato ad Addis Abeba. \nLa Chiesa Etiopica Tewahedo riconosce i concili ecumenici di Nicea I, Costantinopoli I ed Efeso I, in aggiunta al Concilio di Addis Abeba del 1965, tenutosi con la partecipazione delle Chiese ortodosse orientali, che proclamarono l'imperatore Haile Selassie I \"Difensore della Fede Ortodossa\".\nMonofisismo nella \"Divina Commedia\".\nDante nel VI canto del Paradiso attribuisce erroneamente a Giustiniano una credenza monofisita (\"felix culpa\" poi corretta da papa Agapito I, che l'avrebbe riportato alla vera fede)\nIn realt\u00e0 sembra che l'eresia di Eutiche fosse attribuibile alla moglie Teodora, piuttosto che all'imperatore d'oriente. Fu lei, infatti, a far s\u00ec che fosse deposto papa Silverio (535-536) e al suo posto fosse elevato Vigilio (536-555), accondiscendente verso le richieste teologiche dell'imperatrice."}
{"id": "95172", "revid": "6923", "url": "https://it.wikipedia.org/wiki?curid=95172", "title": "Display a sette segmenti", "text": "Il display a sette segmenti \u00e8 un dispositivo elettronico in grado di visualizzare le 10 cifre numeriche, e in alcuni casi alcune lettere alfabetiche e simboli grafici, attraverso l'accensione di combinazioni di sette segmenti luminosi. I display a sette segmenti sono molto utilizzati in alcuni orologi, in strumenti di misura, nei sistemi di prenotazione usati negli uffici pubblici e in molti altri apparecchi\nStoria.\nUn primo brevetto di questa idea fu depositato nel 1908 (U.S. Patent 974,943), ma il suo impiego non divenne comune fino agli anni settanta con l'avvento dei LED e degli schermi LCD soppiantando cos\u00ec l'era dello schermo Nixie.\nNegli anni 70 sono state utilizzate anche versioni con display fluorescenti sottovuoto (VFD).\nMolti dei primi display LED a sette segmenti avevano ogni cifra costruita su un singolo die. Questo rendeva le cifre molto piccole e infatti alcuni includevano lenti di ingrandimento sul incluse nel display nel tentativo di rendere le cifre pi\u00f9 leggibili.\nRealizzazione.\nSebbene i display a sette segmenti tradizionali sono quelli costituiti da LED, spesso sono realizzati su display LCD, come nel caso delle calcolatrici e degli orologi digitali, con display fluorescenti a vuoto (VFD) o in passato con indicatori a scarica di gas (\"Panaplex\") e filamenti incandescenti (\"Numitron\").\nEsistono anche display elettromeccanici, in cui i segmenti sono costituiti da cilindretti bicolore mossi da un elettromagnete e implementazioni di tipo non elettrico, per esempio cartellini segnaprezzo in cui i segmenti stampati in bianco devono essere anneriti con un pennarello per comporre la cifra.\nDisplay a LED.\nNei display a sette segmenti costituiti da LED, questi sono posizionati sotto segmenti di plastica traslucida, disposti a formare una figura simile ad un 8. Un opportuno circuito elettronico formato da un dispositivo integrato con funzione di decodifica BCD, (binary-coded decimal) a \"7 segmenti\", permette il pilotaggio, ovvero l'accensione di questi LED in modo da fare apparire simboli riconoscibili come caratteri numerici. Oltre ai numeri possono essere chiaramente visualizzate alcune lettere alfabetiche (A, C, E, F, H, J, L, P, U, b, c, d, e, g, h, i, o, r, t, u), mentre altri caratteri come I, O, S, avendo una forma facilmente confondibile con altri simboli, non sono mai visualizzabili. Utilizzando le lettere da A ad F \u00e8 possibile visualizzare tutte le cifre del sistema esadecimale. Nel package del display possono essere inoltre posizionati uno o due LED con la funzione di punto decimale, posizionati a sinistra o a destra del gruppo di segmenti.\nQuesto tipo di display viene prodotto in due versioni, che differiscono solo dal verso di polarizzazione dei LED: a catodo comune e ad anodo comune, nella prima, tutti i catodi dei LED sono collegati ad un pin, il quale deve essere collegato al potenziale di riferimento del circuito, i LED vengono accesi se il loro anodo viene collegato all'1 logico (tensione); nella seconda, al pin comune sono riuniti tutti gli anodi, e questo va collegato all'1 logico (tensione), pertanto i LED si accendono se il loro catodo viene collegato allo 0 logico (riferimento).\nI circuiti di decodifica sono i pi\u00f9 vari, uno comunque \u00e8 stato ampiamente usato per decenni nelle versioni TTL, LS (a basso consumo) e CMOS, si tratta del dispositivo a 16 pin siglato 7447 e 7448, il primo adatto per display ad anodo comune, il secondo per quelli a catodo comune, entrambi dispongono di un pin, che se messo a zero logico, spegne eventuali segmenti accesi, un secondo pin chiamato \"lamp test\", se messo a zero logico, accende tutti i segmenti indifferentemente dagli altri ingressi. Esistono display con LED di diverso colore (rosso, giallo, verde, blu, bianco) e di dimensioni variabili da meno di un centimetro a quasi dieci. Per realizzare display di maggiori dimensioni, solitamente si allineano diversi LED singoli su un circuito stampato.\nVarianti.\nEsistono inoltre display a quattordici ed a sedici segmenti, in grado di visualizzare tutte le lettere dell'alfabeto. Esistono display che contengono nel package anche il circuito di decodifica, uno dei primi, obsoleto ormai da tempo, era siglato FND70. Avere nel package del display anche il circuito di decodifica, porta due vantaggi: un componente in meno sullo stampato e minori fili di pilotaggio; dei 7 necessari per l'accensione dei segmenti, ai 4 del codice BCD."}
{"id": "95173", "revid": "33689", "url": "https://it.wikipedia.org/wiki?curid=95173", "title": "Troposfera", "text": "La troposfera (dal greco:, \"modo, mutazione, cambiamento\") \u00e8 la fascia sferoidale aeriforme dell'atmosfera terrestre che si trova in basso a diretto contatto con la superficie terrestre, di spessore variabile a seconda della latitudine (ai poli spessa solamente mentre all'equatore raggiunge i 16-20\u00a0km).\nContenuto.\nIn essa sono concentrati i 3/4 dell'intera massa gassosa e quasi tutto il vapore acqueo dell'atmosfera ed \u00e8 lo strato dove avviene la maggior parte dei fenomeni di carattere meteorologico, causati dalla circolazione delle masse d'aria e che danno vita ai venti, alle nuvole e alle precipitazioni atmosferiche.\nLa maggior parte degli inquinanti atmosferici emessi rimane confinata nella troposfera, alcuni concentrati vicino alla superficie terrestre, altri come O3, CO2, CH4, sono distribuiti in modo pi\u00f9 uniforme.\nLa troposfera \u00e8 il luogo della vita: tutti gli esseri viventi (piante e animali) vivono in essa (biosfera), utilizzando alcuni dei gas che la costituiscono (ossigeno, azoto, anidride carbonica, vapore acqueo).\nTemperatura.\nLa troposfera \u00e8 riscaldata principalmente dal basso ovvero dalla terra riscaldata a sua volta dalla radiazione solare.\nNe deriva che la temperatura diminuisce con l'altitudine, e varia fino a raggiungere un minimo di a di altezza; poich\u00e9 in questa zona i rimescolamenti di aria sono frequenti la diminuzione della temperatura in altezza \u00e8 irregolare, con approssimazione si pu\u00f2 indicare un gradiente termico verticale medio di ; si tratta di un valore medio poich\u00e9 si possono riscontrare abbassamenti di temperatura anche pi\u00f9 repentini nell'ordine di \nA un certo punto la temperatura si stabilizza a \u221255\u00a0\u00b0C circa: \u00e8 la tropopausa, la zona di transizione fra troposfera e stratosfera.\nCircolazione generale.\nLa \"circolazione generale\" della troposfera \u00e8 da considerarsi/interpretarsi come la modalit\u00e0 tramite la quale il Sistema Terrestre tenta di ripristinare l'equilibrio termico tra poli ed equatore a causa della difformit\u00e0 nell'assorbimento della radiazione solare con la latitudine. Il motore di tutto questo meccanismo \u00e8 infatti la radiazione solare, che a seconda della sua inclinazione rispetto alla superficie terrestre invia pi\u00f9 calore verso l'emisfero australe rispetto all'emisfero boreale e viceversa in funzione dell'anno solare.\nIn generale la circolazione terrestre \u00e8 mirata alla diminuzione dello squilibrio della temperatura terrestre tra poli ed equatore, infatti: d'inverno avvengono colate fredde verticali, nell'ambito di un contesto di bassa pressione (circolazione ciclonica), da nord a sud per quanto riguarda l'emisfero boreale, mentre da sud a nord nell'emisfero australe; d'estate, invece, gli anticicloni termici tendono a riscaldare le latitudini intermedie da sud a nord nell'emisfero settentrionale e da nord a sud nell'emisfero meridionale, il contrario rispetto all'inverno.\nIn generale la circolazione dell'atmosfera pu\u00f2 essere suddivisa in 3 grosse macrocelle per emisfero: la cella di Hadley che va dalla fascia equatoriale fino a quella tropicale, la cella di Ferrel che copre le medie latitudini e la cella polare che staziona sui poli fino al circolo polare. Ognuna di queste celle comunica con la confinante scambiandosi masse d'aria a temperatura e umidit\u00e0 diverse.\nLa circolazione generale \u00e8 inoltre suddivisa in due parti, \"circolazione antizonale\" e \"circolazione zonale\": quando si verifica il primo caso si hanno condizioni meteorologiche di dinamicit\u00e0 del tempo atmosferico e tendenza alla diminuzione dello squilibrio termico poli-equatore; questo tipo di circolazione \u00e8 pi\u00f9 frequente d'estate e d'inverno. Nel caso di circolazione zonale, invece, essa tende a essere omogenea e distesa nei paralleli, cos\u00ec come la pressione atmosferica, le temperature e le condizioni meteo.\nEssa pu\u00f2 essere vista come un blocco unico, variabile anche per un minimo intervento della natura (vedi teoria del caos).\nPrincipali fenomeni meteorologici.\nL'atmosfera terrestre \u00e8 un gigantesco sistema termo-fluidodinamico, accoppiato con il sistema oceanico, la biosfera e la criosfera, e mosso da una sorgente di energia termica sotto forma di radiazioni che \u00e8 il Sole. La natura dinamica e intrinsecamente caotica o turbolenta dell'atmosfera si esplica attraverso la circolazione generale dell'atmosfera e una serie innumerevole di fenomeni atmosferici che quotidianamente osserviamo. Gran parte di questi fenomeni possono essere inclusi in tre grandi categorie di processi:\nLe prime due categorie di processi sono intimamente connesse giacch\u00e9 evaporazione, condensazione e formazioni cicloniche contribuiscono anch'esse al trasporto dell'energia nel sistema sia in verticale che in orizzontale e allo stesso tempo da essi innescati.\nI vari fenomeni meteorologici sono classificati all'interno della cosiddetta scala dei moti atmosferici a seconda delle dimensioni del territorio, del tipo di analisi richiesta e dell'intervallo temporale di interesse in cui essi insistono."}
{"id": "95177", "revid": "124015609", "url": "https://it.wikipedia.org/wiki?curid=95177", "title": "Graham Greene (scrittore)", "text": "Le sue opere esplorano la morale ambivalente e le questioni politiche del mondo moderno.\nGreene fu uno scrittore impegnato molto popolare.\nRifiut\u00f2 sempre l'etichetta di \"romanziere cattolico\" per quella di \"romanziere anche cattolico\", tuttavia i temi religiosi, in particolare cattolici, furono alla radice di molti suoi scritti, specialmente i quattro romanzi \"La roccia di Brighton\", \"Il nocciolo della questione\", \"Fine di una storia\" e \"Il potere e la gloria\".\nOpere come \"Un americano tranquillo\", \"Il nostro agente all'Avana\" e \"Il fattore umano\" mostrano il suo grande interesse per le operazioni di politica internazionale e di spionaggio.\nGreene soffriva di un disturbo bipolare che ebbe una profonda influenza sulla sua scrittura e lo port\u00f2 a degli eccessi nella vita privata.\nIn una lettera a sua moglie Vivien, Greene scrisse di avere \u00abun carattere profondamente incompatibile con la vita domestica quotidiana\u00bb e che \u00absfortunatamente, la malattia \u00e8 una parte rilevante di una persona\u00bb.\nBiografia.\nInfanzia.\nNacque nel 1904 a Berkhamsted, nei pressi di Londra, quarto di sei figli.\nIl fratello minore Hugh Greene divent\u00f2 direttore generale della BBC; il fratello maggiore Raymond Greene divenne un famoso medico e alpinista.\nI suoi genitori, Charles e Marion Greene (nata Raymon), erano cugini di primo grado, appartenenti a una grande e influente famiglia che comprendeva i Greene King, proprietari di un birrificio, banchieri e uomini d'affari. Charles Greene era vicedirettore alla Berkhamsted School, il cui direttore era Thomas Fry (sposato a una cugina di Charles). Un altro cugino era il pacifista di destra Ben Greene, internato durante la seconda guerra mondiale a causa delle sue idee politiche vicine ai movimenti fascisti.\nNel 1910 Charles Greene assunse la direzione della Berkhamsted School, che Graham frequentava. Vittima di bullismo e profondamente depresso come convittore, tent\u00f2 il suicidio diverse volte, alcune delle quali alla roulette russa, come lui stesso afferm\u00f2 (il biografo Micheal Shelden non d\u00e0 credito a tale affermazione). Nel 1920, all'et\u00e0 di 16 anni, fu seguito da uno psicoanalista per sei mesi, dopodich\u00e9 torn\u00f2 a scuola ma non come interno. Tra i suoi compagni di scuola ci furono Claud Cockburn e Peter Quennel.\nPassato al Balliol College di Oxford, frequenta i circoli letterari e politici iscrivendosi al Partito Comunista, che abbandona dopo poco pi\u00f9 di un mese. All'epoca, nel 1925, fu pubblicata la sua prima opera, \"Babbling April\", un volume di poesia che non ricevette una grande accoglienza.\nInizi della carriera.\nDopo la laurea in storia, Greene intraprese con successo la carriera di giornalista, prima al \"Nottingham Journal\", e poi come redattore del \"The Times\". Quando era a Nottingham cominci\u00f2 una corrispondenza con Vivien Dayrell-Browning, una convertita al cattolicesimo che gli aveva scritto per correggerlo circa un aspetto della dottrina cattolica. Nel 1926, (episodio descritto in \"A Sort of Life\") una crisi religiosa lo induce ad abbandonare il protestantesimo per convertirsi al cattolicesimo, e da quel momento la sua opera letteraria ne fu profondamente influenzata. Fu battezzato nel febbraio dello stesso anno. Spos\u00f2 Vivien nel 1927 ed ebbero due figli, Lucy (1933) e Francis (1936).\nNel 1938 o '39 cercando una stanza in cui isolarsi per scrivere, cosa che gli risultava impossibile a casa, conobbe Dorothy Glover, con cui ebbe una relazione di alcuni anni. Nel 1946 inizi\u00f2 una relazione con Catherine Walston, lasciando per lei la famiglia nel 1947. La cosa cre\u00f2 scalpore negli ambienti altolocati anche perch\u00e9 Catherine era sposata con un funzionario di alto rango che nel 1961 verr\u00e0 nominato pari a vita. L'intensa relazione ispir\u00f2 \"Fine di una storia\", pubblicato nel 1951 quando i due si lasciarono. Greene ebbe del resto relazioni con numerose altre donne ma non divorzi\u00f2 mai e rimase sposato con Vivien fino alla morte.\nDal 1930 al 1935 si dedic\u00f2 unicamente alla narrativa, pubblicando un libro all'anno. Nel 1935 torn\u00f2 al giornalismo diventando critico cinematografico per lo \"Spectator\" fino al 1939.\nViaggi.\nPer tutta la vita Greene intraprese viaggi che lo condussero lontano dall'Inghilterra, in luoghi che lui definiva selvaggi e remoti. I viaggi portarono al suo reclutamento nell'MI6 da parte di sua sorella, Elisabeth, che lavorava per l'organizzazione, e durante la seconda guerra mondiale fu inviato in Sierra Leone. Kim Philby, che in seguito si scopr\u00ec essere una spia sovietica che faceva il doppio gioco, era supervisore e amico di Greene all'MI6. Come romanziere, Greene utilizzava i personaggi che incontrava e i posti in cui viveva per creare il tessuto dei suoi romanzi.\nLasci\u00f2 l'Europa per la prima volta all'et\u00e0 di 31 anni, nel 1935, per un viaggio in Liberia da cui scatur\u00ec il libro \"Journey Without Maps\". Il suo viaggio in Messico nel 1938, per vedere gli effetti della campagna governativa di secolarizzazione forzata, fu finanziato dalla casa editrice Longman, grazie alla sua amicizia con l'editore Tom Burns. Da quel viaggio scaturirono due libri, la relazione \"The Lawless Roads\" (pubblicata su \"Another Mexico\" negli U.S.A.) e il romanzo \"Il potere e la gloria\". Nel 1953 la congregazione per la Dottrina della Fede inform\u00f2 Greene che \"Il potere e la gloria\" stava danneggiando la reputazione del clero, ma in seguito, in una udienza privata con Greene, Papa Paolo VI gli disse che, sebbene parti del suo romanzo potessero aver offeso alcuni cattolici, non avrebbe dovuto attribuire alcuna importanza a ci\u00f2. Greene si rec\u00f2 ad Haiti, governata da Fran\u00e7ois Duvalier alias \"Papa Doc\", dove \u00e8 ambientata la storia de \"I commedianti\" (1966). Il proprietario dell'Hotel Oloffson a Port-au-Prince, dove Greene soggiornava spesso, chiam\u00f2 una stanza con il suo nome, in suo onore.\nUltimi anni.\nNel 1966 Greene si trasfer\u00ec ad Antibes, per essere vicino a Yvonne Cloetta, che conosceva sin dal 1959, una relazione che dur\u00f2 fino alla morte dello scrittore. Nel 1981 gli fu conferito il Jerusalem Prize, assegnato agli scrittori per il loro impegno relativo alla libert\u00e0 dell'individuo nella societ\u00e0. Una delle sue ultime opere, il \"J'Accuse \u2013 The Dark Side of Nice\" (1982), riguardava una questione legale in cui erano coinvolti lui e la sua famiglia allargata a Nizza. Greene dichiar\u00f2 che il crimine organizzato era fiorente a Nizza, perch\u00e9 i vertici delle autorit\u00e0 cittadine avevano protetto la corruzione di magistratura e polizia. L'accusa provoc\u00f2 un processo per diffamazione che vide Greene perdente.\nNel 1994, dopo la sua morte, Greene fu vendicato perch\u00e9 l'ex sindaco di Nizza, Jacques M\u00e9decin, fu incarcerato per corruzione e crimini correlati.\nPass\u00f2 gli ultimi anni della sua vita a Vevey, sul Lago di Ginevra, in Svizzera. Il suo libro \"Il Dottor Fisher a Ginevra, ovvero la cena delle bombe\" (1980) \u00e8 basato su tematiche e influenze filosofiche e geografiche. Greene aveva smesso di partecipare alla Messa e di confessarsi negli anni cinquanta, ma ricevette i sacramenti da Padre Leopaldo Dur\u00e1n, un prete spagnolo che era divenuto suo amico. Mor\u00ec all'et\u00e0 di 86 anni nel 1991 e fu sepolto nel cimitero di Corsier-sur-Vevey.\nIl suo biografo ufficiale, Norman Sherry, pubblic\u00f2 il terzo e ultimo volume de \"La vita di Graham Greene\" nell'ottobre del 2004. Sherry segu\u00ec i passi di Greene, soffrendo talvolta per le stesse malattie di Graham e nello stesso luogo. La biografia rivela che Greene continu\u00f2 a informare l'intelligence britannica fino alla sua morte, cosicch\u00e9 studiosi e lettori hanno a lungo dibattuto l'interessante questione se Graham Greene fosse un romanziere che era anche una spia, o una spia per cui una carriera di scrittore durata tutta la vita fosse una copertura perfetta.\nTemi.\n\u00abIl ruolo dello scrittore \u00e8 quello di suscitare nel lettore la simpatia verso quei personaggi che ufficialmente non hanno diritto alla simpatia\u00bb, cos\u00ec Graham Greene definiva il suo ruolo di artista. Il contrasto dell'anima, le contraddizioni dei sentimenti, sono i temi su cui fa leva fin dal suo primo romanzo, \"L'uomo dentro di me\", dove il giovane contrabbandiere che ne \u00e8 il protagonista, \u00e8 in continua lotta con il suo \"doppio\" onesto e saggio. I personaggi di Greene sono peccatori che sembrano vivere in un mondo abbandonato da Dio: alcolizzati, lussuriosi, assassini e suicidi sembrano trovare nella sofferenza quasi una consolazione.\n\"Il treno d'Istanbul\" \u00e8 il primo di quei romanzi che Greene definisce \u00abEntertainments\u00bb o \u00abdivertimenti\u00bb; racconti caratterizzati dal ritmo incalzante del thriller, dalla descrizione d'ambiente e dall'attenzione all'intreccio. Nei divertimenti sperimenta l'intuizione creativa che si perfeziona nei romanzi, che tendono invece a concentrarsi sul protagonista e sulle sue problematiche.\nDel 1938 \u00e8 il primo romanzo del ciclo cattolico, \"La roccia di Brighton\", in cui Pinkie \u00e8 un delinquente poco pi\u00f9 che adolescente, devastato da un'infanzia infelice ed orgogliosamente votato al male. Da un viaggio in Messico nel 1939, dove \u00e8 in corso una feroce persecuzione religiosa, trae lo spunto per uno dei suoi capolavori, \"Il potere e la gloria\", nel quale l'ultimo prete sopravvissuto, un uomo indegno ed impuro, tormentato dal peso delle sue colpe, cerca di sfuggire ad una spietata caccia all'uomo. Il suicidio \u00e8 il tema de \"Il nocciolo della questione\", incentrato sul tormento del commissario Scobie, diviso tra la rigida morale ufficiale e la piet\u00e0 provata per Elena.\nI toni drammatici si attenuano nelle opere successive, che arrivano a sfiorare la commedia con \"Il nostro agente all'Avana\", l'ultimo dei divertimenti, e il tragicomico nei suoi lavori teatrali. Contemporaneamente inizia la serie dei romanzi politici con \"Un americano tranquillo\" (1955), in cui prevede la svolta interventista dell'amministrazione statunitense. La societ\u00e0 convenzionale, il sesso, il gioco d'azzardo e l'avventura convivono tra farsa e dramma ne \"I commedianti\" (1966), mentre i viaggi in Sudamerica ispirano il divertente \"In viaggio con la zia\" e \"Il console onorario\".\nNel 1978 scrive la storia di spionaggio \"Il fattore umano\", probabilmente suggerita dal tradimento dell'agente doppiogiochista Kim Philby, che fu suo superiore ai tempi della guerra e che nel 1963 fugg\u00ec in Unione Sovietica. \n\"Il Dottor Fisher a Ginevra, ovvero la cena delle bombe\" \u00e8 una satira sul capitalismo.\nNella Spagna post franchista Greene ambienta \"Monsignor Chisciotte\", in cui trasporta personaggi ed episodi del libro di Cervantes.\nCinema.\nGraham Greene \u00e8 probabilmente uno degli autori contemporanei a cui pi\u00f9 spesso si \u00e8 rivolta l'industria cinematografica; sono infatti circa cinquanta i film tratti dai suoi romanzi, racconti e commedie, dei quali ha spesso curato personalmente la sceneggiatura.\nFilm basati su opere di Graham Greene.\nIl racconto di Greene, \"I distruttori\", \u00e8 inoltre citato nel film \"Donnie Darko\"."}
{"id": "95179", "revid": "2222614", "url": "https://it.wikipedia.org/wiki?curid=95179", "title": "Zootecnia", "text": "La zootecnia o zootecnica \u00e8 la disciplina che si occupa della produzione, dell'allevamento e della cura (non in senso clinico, che \u00e8 compito dei veterinari) degli animali domestici.\nDescrizione.\n\u00c8 costituita dal complesso delle applicazioni della biologia all'allevamento degli animali al fine di migliorarne il fenotipo (l'insieme dei caratteri che l'individuo presenta), che risulta dalla costituzione ereditaria (genotipo) e dalla costituzione acquisita (paratipo) per l'azione dei fattori esterni ambientali (condizioni climatiche, alimentazione, condizioni di allevamento).\nLa zootecnia viene generalmente divisa in due parti:"}
{"id": "95180", "revid": "2091899", "url": "https://it.wikipedia.org/wiki?curid=95180", "title": "Institut national de recherche en informatique et en automatique", "text": "L'Institut national de recherche en informatique et en automatique (INRIA, \"Istituto nazionale per la ricerca nell'informatica e nell'automazione\") \u00e8 un istituto nazionale francese per la ricerca, focalizzato sull'informatica, la teoria dell'automazione e la matematica applicata. Creato nel 1967 a Rocquencourt, vicino a\nParigi, l\"'INRIA\" \u00e8 un polo di ricerca scientifica e tecnologica, sotto la supervisione del ministro della ricerca e del ministero dell'economia, finanza e industria.\nRicerca nel campo dell'informatica.\nL\"'INRIA\" compie ricerca sia nell'informatica teorica che applicata. In questo processo, ha realizzato numerosi programmi largamente usati. Infatti, ha progettato Caml, un linguaggio della famiglia ML, e sviluppato sia le implementazioni Caml Light che OCaml. Ha anche sviluppato Bigloo, una implementazione Scheme, e Scilab, un sistema di calcolo numerico molto simile a MATLAB.\nStato amministrativo.\nL\"'INRIA\" ha 6 unit\u00e0 di ricerca:\nInoltre contribuisce alla ricerca scientifica fuori da questi centri."}
{"id": "95181", "revid": "883", "url": "https://it.wikipedia.org/wiki?curid=95181", "title": "Institut National de Recherche en Informatique et en Automatique", "text": ""}
{"id": "95182", "revid": "339392", "url": "https://it.wikipedia.org/wiki?curid=95182", "title": "Caml Light", "text": ""}
{"id": "95183", "revid": "2184720", "url": "https://it.wikipedia.org/wiki?curid=95183", "title": "Michele Zarrillo", "text": "Cantante, chitarrista e pianista, ha suonato in alcuni gruppi della scena progressive rock italiana, ottenendo successo da solista con la vittoria al Festival di Castrocaro nel 1979 e al Festival di Sanremo 1987 nella sezione Nuove Proposte.\nHa venduto nella sua carriera pi\u00f9 di 2 milioni di dischi.\nBiografia.\nNasce a Roma, nel quartiere di Centocelle, secondogenito di padre proveniente da Rionero in Vulture (Potenza) e di madre originaria di Corbara (Salerno).\nAnni '70.\nEsordisce giovanissimo nel 1972 come chitarrista cantante con i Semiramis, gruppo progressive con i quali pubblica un album. L'anno seguente il gruppo si scioglie e Michele entra per breve tempo nei Rovescio della Medaglia, altro importante gruppo dell'avanguardia musicale di quel periodo. Negli anni successivi si apre anche al mondo della musica pop pubblicando nello stesso periodo i primi due singoli da solista, con il nome d'arte (imposto dai discografici dell'epoca) di Andrea Zarrillo. Nel 1979 torna al suo vero nome e vince il Festival di Castrocaro con \"Indietro no\", e compone le musiche di \"Sesso o esse\" per Renato Zero e \"Ricetta di donna\" per Ornella Vanoni (incisa anche da Roberto Vecchioni).\nAnni '80.\nNei primi anni ottanta nasce Valentina (da una relazione durata 8 anni) che ora svolge un lavoro di tipo amministrativo e non ha seguito la strada artistica. Nel 1981 esordisce a Sanremo con la canzone \"Su quel pianeta libero\" a cui fa seguito, l'anno successivo, in una discussa edizione del Festival, \"Una rosa blu\", canzone che diventer\u00e0 un successo molti anni dopo, e sar\u00e0 inserita nel 1998, in una versione rivista, insieme ad altri 3 brani in una ristampa in CD dell'album \"Sarabanda\" intitolata proprio \"Una rosa blu\", anche se in realt\u00e0 l'anno prima era uscito un CD (della collana Musica Pi\u00f9) intitolato semplicemente \"Michele Zarrillo\", che riproponeva gli stessi 10 brani dell'LP d'esordio del cantante.\nDopo un altro 45 giri passato inosservato, contenente i brani \"La voglia di volare\" e \"Valery\", cambia casa discografica passando alla Fonit Cetra, e nel 1987 arriva la vittoria a Sanremo nella sezione \"Nuove Proposte\" (nella quale era stato inserito nonostante le precedenti partecipazioni al Festival e oltre quindici anni di carriera) con il brano \"La notte dei pensieri\". Il lato B del 45 giri, \"E intanto vivo\", verr\u00e0 inciso nello stesso anno anche in un duetto con Loretta Goggi, nell'album \"C'\u00e8 poesia due\", sempre della Fonit Cetra. Nel 1988 esce l'album \"Soltanto amici\", seguito da alcuni anni di inattivit\u00e0.\nAnni '90.\nNel 1990 inizia una collaborazione con Alessandro Colombini, produttore storico della musica italiana (Battisti, Lauzi, PFM, Bennato, Dalla, Venditti) con il quale d\u00e0 vita ad una collaborazione che porta alla realizzazione dell'album \"Adesso\", preceduto dalla partecipazione al Sanremo con il brano \"Strade di Roma\".\nAl Sanremo 1994 Michele Zarrillo presenta il brano \"Cinque giorni\", che ottiene un buon consenso popolare e di vendite e che viene incluso nell'album \"Come un uomo tra gli uomini\". Due anni dopo vi partecipa ancora con \"L'elefante e la farfalla\". Il successivo lavoro, \"L'amore vuole amore\" (ottobre 1997), raccoglie varie canzoni di Zarrillo gi\u00e0 pubblicate con l'aggiunta di due brani inediti (\"L'amore vuole amore\" e \"Ragazza d'argento\") e di tre remake. Il disco esce in Spagna col titolo \"Cinco dias\".\nAnni 2000.\nNel giugno 2000 Michele Zarrillo pubblica il nuovo album dal titolo \"Il vincitore non c'\u00e8\". Nel corso di un tour teatrale, Michele compone \"L'acrobata\", che viene presentato a Sanremo 2001. Intanto, il cantante decide di incidere il suo primo album dal vivo. Registrato nel corso di due concerti tenuti a Roma e Firenze, nel 2002 esce \"Le occasioni dell'amore\", con l'aggiunta di tre inediti. L'anno successivo viene pubblicato \"Liberosentire\".\nNel 2006 pubblica il CD L'alfabeto degli amanti e lo stesso anno partecipa al 56\u00ba Festival di Sanremo, presentando l'omonimo brano, il quale arriva in finale. Una delle serate prevede un duetto con il cantante Tiziano Ferro. Nel 2008 partecipa ancora al Festival di Sanremo con un brano dal titolo \"L'ultimo film insieme\". Segue la pubblicazione dell'album Nel tempo e nell'amore, una raccolta dei successi dal 1981 al 2008, in due CD, contenente un inedito. Nel maggio 2009 esce Michele Zarrillo Live - Roma, un cd pi\u00f9 DVD frutto del concerto del 30 maggio 2008 al Palalottomatica di Roma. Il lavoro contiene il brano inedito L'amore infinito. Nel 2009 ha cantato nel disco di Claudio Baglioni \"Q.P.G.A.\", nella canzone \"Nuvole e sogni\".\nAnni 2010.\nIl 20 settembre 2011 viene pubblicato l'album di inediti \"Unici al mondo\".\nNel febbraio 2017 partecipa al sessantasettesimo Festival di Sanremo con il brano \"Mani nelle mani\", giungendo in finale e piazzandosi all'undicesimo posto. Nello stesso anno esce l'album \"Vivere e rinascere\".\nDall'8 giugno 2018 \u00e8 giurato e coach della prima edizione di \"Ora o mai pi\u00f9\" su Rai 1, condotto da Amadeus.\nAnni 2020.\nIl 31 dicembre 2019 viene annunciata la sua partecipazione al Festival di Sanremo 2020. Partecipa con il brano \"Nell'estasi o nel fango\". La sua esibizione apre la quinta e ultima puntata del festival di Sanremo ed ottiene il 18\u00ba posto finale.\nVita privata.\nMichele Zarrillo ha tre figli.\nIl 5 giugno 2013 viene colpito da un infarto e ricoverato in codice rosso nel reparto di Terapia intensiva dell'Ospedale Sant'Andrea di Roma. Torna sulle scene il 7 ottobre 2014 con un concerto all'Auditorium Parco della Musica di Roma accompagnato dai jazzisti Danilo Rea e Stefano Di Battista."}
{"id": "95184", "revid": "9", "url": "https://it.wikipedia.org/wiki?curid=95184", "title": "Costruzione ad sensum", "text": ""}
{"id": "95185", "revid": "80598", "url": "https://it.wikipedia.org/wiki?curid=95185", "title": "Emilio Pericoli", "text": "Biografia.\nDopo aver imparato a suonare il pianoforte e la chitarra, nel 1947 entra come cantante nell'orchestra del maestro Enzo Ceragioli, con cui si esibisce in Italia e all'estero per alcuni anni.\nGrazie all'interessamento di Lelio Luttazzi, nel 1954 partecipa al concorso radiofonico \"Dieci canzoni da lanciare\"; l'anno successivo debutta come attore in \"Motivo in maschera\", film di Stefano Canzio ispirato all'omonimo quiz radiofonico presentato da Mike Bongiorno a cui Pericoli aveva partecipato come cantante nell'orchestra diretta da Luttazzi, insieme a Jula de Palma e Paolo Bacilieri.\nNel frattempo inizia anche l'attivit\u00e0 di attore teatrale, partecipando ad alcune commedie musicali come \"Valentina\" (messa in scena dalla compagnia di Isa Barzizza).\nNel 1959, firmando il contratto con la Dischi Ricordi, inizia il suo periodo di maggior successo, anche grazie alla reincisione di alcuni classici della canzone italiana degli anni '30 e '40 e di alcune canzoni napoletane (come \"Anema e core\" e \"Scalinatella\"), tutti raccolti in due album, Amori d'altri tempi del 1961 e Amori dei nostri anni ruggenti pubblicato l'anno seguente, con gli arrangiamenti curati da Iller Pattacini. Nello stesso 1961 una sua versione di \"Al di l\u00e0\" vende oltre un milione di copie raggiungendo la top 10 dei dischi pi\u00f9 venduti in America e entrando nella top 30 britannica.\nNell'autunno del 1961 fa parte del cast di Studio Uno, in coppia con Renata Mauro.\nPartecipa al Festival di Sanremo nel 1962 con \"Quando quando quando\" in coppia con l'autore della canzone Tony Renis. Nello stesso anno vince il Gran Festival di Piedigrotta con il brano \"Mandulinata blu\", abbinato a Mario Trevi. Alla stessa manifestazione presenta \"Appriesso a nu suonno\", replicata da Nelly Fioramonti.\nL'anno successivo la coppia Pericoli-Renis vince il Festival di Sanremo con \"Uno per tutte\".\nSempre nel 1963, a Londra, partecipa alla ottava edizione dell'Eurovision Song Contest, classificandosi terzo (vittoria dei coniugi danesi Ingmann) con la stessa canzone vincente a Sanremo.\nNel 1964 si ripresenta a Sanremo con il motivo \"Piccolo piccolo\" che non riesce ad accedere alla serata finale; il brano \u00e8 replicato dal cantante tedesco Peter Kraus.\nA met\u00e0 degli anni sessanta, dopo aver inciso per la Dischi Ricordi, passa alla Warner Bros. Records, per la quale pubblica alcuni 45 giri, e alla fine del decennio alla Globe Records, distribuita dalla Bentler.\nCollabora poi ad alcune incisioni con i Marc 4.\nNel settembre 2011 \u00e8 ospite di Carlo Conti a \"I migliori anni\" (Rai 1).\n\u00c8 morto il 9 aprile 2013 a 85 anni in una casa di riposo di Savignano sul Rubicone."}
{"id": "95186", "revid": "125367384", "url": "https://it.wikipedia.org/wiki?curid=95186", "title": "Bandiera del Malawi", "text": "L'attuale bandiera del Malawi \u00e8 stata adottata il 6 luglio 1964. La bandiera \u00e8 composta da un tricolore a bande orizzontali di uguali dimensioni; dall'alto in basso abbiamo la banda in nero (a rappresentare la popolazione africana), in rosso (il sangue versato dai combattenti per la libert\u00e0) e in verde (la fertilit\u00e0 del paese). Al centro della banda nera compare un sole nascente rosso con 29 raggi. Una bandiera simile, senza il sole nascente, era stata usata, fin dal 1953, dal Partito del Congresso del Malawi, che port\u00f2 il paese all'indipendenza.\nUna nuova versione della bandiera \u00e8 stata adottata il 29 luglio 2010 su proposta del Partito Progressista Democratico di Bingu wa Mutharika. Le bande orizzontali sono state alternate rispetto alla precedente bandiera per adeguarsi alla tradizionale bandiera panafricana nell'ordine: rosso, nero e verde. Il sole nascente in rosso nella striscia superiore \u00e8 stato sostituito con un sole pieno bianco al centro della bandiera per rappresentare il progresso economico del paese cominciato con la sua indipendenza.\nIl 28 maggio 2012, il Parlamento ha approvato un disegno di legge che ritorna alla vecchia bandiera, che \u00e8 attualmente in uso."}
{"id": "95187", "revid": "767487", "url": "https://it.wikipedia.org/wiki?curid=95187", "title": "Cinzia Corrado", "text": "Biografia.\nPartecipa al Festival di Castrocaro 1983 e a Saint Vincent Estate '84, con il brano \"E sorridi\".\nNel 1985 vince il Festival di Sanremo nella categoria Nuove Proposte con \"Niente di pi\u00f9\".\nL'anno successivo non si ritrova tra i big come le spettava di diritto per diverse controversie discografiche ma continua comunque ad esibirsi nelle piazze d'Italia, anche se da qualche anno le sue esibizioni si limitano al solo territorio pugliese. Sempre nel 1986 pubblica l'album \"Col Fiato A Met\u00e0\" che contiene il brano \"Money\" presentato a Premiatissima. Il 33 giri viene per\u00f2 poco distribuito e stampato a tiratura limitata.\nNel 2004 ha fondato a Supersano, suo paese di origine, assieme al maestro Lino Bello, la scuola di canto moderno \"Vocemusica\", struttura di grande riferimento nel Salento per tutte le nuove voci locali.\nIl fratello Ermanno fonda la \"Corrado Productions\", che pubblica nel 2007-08 un CD contenente brani inediti, cantati da allievi della scuola citata, ad eccezione di un pezzo interpretato dalla stessa cantante, scritto da lei e dedicato al figlio Andres.\nIl 6 novembre 2009 \u00e8 ospite del programma I migliori anni dove ripropone il suo successo sanremese (1985) \"Niente di pi\u00f9\"."}
{"id": "95188", "revid": "125692469", "url": "https://it.wikipedia.org/wiki?curid=95188", "title": "Bandiera delle Maldive", "text": "La bandiera delle Maldive \u00e8 stata adottata il 25 luglio 1965. La bandiera \u00e8 composta da un rettangolo verde in campo rosso. Al centro del rettangolo verde \u00e8 presente una mezzaluna calante bianca.\nIl colore rosso rappresenta il sangue degli eroi che hanno combattuto per l'indipendenza, il colore verde rappresenta la vita, il progresso e la prosperit\u00e0, la mezzaluna \u00e8 il simbolo della religione islamica."}
{"id": "95189", "revid": "124797959", "url": "https://it.wikipedia.org/wiki?curid=95189", "title": "Lena Biolcati", "text": "Ha avuto una discreta popolarit\u00e0 in Italia negli anni ottanta, decennio nel quale ha esordito vincendo il Festival di Castrocaro e ha partecipato a quattro edizioni del Festival di Sanremo, vincendo tra le Nuove Proposte nel 1986.\nNegli anni novanta la sua carriera ha subito una battuta d'arresto, per poi ritornare sulle scene musicali a partire dagli anni duemila come attrice di musical. La sua carriera \u00e8 stata sostenuta fin dall'esordio dai Pooh, che hanno prodotto i suoi album e scritto le sue canzoni.\nBiografia.\nCugina della cantante Milva, Lena Biolcati cominci\u00f2 con il Festival di Castrocaro del 1984, dove present\u00f2 il brano \"Aquarius\", con il quale vinse la manifestazione.\nDotata di una voce bella e dalle grandi potenzialit\u00e0, venne notata e arruolata nella scuderia dei Pooh, che per molti anni seguiranno la carriera artistica dell'interprete novarese, come autori della maggior parte delle sue canzoni e produttori dei suoi dischi.\nLa vittoria a Castrocaro le permise di partecipare al Festival di Sanremo 1985 nella sezione Nuove Proposte, dove si present\u00f2 con il brano \"Innamoratevi come me\", scritto per l'occasione da Roby Facchinetti (tastierista dei Pooh) e da Valerio Negrini. Il brano si classific\u00f2 in terza posizione. La Biolcati partecip\u00f2 poi al Festival organizzato a Riva del Garda classificandosi seconda, mentre al Festival Mondiale di Tokyo riusc\u00ec a classificarsi in prima posizione con la canzone \"C'\u00e8 ancora cielo\", guadagnandosi la stima e il riconoscimento da parte della stampa nipponica.\nL'anno seguente, nel 1986, torn\u00f2 nuovamente al Festival di Sanremo e con il brano \"Grande grande amore\" (composto da Maurizio Fabrizio con i testi di Stefano D'Orazio) vinse nella sezione Nuove Proposte. Per la prima volta un vincitore si aggiudicava contemporaneamente il Premio della Critica. Il brano, come tutti gli album di Lena, fu prodotto dal batterista dei Pooh Stefano D'Orazio, suo compagno in quel periodo. Nello stesso anno usc\u00ec, per l'etichetta First, il primo LP dell'artista, intitolato semplicemente Lena Biolcati. Con il brano \"Io donna anch'io\", partecip\u00f2 e vinse Un disco per l'estate.\nNel 1987 partecip\u00f2 nuovamente al Festival, con \"Vita mia\", incluso nell'album \"Ballerina\" che contiene anche una cover di un famoso brano di Lucio Battisti, ovvero \"Pensieri e parole\" ed una canzone scritta da Gianni Togni: \"Quando verranno a cercare\". In seguito all'uscita del suo secondo disco Lena part\u00ec per un lungo tour che la port\u00f2 ad esibirsi in giro per il mondo, dall'America settentrionale e meridionale e nell'Europa dell'est.\nDopo l'uscita del suo terzo album, \"La luna nel cortile\" del 1989, Lena partecip\u00f2 al Festival di Sanremo 1990 con \"Amori\", un brano del quale firm\u00f2 il testo. \u00c8 l'ultima apparizione nella manifestazione, nell'anno in cui fu vinta proprio dai Pooh, in abbinamento a Dee Dee Bridgewater, con \"Uomini soli\".\nDopo la raccolta \"1990 Giorni dopo\" del 1990 e la partecipazione al Cantagiro con il brano \"Cantilena\", Lena Biolcati decise di interrompere la propria carriera musicale per dedicarsi a tempo pieno alla figlia Silvia.\nLentamente, Lena scomparve dalle scene musicali, per tornarci solo nel 1999, quando cominci\u00f2 anche a studiare recitazione. Un suo spettacolo musicale per bambini fu rappresentato nella Sala Nervi in Vaticano. Nel 2000, insieme a Stefano D'Orazio, apr\u00ec una scuola di canto a Roma.\nNel 2002 Lena fu scelta dal regista Saverio Marconi per ricoprire il ruolo di protagonista nel musical \"Pinocchio\" dei Pooh. Nel ruolo di Angela si esib\u00ec, insieme alla Compagnia della Rancia, per oltre 130 date al Teatro Diners della Luna di Assago e al Gran Teatro di Roma dal marzo 2003 al febbraio 2004.\nIn seguito a questa esperienza, si consolid\u00f2 la passione di Lena per il teatro e il musical con la partecipazione all'ultimo spettacolo di Manuel Frattini (interprete principale nel \"Pinocchio\" dei Pooh), intitolato \"Toc Toc - A Time for Musical\", in scena a Selvino nell'estate del 2005 e a Milano nel 2006 al Teatro Nazionale.\nDal 2006 Lena Biolcati scrive sceneggiature per commedie musicali, come \"E adesso musical\", \"Blues Mama Club\" e \"Il dono\". Il suo spettacolo \"Sindrome da musical\", interpretato da sua figlia Silvia Di Stefano insieme a Manuel Frattini, \u00e8 stato in scena dal 2012 al 2014 in un tour nazionale.\n\u00c8 inoltre impegnata nell'insegnamento del canto in diverse accademie di Musical e come vocal coach di grandi nomi del panorama musicale italiano. Dal 2012 inizia a collaborare con la Compagnia della Rancia negli spettacoli \"Grease\", \"Frankenstein Junior\" e \"Cercasi Cenerentola\"."}
{"id": "95190", "revid": "6066", "url": "https://it.wikipedia.org/wiki?curid=95190", "title": "Nephthys", "text": ""}
{"id": "95191", "revid": "125367111", "url": "https://it.wikipedia.org/wiki?curid=95191", "title": "Bandiera del Mali", "text": "La bandiera del Mali \u00e8 stata adottata il 1\u00ba marzo 1961. La bandiera \u00e8 un tricolore a bande verticali, basato sul modello francese, con i tradizionali colori panafricani. Dal lato del pennone sono: verde, giallo e rosso. Il giallo, simbolo di produttivit\u00e0, era precedentemente caricato con la figura stilizzata di un danzatore, figura simbolica assai diffusa nel paese."}
{"id": "95192", "revid": "122264185", "url": "https://it.wikipedia.org/wiki?curid=95192", "title": "Common LISP", "text": "Il Common Lisp, comunemente abbreviato con CL, \u00e8 un dialetto del linguaggio di programmazione Lisp, pubblicato nello standard ANSI \"ANSI INCITS 226-1994 (R2004)\" (ex \"X3.226-1994 (R1999)\"). Sviluppato per porre uno standard fra le altre divergenti varianti del Lisp, non \u00e8 un'implementazione ma una specifica di linguaggio. Molte implementazioni sono disponibili, sia commerciali che open source.\nIl Common Lisp \u00e8 un linguaggio multi-paradigma, utilizzabile per lo sviluppo di software di qualsiasi tipo. Le sue principali caratteristiche sono:"}
{"id": "95193", "revid": "1971044", "url": "https://it.wikipedia.org/wiki?curid=95193", "title": "Laura Bono", "text": "Nel 2005 ha vinto la competizione \"Giovani\" del Festival di Sanremo 2005 con la canzone \"Non credo nei miracoli\".\nBiografia.\nGli esordi.\nNel 2005 ha partecipato alla 55\u00aa Edizione del Festival di Sanremo con il brano \"Non credo nei miracoli\", vincendo la categoria \"Giovani\" e piazzandosi alla quinta posizione nella classifica generale, secondo il regolamento della manifestazione che quell'anno vedeva i partecipanti divisi in pi\u00f9 categorie, per poi eleggere il vincitore tra i migliori classificati tra le cinque sezioni, compresa quella dei \"Giovani\".\nDella canzone vincitrice, cos\u00ec come di tutte le composizioni contenute nell'album intitolato \"Laura Bono\", la cantante ha curato sia la stesura delle musiche che dei testi insieme a Piero Cassano e Mario Natale.\nIn seguito alla canzone sanremese \u00e8 stato pubblicato il singolo \"Tutto ha una spiegazione\", che ha anticipato l'uscita del disco d'esordio della cantante, pubblicato per l'etichetta discografica EMI. La canzone presentava un'impronta pi\u00f9 rock della precedente, cos\u00ec come tutte le canzoni contenute nell'album, pubblicato anche in Finlandia dove ha riscosso un grande successo, raggiungendo l'ottava posizione della classifica.\nIn Finlandia, infatti, \"Non credo nei miracoli\" si \u00e8 piazzata tra le prime dieci posizioni dell\"'air play list\" finlandese. Grazie a questo successo, il brano \"Oggi ti amo\" \u00e8 stato registrato in duetto con il cantante finlandese Tomi Mets\u00e4keto.\nNell'agosto del 2005 ha partecipato alla cerimonia d'apertura dei campionati mondiali di atletica leggera che si sono tenuti a Helsinki dal 4 al 12 agosto 2005, in rappresentanza dell'Italia. Nella stessa estate \u00e8 stata sostenitore dei concerti di Vasco Rossi nelle date del tour 2005 a Salerno (29 giugno), Ancona (2 luglio) e Firenze (5 luglio).\nSuccessivamente \u00e8 stata impegnata nella registrazione dei propri brani in spagnolo per i mercati di lingua iberica. Nel marzo del 2006 \u00e8 avvenuta la pubblicazione dell'album, nella sua nuova versione, in Spagna, Messico, Colombia e America latina. Sempre in quel periodo ha interpretato la canzone \"Il tuo mondo\", inserita nella colonna sonora del film della Walt Disney \"Bambi 2 - Bambi e il Grande Principe della foresta\", uscito nelle sale italiane nella primavera di quell'anno.\nSempre del 2006 ha partecipato al reality show italiano \"Music Farm\", in onda su Rai 2 con la conduzione di Simona Ventura, arrivando in finale. Ha inoltre pubblicato la ristampa del suo primo album, aggiungendo tre inediti; \"Non \u00e8 stata colpa mia\", \"Invidia\" e \"Che bel vivere\" (brano con il quale si \u00e8 presentata senza successo alle selezioni del \"Festival di Sanremo 2006\"), e due brani in spagnolo, \"No creo en los milagros\" (versione alternativa della nota \"Non credo nei miracoli\") e \"Hoy yo te amo\" (\"Oggi ti amo\"). L'estate successiva \u00e8 stata impegnata nella sua prima tourn\u00e9e italiana.\nIl 22 giugno del 2007 ha pubblicato un nuovo singolo, \"Splendido incubo\", in rotazione nelle radio gi\u00e0 dall'inizio dello stesso mese, raggiungendo nella prima settimana l'11\u00aa posizione nella classifica italiana dei singoli pi\u00f9 venduti.\nIl secondo album, \"S'intitola cos\u00ec\".\nIl 16 luglio 2008 ha duettato con il gruppo Diastema, realizzando la canzone \"Ogni istante\". Il mese successivo ha terminato la registrazione del secondo album, \"S'intitola cos\u00ec\", uscito il 10 settembre solo in Finlandia per la divisione locale della EMI.\nNell'anno successivo \u00e8 stata impegnata in un tour che l'ha portata nelle piazze italiane. Il 2 ottobre 2009 ha aderito all'invito di Claudio Baglioni, duettando con il brano \"Buona fortuna\" sul palco di \"O'sci\u00e0\" a Lampedusa.\nIl terzo album, \"La mia discreta compagnia\".\nIl 18 maggio 2010 \u00e8 stato pubblicato il suo terzo album, che contiene fra l'altro il brano \"Tra noi l'immensit\u00e0\", utilizzato per una campagna pubblicitaria televisiva. In Italia l'album, intitolato \"La mia discreta compagnia\", ha debuttato alla posizione 65 della classifica italiana degli album. Il secondo singolo estratto \u00e8 \"Tutto qui\", in rotazione radiofonica dall'11 settembre 2010.\nIl 15 gennaio 2010 Laura Bono partecipa come voce narrante alla realizzazione di un cortometraggio sperimentale, intitolato \"Choice - Scelta d'amore\", contro la violenza sulle donne. A maggio 2011 ha collaborato con Grido, nel suo primo album da solista \"Io Grido\", nella traccia numero 3 dal titolo \"Sei come me\".\nIl 15 novembre 2013 esce il nuovo singolo dal titolo \"Fortissimo\", un omaggio a una delle canzoni pi\u00f9 famose di Rita Pavone, molto caro alla cantante.\nDal 2014 Laura Bono \u00e8 testimonial ufficiale dell'associazione di volontariato dei City Angels.\nIl 27 novembre 2015 esce il quarto album \"Segreto\" da cui esce l'omonimo singolo correlato dal video ufficiale che vede la partecipazione di Siria De Fazio, una concorrente del \"Grande Fratello\".\nL'esperienza con Le Deva.\nNel 2017 sostituisce Simonetta Spiri nel quartetto di \"L'amore merita\" e assieme a Greta Manuzi, Verdiana Zangaro e Roberta Pompa formano una nuova girl band, Le Deva. Il loro primo album \u201c4\u201d \u00e8 uscito il 20 ottobre 2017."}
{"id": "95194", "revid": "640277", "url": "https://it.wikipedia.org/wiki?curid=95194", "title": "Titania (astronomia)", "text": "Titania \u00e8 la pi\u00f9 grande delle lune di Urano e, con un diametro di , l'ottava del sistema solare. Scoperta da William Herschel nel 1787, Titania prende il nome dalla Regina delle Fate in \"Sogno di una notte di mezza estate\" di Shakespeare.\nTitania \u00e8 costituita da ghiaccio e roccia in misura all'incirca uguale, ed \u00e8 probabilmente differenziata in un nucleo di roccia e un mantello di ghiaccio. Uno strato di acqua liquida potrebbe essere presente al confine tra nucleo e mantello. La superficie di Titania (piuttosto scura e leggermente rossa) sembra essere stata modellata sia da impatti che da processi endogeni. \u00c8 coperta da numerosi crateri da impatto che raggiungono i 326\u00a0km di diametro, ma in misura minore rispetto alla superficie della luna pi\u00f9 esterna di Urano, Oberon. Titania probabilmente ha subito un precoce evento di ripavimentazione endogena che ha modificato la sua vecchia superficie molto craterizzata. La superficie di Titania \u00e8 attraversata da un sistema di enormi canyon e scarpate, come risultato dell'espansione del suo interno durante le ultime fasi della sua evoluzione. Come tutte le lune maggiori di Urano, Titania si \u00e8 probabilmente formata da un disco di accrescimento che circondava il pianeta poco dopo la sua formazione.\nLa spettroscopia agli infrarossi condotta dal 2001 al 2005 ha rivelato la presenza di ghiaccio d'acqua e di anidride carbonica ghiacciata sulla superficie di Titania, il che indica che la luna potrebbe possedere una tenue atmosfera di anidride carbonica con una pressione superficiale di circa un decitrilionesimo di bar. Misurazioni della pressione superficiale durante l'occultazione di una stella da parte di Titania hanno stabilito un limite superiore di 10-20 nbar.\nA tuttora il sistema di Urano \u00e8 stato studiato da vicino una sola volta, dalla sonda Voyager 2 nel gennaio 1986. Ci sono volute diverse immagini di Titania per ottenere la mappatura del 40% circa della sua superficie.\nScoperta.\nTitania fu scoperta da William Herschel l'11 gennaio 1787, lo stesso giorno in cui scopr\u00ec Oberon, la seconda luna di Urano in ordine di grandezza. In seguito egli annunci\u00f2 la scoperta di altri quattro satelliti, annuncio rivelatosi in seguito non veritiero. Per quasi cinquant'anni dopo la loro scoperta, Titania e Oberon non vennero osservate da nessun altro strumento oltre a quello di William Herschel, anche se sarebbe stato sufficiente un buon telescopio amatoriale dei nostri giorni.\nTutti i satelliti di Urano prendono il nome da personaggi creati da William Shakespeare o da Alexander Pope. Il nome Titania si riferisce alla Regina delle Fate nel Sogno di una notte di mezza estate. I nomi di tutti i quattro satelliti di Urano fino ad allora conosciuti furono suggeriti nel 1852 dal figlio di Herschel, John, su richiesta di William Lassell, che l'anno prima aveva scoperto le altre due lune, Ariel e Umbriel.\nTitania venne inizialmente indicata come \"il primo satellite di Urano\"; nel 1851 William Lassell design\u00f2 con numeri romani tutti e quattro i satelliti in ordine di distanza dal pianeta, e da allora Titania \u00e8 conosciuta anche come Urano III.\nIl nome Titania \u00e8 di origine greca antica e significa \"Figlia dei Titani\".\nOrbita.\nTitania orbita Urano a una distanza di circa ed \u00e8, tra le sue cinque lune principali, la seconda pi\u00f9 lontana dal pianeta. L'orbita di Titania \u00e8 poco eccentrica e pochissimo inclinata rispetto all'equatore di Urano. Il suo periodo orbitale \u00e8 di 8,7 giorni circa, e coincide con il suo periodo di rotazione. In altre parole, Titania \u00e8 un satellite in rotazione sincrona, con un lato sempre rivolto verso il pianeta.\nL'orbita di Titania si trova completamente all'interno della magnetosfera di Urano. Ci\u00f2 \u00e8 importante, perch\u00e9 gli emisferi di coda dei satelliti in orbita all'interno di una magnetosfera vengono colpiti dal plasma della magnetosfera, che \u00e8 in rotazione con il pianeta. Questo bombardamento pu\u00f2 comportare l'oscuramento degli emisferi di coda, fatto che si verifica per tutte le lune di Urano, ad eccezione di Oberon (vedi sotto).\nPoich\u00e9 Urano orbita intorno al Sole quasi su un fianco, e le sue lune orbitano nel piano equatoriale del pianeta, esse (tra cui Titania) sono soggette ad un ciclo stagionale estremo. Entrambi i poli trascorrono 42 anni in un buio completo, e altri 42 anni alla luce solare continua, con il Sole che sorge vicino allo zenit su uno dei poli ad ogni solstizio. Il sorvolo ravvicinato di Voyager 2 coincise con il solstizio d'estate dell'emisfero meridionale nel 1986, quando quasi tutto l'emisfero settentrionale non era illuminato. Una volta ogni 42 anni, quando Urano ha un equinozio e il suo piano equatoriale interseca la Terra, diventano possibili mutue occultazioni dei satelliti di Urano. Nel 2007-2008 furono osservati alcuni eventi di questo tipo, tra cui due occultazioni di Titania da parte di Umbriel, il 15 agosto e l'8 dicembre 2007.\nComposizione e struttura interna.\nTitania \u00e8 la luna pi\u00f9 grande e pi\u00f9 massiva di Urano, l'ottava luna del Sistema Solare per massa. La sua densit\u00e0 di 1,71 g/cm\u00b3, molto superiore alla densit\u00e0 media dei satelliti di Saturno, indica che \u00e8 composta in proporzioni quasi uguali di ghiaccio d'acqua e di dense componenti non di ghiaccio; queste ultime potrebbero essere roccia e materiale carbonioso, tra cui composti organici pesanti.\nLa presenza di ghiaccio d'acqua cristallino sulla superficie della luna \u00e8 supportata da osservazioni spettroscopiche a raggi infrarossi fatte nel 2001-2005. Le bande di assorbimento del ghiaccio d'acqua sono un po' pi\u00f9 forti sull'emisfero di testa che sull'emisfero di coda, il contrario di ci\u00f2 che si osserva su Oberon, dove l'emisfero di coda presenta maggiori evidenze di ghiaccio d'acqua. La causa di questa asimmetria non \u00e8 conosciuta, ma potrebbe essere correlata al bombardamento di particelle cariche della magnetosfera di Urano, che \u00e8 pi\u00f9 intenso nell'emisfero di coda (a causa della co-rotazione del plasma). Le particelle energetiche tendono a erodere il ghiaccio, a decomporre il metano intrappolato nel ghiaccio sotto forma di idrato clatrato e a scurire altri composti organici, lasciandosi dietro un residuo scuro ricco di carbonio.\nA parte l'acqua, l'unico altro composto identificato sulla superficie di Titania mediante spettroscopia infrarossa \u00e8 l'anidride carbonica (CO2), concentrata principalmente nell'emisfero di coda. L'origine del biossido di carbonio non \u00e8 completamente chiara. Potrebbe essere prodotta localmente da carbonati o materiali organici sotto l'influenza della radiazione ultravioletta solare o delle particelle cariche provenienti dalla magnetosfera di Urano. Quest'ultimo processo spiegherebbe l'asimmetria nella sua distribuzione, poich\u00e9 l'emisfero di coda \u00e8 soggetto a una pi\u00f9 intensa influenza magnetosferica rispetto a quello di testa. Un'altra fonte possibile \u00e8 il degassamento del CO2 primordiale intrappolato dal ghiaccio d'acqua all'interno di Titania. La fuga di CO2 dall'interno potrebbe essere correlata alla passata attivit\u00e0 geologica su questa luna.\nTitania potrebbe essere differenziata in un nucleo roccioso circondato da un mantello di ghiaccio. Se questo \u00e8 il caso, il raggio del nucleo di 520\u00a0km \u00e8 circa il 66% del raggio della luna, e la sua massa \u00e8 circa il 58% della massa totale; le proporzioni sono dettate dalla composizione della luna. La pressione al centro di Titania \u00e8 di circa 0,58 GPa (5,8 kbar). L'attuale stato del manto ghiacciato non \u00e8 chiaro. Se il ghiaccio contenesse sufficiente ammoniaca o altro antigelo, Titania potrebbe possedere uno strato di oceano liquido al confine nucleo-mantello. Lo spessore di questo oceano, ammesso che esista, pu\u00f2 arrivare fino a 50 chilometri e la sua temperatura \u00e8 di 190 K circa. C'\u00e8 da notare tuttavia che la struttura interna di Titania dipende in larga misura dalla sua storia termica, che attualmente \u00e8 poco conosciuta.\nCaratteristiche della superficie.\nTra le lune di Urano, Titania \u00e8 di luminosit\u00e0 intermedia tra gli oscuri Oberon e Umbriel e i luminosi Ariel e Miranda. La sua superficie si presenta con un forte effetto di opposizione: il suo potere riflettente diminuisce dal 35% ad un angolo di fase di 0\u00b0 (albedo geometrica) al 25% ad un angolo di circa 1\u00b0. Titania ha un'albedo di Bond piuttosto bassa, circa il 17%.\nLa sua superficie \u00e8 per lo pi\u00f9 rossastra, meno comunque rispetto a quella di Oberon. Tuttavia, i pi\u00f9 recenti depositi da impatto danno maggiormente sul blu, mentre le pianure lisce situate nell'emisfero di testa vicino al cratere Ursula e lungo alcuni graben sono un po' pi\u00f9 rosse. Potrebbe esserci un'asimmetria cromatica tra gli emisferi testa e di coda: il primo sembra essere pi\u00f9 rosso del secondo dell'8%. Tuttavia, questa differenza \u00e8 collegata alle pianure lisce e potrebbe essere casuale. L'arrossamento delle superfici probabilmente dipende dalla meteorologia spaziale causata da bombardamenti di particelle cariche e di micro meteoriti in un arco di tempo dell'et\u00e0 del sistema solare. Tuttavia, l'asimmetria cromatica di Titania probabilmente \u00e8 pi\u00f9 relativa all'accrescimento di materiale rossastro proveniente da parti esterne al sistema di Urano, forse da satelliti irregolari, che si sarebbe depositato prevalentemente sull'emisfero di testa.\nGli scienziati hanno classificato tre caratteristiche geologiche su Titania: crateri, chasmata (canyon) e rupes (scarpate).] La superficie di Titania \u00e8 molto meno craterizzata di quelle di Oberon e di Umbriel, il che significa che \u00e8 molto pi\u00f9 giovane. Il diametro dei crateri varia da pochi chilometri a 326\u00a0km per il pi\u00f9 grande, cratere Gertrude. Alcuni crateri (ad esempio, Ursula e Jessica) sono circondati da materiale espulso (ejecta) luminoso, raggiere di ghiaccio relativamente fresco.\nTutti i grandi crateri di Titania presentano fondi piatti e picchi centrali, a parte Ursula che ha un pozzo al centro. A ovest di Gertrude c'\u00e8 una zona con topografia irregolare, il cosiddetto \"bacino senza nome\", che potrebbe essere un altro bacino da impatto fortemente degradato con un diametro di circa 330 chilometri.\nLa superficie di Titania \u00e8 attraversata da un sistema di enormi faglie, o scarpate. In alcuni luoghi, due scarpate parallele segnano depressioni nella crosta del satellite, con la formazione di graben, a volte chiamati canyon. Il pi\u00f9 importante tra i canyon di Titania \u00e8 Messina Chasmata, che si estende per circa 1.500 chilometri dall'equatore fin quasi al polo sud. I graben su Titania sono larghi 20\u201350\u00a0km con una profondit\u00e0 di 2\u20135\u00a0km circa. Le scarpate non collegate a canyon si chiamano Rupes, come Rousillon Rupes vicino al cratere Ursula. Le regioni lungo alcune scarpate e vicino a Ursula appaiono lisce alla risoluzione delle immagini di Voyager. Queste pianure lisce sono state probabilmente ripavimentate successivamente nella storia geologica di Titania, dopo la formazione della maggior parte dei crateri. La ripavimentazione potrebbe essere stata sia di natura endogena, con eruzione di materiale fluido dall'interno (criovulcanismo), oppure dovuta alla copertura da parte del materiale espulso dai vicini crateri di grandi dimensioni. I graben sono probabilmente gli elementi geologici pi\u00f9 giovani su Titania: essi intersecano tutti i crateri e le pianure lisce.\nLa geologia di Titania \u00e8 stata influenzata da due forze concorrenti: la formazione di crateri da impatto e la ripavimentazione endogena. La prima ha agito durante tutta la storia della luna e ha influenzato tutte le superfici. Anche i processi della seconda sono stati di natura globale, ma attivi soprattutto per un periodo successivo alla formazione della luna. Essi hanno cancellato il terreno originale molto craterizzato, spiegando cos\u00ec il numero piuttosto basso di crateri da impatto sulla attuale superficie. Ulteriori episodi di ripavimentazione potrebbero essersi verificati successivamente portando cos\u00ec alla formazione di pianure lisce. In alternativa le pianure lisce possono essere coperture di materiale espulso dai crateri nelle vicinanze. I processi endogeni pi\u00f9 recenti sono stati soprattutto di natura tettonica e hanno causato la formazione dei canyon, che sono in realt\u00e0 crepe giganti della crosta di ghiaccio. La rottura della crosta \u00e8 stata causata dall'espansione globale di Titania del 0,7% circa.\nAtmosfera.\nLa presenza di anidride carbonica sulla superficie indica che Titania potrebbe avere una tenue atmosfera stagionale di CO2, molto simile a quella della luna gioviana Callisto. \u00c8 poco probabile che siano presenti altri gas, come azoto o metano, in quanto la debole gravit\u00e0 della luna non avrebbe potuto impedire loro di disperdersi nello spazio. Alla temperatura massima raggiungibile durante il solstizio d'estate di Titania (89 K), la pressione di vapore di anidride carbonica \u00e8 di 3 nbar circa.\nL'8 settembre 2001, Titania occult\u00f2 una stella (HIP106829) con magnitudine apparente di 7,2; fu questa l'occasione per determinare con pi\u00f9 precisione il diametro della luna, le sue effemeridi e di rilevare l'esistenza di un'eventuale atmosfera. I dati non hanno rivelato alcuna atmosfera ad una pressione superficiale di 10-20 nanobars; se esistesse, dovrebbe essere molto pi\u00f9 sottile di quella di Tritone o di Plutone.\nLa particolare geometria del sistema di Urano determina che i poli delle lune ricevano pi\u00f9 energia solare rispetto alle loro regioni equatoriali. Poich\u00e9 la pressione di vapore della CO2 aumenta rapidamente con la temperatura, ci\u00f2 potrebbe portare all'accumulo di anidride carbonica nelle regioni a bassa latitudine, dove essa potrebbe trovarsi stabilmente in zone ad elevata albedo e in regioni ombreggiate della superficie sotto forma di ghiaccio. Durante l'estate, quando le temperature polari raggiungono anche 85-90 K, l'anidride carbonica sublima migrando verso il polo opposto e verso le regioni equatoriali, dando luogo a una specie di ciclo del carbonio. L'anidride carbonica ghiacciata pu\u00f2 essere eliminata dalle zone fredde dove si \u00e8 accumulata dalle particelle della magnetosfera, che la rimuovono dalla superficie. Si ritiene che Titania abbia perso una notevole quantit\u00e0 di anidride carbonica dalla sua formazione 4,6 miliardi anni fa.\nOrigine ed evoluzione.\nSi ritiene che Titania si sia formata per accrescimento nella sub-nebulosa di Urano, un disco di gas e polvere che era presente attorno a Urano per qualche tempo dopo la sua formazione, oppure creato da un impatto gigantesco che molto probabilmente ha dato a Urano la sua elevata obliquit\u00e0. La precisa composizione della nebulosa non \u00e8 conosciuta, tuttavia, la densit\u00e0 piuttosto alta di Titania e di altre lune di Urano rispetto alle lune di Saturno indica che era povera d'acqua. Significative quantit\u00e0 di azoto e di carbonio potrebbero essere state presenti sotto forma di monossido di carbonio e N2 al posto di ammoniaca e metano. Le lune che si formarono in questa nebulosa contenevano meno ghiaccio d'acqua (con CO e N2 intrappolati come clatrato) e pi\u00f9 roccia, determinando cos\u00ec la maggiore densit\u00e0.\nL'accrescimento di Titania probabilmente dur\u00f2 per diverse migliaia di anni. Gli impatti che accompagnarono l'accrescimento causarono il riscaldamento dello strato esterno della luna. La temperatura massima di circa (\u221223\u00a0\u00b0C), \u00e8 stata raggiunta a una profondit\u00e0 di 60 chilometri circa. Dopo la fine della formazione, lo strato sotto la superficie si raffredd\u00f2, mentre l'interno di Titania si riscald\u00f2 a causa del decadimento di elementi radioattivi presenti nelle rocce. Lo strato freddo in prossimit\u00e0 della superficie si contrasse, mentre l'interno si espanse. Ci\u00f2 caus\u00f2 forti tensioni distensive nella crosta lunare che portarono a fratture. Alcuni degli attuali canyon potrebbero essere il risultato di questo processo durato per circa 200 milioni di anni, il che significa che ogni attivit\u00e0 endogena ebbe fine miliardi di anni fa.\nIl riscaldamento iniziale dovuto all'accrescimento insieme con il continuo decadimento di elementi radioattivi erano probabilmente abbastanza forti da fondere il ghiaccio in presenza di anticongelanti come ammoniaca (sotto forma di idrato) o sale. Successive fusioni potrebbero aver determinato la separazione del ghiaccio dalla roccia e la formazione di un nucleo roccioso circondato da un mantello di ghiaccio. Uno strato di acqua liquida (oceano) ricco di ammoniaca disciolta potrebbe aver formato la zona di confine tra il nucleo e il mantello. La temperatura eutettica di questa miscela \u00e8 176\u00a0K (\u221297\u00a0\u00b0C). Se la temperatura fosse scesa al di sotto di questo valore, l'oceano si sarebbe successivamente congelato. Il congelamento dell'acqua avrebbe causato l'espansione dell'interno, che potrebbe essere stata responsabile della formazione della maggior parte dei canyon. C'\u00e8 da tener presente che l'attuale conoscenza dell'evoluzione geologica di Titania \u00e8 piuttosto limitata.\nEsplorazione.\nFinora le uniche immagini ravvicinate di Titania sono state riprese dalla sonda Voyager 2, durante il flyby di Urano nel gennaio 1986. Poich\u00e9 la distanza minima tra il Voyager 2 e Titania era solo di , le migliori immagini di questa luna hanno una risoluzione spaziale di circa 3,4\u00a0km (solo Miranda e Ariel sono stati ripresi con una risoluzione maggiore). Le immagini coprono circa il 40% della superficie, ma solo il 24% \u00e8 stato fotografato con la precisione richiesta dalla cartografia geologica. Al momento del sorvolo ravvicinato, l'emisfero meridionale di Titania (come quello delle altre lune) era puntato verso il Sole, cos\u00ec che l'emisfero nord era al buio e pertanto non pot\u00e9 essere studiato.\nNessun altro veicolo spaziale ha mai visitato Urano e Titania. Una possibilit\u00e0 (non realizzata) avrebbe potuto essere quella di far proseguire la sonda Cassini da Saturno verso Urano, con una estensione della missione.\nMissioni future.\nNessun altro veicolo spaziale oltre alla Voyager 2 ha mai visitato Urano (e Titania), anche se negli anni 2010 sono state presentate diverse proposte, al momento non accettate per gli alti costi di una missione di cos\u00ec lungo raggio. L'interesse per Titania \u00e8 derivato dalla possibile presenza di un oceano di acqua liquida al suo interno, tra nucleo e mantello.\nIl programma \"Uranus orbiter and probe\", proposto dalla NASA nel 2011 prevedeva il lancio per gli anni 2020-2023, e potrebbe approfondire la conoscenza dei satelliti di Urano tra cui Miranda. La missione era il terzo programma a pi\u00f9 alta priorit\u00e0 degli anni 2013-2022, ma \u00e8 tuttavia stato messo in attesa perch\u00e9 a priorit\u00e0 pi\u00f9 bassa rispetto a quelli per Marte ed Europa, la luna di Giove.\nUn'altra proposta della NASA per visitare Urano e le sue lune \u00e8 OCEANUS, il cui lancio avverrebbe verso il 2030 con arrivo nel sistema di Urano nel 2041. Da canto sua invece l'ESA ha proposto ODINUS, il cui lancio sarebbe previsto nel 2034 con arrivo 9 dopo nel sistema uraniano, e MUSE (Mission to Uranus for Science and Exploration), che verrebbe lanciata nel 2026 con arrivo dalle parti di Urano nel 2044.. Uranus Pathfinder, con lancio previsto nel 2025 e arrivo nel sistema uraniano nel 2037, \u00e8 invece una proposta britannica per una missione sviluppata sia dalla NASA che dall'ESA e il cui lancio sarebbe previsto nel 2025. Sia NASA che ESA concordano che missioni future debbano prevedere un orbiter che potrebbe cos\u00ec studiare per lungo tempo il sistema uraniano e le sue lune con risultati che sarebbero certamente pi\u00f9 significativi rispetto a quelli di missioni che prevedono il solo sorvolo ravvicinato, come fu quello della Voyager 2.\nUrano visto da Titania.\nSe ci si posizionasse sull'emisfero di Titania rivolto verso Urano, il pianeta rimarrebbe fisso sulla volta celeste, raggiungendo una dimensione di 11\u00b0 (20 volte la Luna piena vista dalla Terra)."}
{"id": "95195", "revid": "123968199", "url": "https://it.wikipedia.org/wiki?curid=95195", "title": "Bandiera di Malta", "text": "La bandiera di Malta \u00e8 composta da due bande verticali, di uguali dimensioni di colore bianco (lato del pennone) e rosso.\nNel cantone superiore sinistro \u00e8 presente una Croce di Re Giorgio, bordata di rosso, un'onorificenza conferita da Re Giorgio VI all'intera popolazione maltese per il suo eccezionale coraggio e valore durante la seconda guerra mondiale.\n\u00c8 usata come bandiera di comodo. La legge maltese ne prescrive le regole di utilizzo in caso di cerimonie e in accompagnamento con altre bandiere o vessilli, e ne punisce il vilipendio e l'utilizzo improprio.\nStoria.\nLa bandiera \u00e8 in uso dal 21 settembre 1964: giorno dell'indipendenza dell'isola dal Regno Unito. Prima di quella data, essendo un possedimento britannico, Malta, utilizzava una bandiera su modello Blue Ensign con lo stemma di Malta nel disco bianco alla destra del battente.\nI colori bianco e rosso sarebbero tratti, secondo la tradizione, dallo stendardo del conte normanno Ruggero I di Sicilia, che l'avrebbe donato all'isola nel 1091. Un'altra interpretazione vuole i colori presi dalla bandiera dei Cavalieri Ospitalieri dell'Ordine di San Giovanni, che governarono l'isola dal 1530 al 1798.\nLa Croce di Re Giorgio \u00e8 stata aggiunta ufficialmente alla bandiera nel 1943, e mantenuta nella sua versione repubblicana."}
{"id": "95197", "revid": "125661500", "url": "https://it.wikipedia.org/wiki?curid=95197", "title": "Paola &amp; Chiara", "text": "Paola &amp; Chiara \u00e8 stato un duo canoro femminile italiano di musica pop composto dalle sorelle milanesi Paola e Chiara Iezzi.\nDopo essersi rivelate come coriste degli 883, nel 1996 furono messe sotto contratto come duo da Sony Music e presero parte a Sanremo Giovani con il brano \"In viaggio\"; nel 1997 parteciparono e vinsero il Festival di Sanremo nella categoria Nuove Proposte con \"Amici come prima\".\nIl duo \u00e8 accreditato di circa cinque milioni di dischi venduti in carriera; la sua produzione principale \u00e8 di otto album in studio, quattro EP e trentuno singoli pi\u00f9 varie ristampe per il mercato internazionale, raccolte e DVD.\nOltre a quelle citate, vanta le partecipazioni a Sanremo 1998 (\"Per te\") e 2005 (\"A modo mio\"), a cinque Festivalbar e una vittoria a \"Un disco per l'estate\".\nIl duo rimase attivo a pi\u00f9 riprese fino al 2013, con intermezzi solisti delle due sorelle. Il contratto con la Sony Music dur\u00f2 fino al 2005, anno dell'uscita di \"Greatest Hits\" e del DVD con la raccolta di video contenente la canzone \"A modo mio\".\nStoria.\nGli inizi.\nIl gruppo si forma a Milano nel 1996 dopo che le due sorelle, nel biennio precedente, erano state coriste degli 883 ingaggiate da Claudio Cecchetto.\nA fine anno partecipano in concorso a Sanremo Giovani 1996 con \"In viaggio\", ottenendo il diritto di partecipare alla sezione \"Giovani / Nuove proposte\" del successivo Festival di Sanremo 1997, vinto con \"Amici come prima\". Sulla scia di tale successo esce il primo album del gruppo, \"Ci chiamano bambine\", in cui l'atmosfera \u00e8 in gran parte concentrata su ritmi rock. Il 18 giugno 1997 si esibiscono sul palco dell'History World Tour di Michael Jackson, come uno dei gruppi di supporto. Durante l'estate del 1997 Paola &amp; Chiara si esibiscono al \"Festivalbar\" e a \"Un disco per l'estate\" con il brano \"Bella\", dedicato a una loro amica affetta da anoressia nervosa. A fine anno partecipano alla colonna sonora del film Disney \"Hercules\", con il brano \"Ti vada o no\".\nIl ritorno fra i \"Big\" al Festival di Sanremo e \"Giornata storica\" (1998-1999).\nL'anno seguente, Paola &amp; Chiara sono di nuovo a Sanremo con \"Per te\", inserita nella riedizione dell'album \"Ci chiamano bambine\" assieme all'inedito \"Ti vada o no\".\nNel 1998 esce il loro secondo album, \"Giornata storica\", trainato dal singolo \"Non puoi dire di no\". Rispetto all'album precedente, questo nuovo lavoro presenta canzoni rock e pezzi pop. Nello stesso anno, il gruppo partecipa per la seconda volta al Festival di Sanremo, stavolta nella categoria dei \u00abBig\u00bb, in virt\u00f9 della vittoria ottenuta l'anno precedente, con il brano \"Per te\", che viene per\u00f2 inserito nella ristampa di \"Ci chiamano bambine\", contenente anche un remix della title track e la colonna sonora del film Disney \"Hercules\", intitolata \"Ti vada o no\".\n\"Giornata storica\", tuttavia, ottiene un riscontro inferiore rispetto al primo album. Tra il 1998 e il 1999 Paola &amp; Chiara presentano alcuni programmi sulla rete musicale MTV, tra cui \"So 90's\", programma dedicato ai migliori video degli anni novanta.\n\"Vamos a bailar\", la svolta sexy e il grande successo (2000-2001).\nIl grande successo arriva nell'estate del 2000, quando pubblicano l'album \"Television,\" prodotto da Roberto Baldi e Paola &amp; Chiara (800.000 copie vendute in Europa), trainato dal tormentone \"Vamos a bailar (Esta vida nueva)\", sulla scia di una svolta sexy che ammicca soprattutto a un pubblico pi\u00f9 trasgressivo: l'album abbandona le sonorit\u00e0 rock per avvicinarsi decisamente a sonorit\u00e0 pi\u00f9 pop e ballabili. Per dirigere il videoclip della canzone verr\u00e0 chiamato il regista, futuro candidato al premio Oscar, Luca Guadagnino. Il singolo viene pubblicato anche all'estero, ottenendo buoni successi in Giappone, nei paesi scandinavi, nell'Europa centrale (Germania, Paesi Bassi, Austria, Svizzera) e negli ambienti gay britannici. Il secondo singolo estratto \u00e8 \"Amoremidai\", ballata pop malinconica, mentre, nell'autunno del 2000, esce il terzo singolo, costituito da un remix di uno dei brani di punta del disco, \"Viva el amor!\". A maggio dello stesso anno, l'album \"Television\" viene ristampato, in occasione dell'uscita del quarto singolo, un remix funky di \"Fino alla fine\". Nella nuova versione dell'album, che presenta una nuova copertina e un nuovo libretto, nonch\u00e9 una diversa lista di tracce, i brani \"Fino alla fine\" e \"+ Forte di te\" vengono riarrangiati, sono aggiunte alcune bonus track e la versione internazionale del video di \"Vamos a bailar (Esta vida nueva)\", nonch\u00e9 un paio di pezzi in lingua spagnola, in sostituzione di o in parallelo con le rispettive versioni in italiano.\n\"Festival\" e \"Kamasutra\" (2002-2003).\nNell'estate del 2002 esce il nuovo album, \"Festival\", trainato dal singolo rappresentato dalla title track, \"Festival\". Il singolo \u00e8 accompagnato da un video girato sulle spiagge di Copacabana e Ipanema a Rio de Janeiro, in Brasile. Nell'autunno dello stesso anno, esce il secondo singolo, costituito dal pezzo di apertura del lavoro, \"Hey!\", un brano dalle sonorit\u00e0 acustiche e latineggianti. Nel video della canzone le due sorelle assumono le vesti di due donne-torero, in un'ambientazione gotico-latina.\nDopo che agli inizi del 2003 viene passato dalle radio il brano \"Muoio per te\", durante l'estate di quell'anno esce \"Kamasutra\", il terzo e ultimo singolo estratto da \"Festival\". Il brano, uscito nella versione \u00abDance Rebel Remix\u00bb (maggiormente rock, diversa da quella pop contenuta nell'album), \u00e8 accompagnato da un video, autoprodotto dal duo e diretto da Tommaso Pellicci. Nell'agosto 2003, come parte della campagna pubblicitaria del singolo e anticipazione del video, vengono diffusi alcuni fotogrammi sul portale web Virgilio e questo diviene oggetto di forte attenzione mediatica per il suo supposto contenuto erotico, definito da Chiara come una \"provocazione estrema\". Inizialmente il video, per il suo contenuto erotico (limitato in realt\u00e0 ad alcune brevi scene in cui le due sorelle compaiono in topless) e coerentemente con la politica delle anticipazioni rilasciate tramite il web, non viene trasmesso dai canali musicali, ma solo su Internet (a partire dal successivo mese di settembre), pur essendo presente in un'edizione limitata dell'album stesso, contenente anche altro materiale extra. Sui canali televisivi musicali italiani visibili in chiaro ne viene trasmessa inizialmente una versione censurata. Al video partecipa come guest star Rosalinda Celentano.\nNel 2005 l'inserimento del video nel DVD \"Video Collection 1997-2005\" causa la protesta del Moige, il \"Movimento Italiano Genitori\". Dopo le proteste la Sony decide di inserire un avvertimento sulla copertina, relativo alla presenza di immagini non adatte ai minori di 14 anni, ma successivamente il prodotto torna in vendita senza limitazioni.\n\"Blu\", \"A modo mio\" e l'uscita del primo \"Greatest Hits\" (2004-2006).\nNell'estate del 2004 esce il quinto album, \"Blu\", contenente i singoli \"Blu\" e \"@mare di pi\u00f9\", dalle sonorit\u00e0 anni ottanta. Tra i brani presenti figura anche \"Diana\", dedicata a Diana Spencer. L'album non ottiene per\u00f2 il consenso sperato. Dopo un discreto riscontro radiofonico per la title track \"Blu\", il secondo singolo, \"@mare di pi\u00f9\", non viene accompagnato da un video, mentre l'uscita di un terzo singolo, \"Disco DJ\", viene bloccato.\nNel 2005 Paola &amp; Chiara ritornano al Festival di Sanremo, con la ballata \"A modo mio\", ma vengono eliminate al primo turno. Gi\u00e0 prima del Festival, erano sorte delle polemiche, in seguito alla scoperta dell'esistenza su Internet di un file di 30\", contenente un brano che conteneva il ritornello del brano selezionato per la kermesse, in violazione del regolamento ufficiale.\nIn contemporanea al Festival esce il loro primo \"Greatest Hits\", contenente i loro maggiori successi, pi\u00f9 il brano sanremese (che raggiunge la posizione numero 10 della classifica italiana) e il secondo singolo inedito, pubblicato nell'estate successiva, \"Fatalit\u00e0\".\n\"Nothing at All\": Chiara canta senza Paola (2006-2007).\nDopo un periodo di silenzio, nel gennaio del 2007, Chiara pubblica un singolo solista dal titolo \"Nothing at All\", gi\u00e0 distribuito in precedenza attraverso iTunes, di cui parte del ricavato \u00e8 andato a favore dell'associazione \"Raising Malawi\" per i bambini orfani del Malawi. La canzone ottiene un buon successo: raggiunge la posizione numero due della classifica italiana, dietro a \"Windows in the Skies\" degli U2.\nIl 2 aprile dello stesso anno conduce il programma \"A Letto con Chiara\", un'introduzione al \"Confessions Tour\" e un breve resoconto della carriera di Madonna. Il programma \u00e8 trasmesso dal canale musicale Music Box.\n\"Win the Game\" e l'apertura di un'etichetta indipendente (2007-2008).\nIl 16 novembre 2007 pubblicano \"Win the Game\", il settimo album della carriera, il primo prodotto tramite la loro etichetta indipendente, la Trepertre. L'album \u00e8 composto da sole due canzoni in lingua italiana, con relativa corrispondente versione in lingua inglese.\nL'uscita dell'album \u00e8 anticipata dall'uscita di \"Second Life\" (uscito come EP il 22 giugno 2007) e di \"Cambiare pagina\" (pubblicato il 26 ottobre, la cui uscita radiofonica \u00e8 avvenuta il 14 settembre). Entrambi i singoli hanno ottenuto buoni risultati di vendita, soprattutto \"Cambiare Pagina\".\nDurante la seconda met\u00e0 del 2007 interpretano la sigla mattutina di \"Deejay chiama Italia\", programma condotto da Linus e Nicola Savino, in onda su \"Radio Deejay\".\nIl 28 febbraio 2008, duettano con Michele Zarrillo, al Festival di Sanremo 2008, nella canzone \"L'ultimo film insieme\", composta da Michele Zarrillo e Giampiero Artegiani.\nIn seguito prendono parte a una puntata di \"Mai dire...\", precisamente nella fiction comica \"Sensualit\u00e0 a corte\", in onda su Italia 1, interpretando le sorellastre del protagonista Jean Claude. Il loro brano \"Viva el amor!\" diventato la sigla del programma.\nIl terzo e ultimo singolo estratto da \"Win the Game\" \u00e8 \"Vanity&amp;Pride\", uscito in radio il 18 aprile 2008 e nei negozi il 20 giugno 2008, in tiratura limitata.\nIl 12 agosto 2008 duettano con Dionne Warwick durante l'evento \"Dionne Warwick and friends\".\nNell'ottobre del 2008 curano la colonna sonora dello spettacolo teatrale \"Mi presti la cravatta?\" scritto e interpretato da Fabrizio Lopresti.\nNel 2008 le due sono elette \"Star pi\u00f9 sexy d'Italia\" dai lettori di TGcom.\nIl singolo da solista di Paola e il tributo a Michael Jackson (2009).\nIl 16 gennaio 2009 esce \"Alone\", progetto solista di Paola consistente in un EP di cinque pezzi, tra cui appunto il singolo \"Alone\", la corrispettiva versione italiana titolata \"Io mi perdono\", due remix del brano e la cover di \"Wrapped Around Your Finger\" dei Police. Il brano \u00e8 accompagnato da un videoclip in bianco e nero - girato in inglese e italiano - in cui la cantante interpreta vari personaggi: una vedova, un uomo, una sposa, un pagliaccio e s\u00e9 stessa. Il video \u00e8 girato dal regista e fotografo Paolo Santambrogio, autore anche del servizio fotografico dell'album.\nA maggio del 2009 il brano \"Viva el amor! (English Version)\" \u00e8 inserito nella colonna sonora del film \"La Casa Sulle Nuvole\" di Claudio Giovannesi.\nNel giugno del 2009 il brano \"Vamos A Bailar (Esta Vida Nueva)\" viene definito \"Tormentone estivo degli ultimi 20 anni\" dal settimanale TV Sorrisi e Canzoni.\nIl 21 giugno 2009 il duo prende parte al concerto \"Amiche per l'Abruzzo\", ideato da Laura Pausini in favore delle vittime del terremoto dell'Aquila del 2009, tenutosi allo stadio San Siro di Milano, con altre 40 musiciste femminili della scena italiana.\nIl 7 luglio 2009 le due sono ospiti del programma \"Total Request Live\", cantando un medley dei successi di Michael Jackson.\nIl 9 settembre 2009 \u00e8 pubblicato l'EP \"Emozioni\", disponibile solo per il mercato digitale e contenente il brano in versione ufficiale, alcuni remix e un tributo a Michael Jackson. Il 24 settembre 2009 le due pubblicano un altro EP, contenente i remix del brano \"Emozioni\", intitolato Can You Feel It e cantato in spanglish.\n\"Pioggia d'estate\" e \"Milleluci\" (2010-2012).\nIl 9 febbraio 2010 il duo riceve il premio \"Giacinto Facchetti\", sia per la carriera artistica, sia per l'impegno dimostrato nel sociale. Nello stesso mese, Paola partecipato allo spettacolo teatrale-musicale \"Ostinati &amp; Contrari\", omaggio a Fabrizio De Andr\u00e9 organizzato dalla onlus \"La Stravaganza\" con ricavato destinato a sostenere l'attivit\u00e0 di riabilitazione gratuita proposta dall'associazione.\nA tre anni di distanza \u00e8 pubblicata una versione dell'EP \"Nothing at All\" di Chiara, intitolata \"Walking on the Moon\", con una nuova copertina e una lista tracce diversa dalla precedente. Il 15 maggio dello stesso anno inizia il tour estivo 2010.\nIl 6 luglio 2010 \u00e8 pubblicato il singolo \"Pioggia d'estate\", accompagnato da un videoclip diretto da Gaetano Morbioli; in seguito pubblicano il singolo \"Lluvia en verano\" con un videoclip, dedicato al mercato latino.\nIl 15 ottobre esce il singolo \" Milleluci\" per il mercato digitale, che anticipa l'uscita dell'omonimo nuovo album il 9 novembre 2010, distribuito da Carosello Records. Il 6 maggio 2011 parte il \"Milleluci Tour\". Nella primavera del 2011 lasciano la Carosello Records.\nIl 27 settembre 2011 esce la colonna sonora del film d'animazione \"Rio\" contenente la canzone \"A ritmo del cuore\" scritta e cantata dalle due sorelle.\nNel 2012 il \"The Guardian\" inserisce il singolo \"Non puoi dire di no\" delle sorelle Iezzi tra le dieci migliori canzoni italiane pop degli ultimi 50 anni. Nella primavera dello stesso anno Chiara collabora da solista alla colonna sonora del film \"Maledimiele\", di Marco Pozzi e con Sonia Bergamasco e Gianmarco Tognazzi, con il brano \"L'altra parte di me\".\nA maggio del 2012 Paola collabora con il cantautore Stiv nel pezzo \"In adorazione di te\", estratto come singolo dall'album di quest'ultimo \"\u00c8 pi\u00f9 forte di me\". Il brano viene accompagnato da un videoclip nel mese di giugno. Il mese successivo esce poi \"Xcept You\", nuovo suo singolo da solista, dalle sonorit\u00e0 fortemente dance e accompagnato da un EP ricco di remix. Il brano era gi\u00e0 stato utilizzato nei mesi precedenti come colonna sonora di uno spot pubblicitario della casa di moda Enrico Coveri.\n\"I Migliori Anni/Canzonissima\" e l'ultimo album \"Giungla\" (2013).\nNel 2013 partecipano come concorrenti alla sesta edizione del variet\u00e0 di Rai 1 \"I migliori anni\", condotto da Carlo Conti, per lo storico format \"Canzonissima\". Nella prima puntata cantano il brano \"Un'estate fa\", di Franco Califano, nella seconda puntata cantano il brano \"Bang Bang (My Baby Shot Me Down)\", di Cher e nella terza il brano \"Citt\u00e0 vuota\", di Mina. Nella quarta puntata cantano il brano \"Bella\", di Jovanotti e nella quinta \"E penso a te\", di Mogol e Lucio Battisti. Nella sesta puntata, oltre a cantare la cover \"Diamante\", di Zucchero Fornaciari, presentano un inedito estratto dal nuovo album di prossima uscita, scritto dalle stesse cantautrici e prodotto da Nicol\u00f2 Fragile dal titolo \"Stai dove sei\". Nella settima puntata cantano il brano \"Quiz\u00e1s, quiz\u00e1s, quiz\u00e1s\" e nell'ottava \"Canzone\" di Lucio Dalla. Nella nona e ultima puntata si esibiscono con la loro hit \"Vamos a bailar (Esta vida nueva)\" e gareggiano nuovamente con \"Canzone\", loro brano pi\u00f9 votato nel corso delle puntate, e con questo brano si classificano al quinto posto per \"Canzonissima\".\nIl nuovo album si intitola \"Giungla\" ed \u00e8 distribuito da Self in cd e da Pirames International in formato digitale a partire dal giugno 2013, anticipato dal singolo \"Divertiamoci (perch\u00e9 c'\u00e8 feeling)\". Il disco \u00e8 prodotto da Paola &amp; Chiara e Nicol\u00f2 Fragile. In concomitanza con il lancio del nuovo album Chiara annuncia la probabilit\u00e0 che questo possa essere l'ultimo disco come progetto \"Paola &amp; Chiara\". L'album \"Giungla\" debutta al 13\u00ba posto degli album pi\u00f9 venduti (FIMI/GfK) e al 3\u00ba posto nella classifica degli album indipendenti (PMI/GfK). L'8 luglio 2013 il duo si scioglie ufficialmente.\nAnni successivi (2015-2020).\nIl 28 luglio 2015 esce, esclusivamente nelle edicole, una nuova raccolta contenente venti canzoni del duo, compresi i singoli degli ultimi tre album, non presenti nella raccolta uscita dieci anni prima.\nL'8 novembre 2019 esce \"Mai\" di Giaime feat. Lele Blade e Fred De Palma che poggia sul ritmo e sulla melodia evergreen del sample della celebre hit \"Vamos a bailar (Esta vida nueva)\" di Paola &amp; Chiara.\nIl 19 gennaio 2020 Paola e Chiara vengono ospitate da Fabio Fazio nel variet\u00e0 \"Che tempo che fa\" per parlare dei loro progetti individuali. \u00c8 stata la prima volta che le sorelle sono riapparse insieme, a distanza di sette anni dallo scioglimento del duo."}
{"id": "95198", "revid": "111072248", "url": "https://it.wikipedia.org/wiki?curid=95198", "title": "XML User Interface Language", "text": "XUL (\"XML User Interface Language\") \u00e8 un linguaggio per definire interfacce grafiche sviluppato per supportare le applicazioni basate su Mozilla, come Mozilla Firefox e Mozilla Thunderbird. Come UIML, \u00e8 un'applicazione basata su XML per descrivere interfacce grafiche. Si pronuncia \"zuul\".\nXML \u00e8 utilizzato anche da Android Studio.\nL'intera interfaccia di Firefox, Thunderbird, Seamonkey e altri programmi Mozilla \u00e8 costruita in XUL.\nSebbene XUL non sia uno standard pubblico W3C, esso riutilizza molte tecnologie standard preesistenti, come i CSS, JavaScript, Document Type Definition (DTD) e Resource Description Framework (RDF), che lo rende molto semplice da imparare per persone che hanno una conoscenza di sviluppo e design di applicazioni web.\nIl maggiore vantaggio di XUL \u00e8 il suo fornire una interfaccia semplice e portabile per i componenti pi\u00f9 comuni. Questo riduce lo sforzo implementativo in modo analogo a quello fornito dagli strumenti 4GL.\nIntroduzione.\nUn'interfaccia XUL \u00e8 tipicamente definita da tre insiemi discreti di componenti:\nElementi XUL.\nLe specifiche XUL comprendono un gran numero di elementi che, in prima approssimazione, appartengono alle seguenti aree:\n\u00c8 possibile usare, all'interno di documenti XUL, anche altri documenti XML, come XHTML e MathML, grazie all'uso dei namespace.\nAlcuni componenti comuni, come \"spinbox\" o canvas, non sono disponibili nelle specifiche XUL correnti, ma sono nella lista delle cose da implementare per la versione 2.0 di XUL.\nModo d'uso.\nSebbene XUL sia usato soprattutto per creare l'applicazione Mozilla e tutte le sue estensioni, \u00e8 possibile usarla anche per applicazioni web trasferite via HTTP. L'applicazione XUL maggiormente conosciuta \u00e8 la Mozilla Amazon Browser, che fornisce una ricca interfaccia per cercare i libri presenti su \"Amazon\". Comunque molte delle funzioni pi\u00f9 potenti di Mozilla (come l'uso degli oggetti XPCOM), non sono disponibili ai documenti eseguiti in remoto (a meno che lo script non sia firmato digitalmente).\nOrigine del nome.\nIl nome XUL deriva dal film Ghostbusters, nel quale un fantasma di nome \"Zuul\" si impossessa di un personaggio di nome Dana (interpretato da Sigourney Weaver) e dichiara \"Non c'\u00e8 Dana, solo Zuul\" (\"There is no Dana, only Zuul\"). Poich\u00e9 XUL \u00e8 stranamente usato per definire in XML un'interfaccia, invece del contenuto, gli sviluppatori hanno adottato come slogan il motto \"Non ci sono dati, solo XUL\" (\"There is no data, only XUL\"). Questo si pu\u00f2 vedere nell'URI usato nel namespace XML all'inizio di ogni documento XUL codice_1; quando si vede con una applicazione XUL, il documento mostra uno slogan in grandi lettere al centro dello schermo.\n\"Keymaster\" (\"mastro di chiavi\") e \"gatekeeper\" (\"guardiano di porta\") sono anch'essi presi dallo stesso film. Questo non \u00e8 l'unico riferimento al film in Mozilla: ad esempio, il debugger JavaScript \u00e8 chiamato \"Venkman\", il nome di uno dei personaggi del film."}
{"id": "95199", "revid": "6923", "url": "https://it.wikipedia.org/wiki?curid=95199", "title": "Bandiera del Marocco", "text": "La bandiera del Marocco \u00e8 una bandiera rossa con un pentagramma verde al centro. Il pentagramma indica la saggezza, la pace, la salute e la vita. Il verde \u00e8 il colore dell'Islam, la religione ufficiale del paese. Le cinque punte della stella indicano i cinque \"Pilastri\" dell'Islam, il colore rosso rappresenta \"il sangue\" dei ribelli che hanno combattuto per l'indipendenza del paese.\nInizialmente e fino al 1915, la bandiera era ornata da una stella a sei rami chiamata anche \"Sigillo di Salomone\". La stella a cinque rami fu imposta dal Maresciallo Hubert Lyautey, l'allora governatore generale del Protettorato. Questo pentagramma sostitu\u00ec il \"Sigillo di Salomone\" con regio decreto nel 1915."}
{"id": "95200", "revid": "291985", "url": "https://it.wikipedia.org/wiki?curid=95200", "title": "TeX", "text": " (scritto anche TeX; ) \u00e8 un programma di tipografia digitale, adatto alla stesura di testi scientifici e matematici. Creato da Donald Knuth nel 1978, TeX \u00e8 scritto in WEB, un linguaggio che inframmezza Pascal e documentazione TeX. Per sfruttare la maggiore diffusione dei compilatori C, le distribuzioni TeX moderne sono ottenute usando il programma Web2C per convertire il codice sorgente WEB in C.\n ha conosciuto varie versioni, contraddistinte, per scelta del suo creatore, da un numero decimale finito che parte da 3.0 e converge a \u03c0. La versione attuale (2021) \u00e8 la 3.141592653. Tutte le versioni successive alla 3.0 sono determinate dalla correzione di bug e non presentano novit\u00e0 sostanziali nell'architettura fondamentale, che \u00e8 congelata alla prima versione, avendo l'autore preferito garantire nel tempo l'uniformit\u00e0 di output, sacrificando, a tale esigenza, possibile migliorie e aggiunte da lui stesso ritenute utili.\nStoria.\nIl programma venne creato da Donald Knuth nel 1978, contemporaneamente a METAFONT e ai tipi di carattere Computer Modern, affinch\u00e9 l'autore potesse disporre degli strumenti per un'editoria scientifica di alta qualit\u00e0 nella scrittura del libro \"The Art of Computer Programming\".\n\u00c8 distribuito attualmente con una licenza di software libero e gode di ampia popolarit\u00e0 in campo universitario, specialmente nell'ambito della matematica, della fisica, e dell'informatica.\nOrigine del termine.\nLa pronuncia del nome non \u00e8 \u201ctex\u201d, come il popolare protagonista di alcuni fumetti italiani, Tex Willer, bens\u00ec \u201ctek\u201d poich\u00e9 l'origine del nome deriva dalla radice della parola greca , \"t\u00e9chn\u0113, arte, tecnica, tecnologia\". La terminazione presente del nome \u00e8 la lettera greca \"chi\" greca maiuscola (\u03a7) la cui grafia si confonde con quella della latina \"ics\" (X).\nProgrammi derivati.\nDal programma e dal suo linguaggio di markup interno sono poi stati ricavati linguaggi di pi\u00f9 alto livello, come e ConTeXt, al fine di permettere una pi\u00f9 rapida composizione di documenti di alta qualit\u00e0 e non solamente votati alla matematica.\nManualistica.\n\"The TeXbook\", sempre scritto da Donald Knuth, \u00e8 il manuale d'uso di e sicuramente uno dei libri pi\u00f9 completi su questo programma.\nEsempi di.\nPer scrivere il tradizionale programma di esempio Ciao Mondo in \"plain \", basta creare un file \"ciao.tex\" con il seguente contenuto:\nCiao, Mondo!\n\\bye % indica la fine del file; non \u00e8 mostrato nell'output finale\nProduzione di un documento con.\nLa produzione di un documento prevede una prima fase di scrittura del \"codice sorgente\", un file di testo puro ASCII contenente il testo del documento frammisto a istruzioni che saranno interpretate da . La seconda fase della produzione prevede la \"compilazione\" del codice sorgente, salvato generalmente con estensione .tex, con il programma \"tex\". Questo molto spesso avviene lanciando da un interprete dei comandi del proprio sistema operativo qualcosa di simile a:\n$ tex nomefile.tex\n(Il dollaro indica il \"prompt dei comandi\"). In questa seconda fase produce alcuni file, detti codici oggetto, il pi\u00f9 importante dei quali \u00e8 il file dvi (\"DeVice Independent\"). Possiamo quindi ottenere file in formato PostScript, Portable Document Format (PDF) oppure HTML a partire dal file .dvi per mezzo di altri programmi accessori, quali dvips, dvipdf o latex2html. Alcuni programmi pi\u00f9 recenti elaborano il file sorgente producendo direttamente il risultato in pdf, ad esempio, pdfTeX, XeTeX e LuaTeX."}
{"id": "95204", "revid": "92920", "url": "https://it.wikipedia.org/wiki?curid=95204", "title": "Bandiera della Mauritania", "text": "La bandiera della Mauritania \u00e8 stata adottata per la prima volta il 1\u00ba aprile 1959. La versione attuale \u00e8 stata adottata, invece, a partire dal 6 agosto 2017. La bandiera \u00e8 verde con una mezzaluna gialla (in un'inusuale posizione \"sdraiata\") sovrastata da una stella a cinque punte gialla, il tutto fra due bande di rosso. Il giallo e il verde sono considerati, assieme al rosso, i tradizionali colori panafricani. Il verde \u00e8 anche il colore simbolo dell'Islam, mentre il giallo rappresenta la sabbia del deserto del Sahara. Le strisce rosse sono state aggiunte per mezzo del referendum costituzionale del 2017 per simboleggiare il sangue di chi ha lottato per conquistare l'indipendenza dalla Francia. Anche la mezzaluna e la stella sono simboli dell'Islam, che \u00e8 la principale religione della nazione. Non esistendo una regolamentazione dei vari elementi, si \u00e8 molto diffusa una versione alternativa del vessillo con colori pi\u00f9 chiari, bande pi\u00f9 larghe e una mezzaluna \"appiattita\"."}
{"id": "95205", "revid": "125735383", "url": "https://it.wikipedia.org/wiki?curid=95205", "title": "Bandiera di Mauritius", "text": "La bandiera di Mauritius \u00e8 stata adottata nel 1968. La bandiera \u00e8 composta da quattro bande orizzontali: dall'alto verso il basso i colori sono rosso, blu, giallo e verde.\nI colori della bandiera di Mauritius simboleggiano le diverse religioni ed etnie presenti sull'isola. Il colore rosso rappresenta gli ind\u00f9, il blu i cristiani, il giallo i tamil e il verde i musulmani.\n\u00c8 usata come bandiera di comodo."}
{"id": "95206", "revid": "9", "url": "https://it.wikipedia.org/wiki?curid=95206", "title": "Bandiera di Maurizio", "text": ""}
{"id": "95207", "revid": "125742494", "url": "https://it.wikipedia.org/wiki?curid=95207", "title": "Bandiera della Moldavia", "text": "La bandiera della Repubblica di Moldavia \u00e8 un tricolore verticale blu (lato del pennone), giallo e rosso. Al centro della bandiera \u00e8 presente lo stemma moldavo (un'aquila che regge uno scudo con raffigurata la testa di un Uro), per distinguerla dalla bandiera rumena, che ha gli stessi colori.\nAd effetto del fatto che lo stemma non \u00e8 simmetrico (l'animale mitico ha una fronda di alloro a sinistra ed uno scettro a destra), la bandiera della Moldavia non \u00e8 simmetrica sulle due facce rispetto al pennone. Tale particolarit\u00e0 \u00e8 comune per lo stesso motivo con la bandiera dell'Arabia Saudita, che presenta una scritta. La bandiera del Paraguay presenta invece, caso unico a livello mondiale, due disegni completamente diversi sulle due facce.\nLa Moldavia fu parte della Romania fino alla seconda guerra mondiale ed i moldavi fanno parte del gruppo etnico rumeno, da questo deriva la similitudine tra le bandiere."}
{"id": "95208", "revid": "125639882", "url": "https://it.wikipedia.org/wiki?curid=95208", "title": "Chiara Iezzi", "text": "Ha fatto parte del duo femminile Paola &amp; Chiara fino al 2013, quando ha deciso di dedicarsi alla recitazione.\nBiografia.\nEsperienze in ambito musicale.\nDopo gli esordi in un quartetto jazz e in un gruppo funk, nel 1996 fonda, insieme alla sorella Paola Iezzi, il duo musicale Paola &amp; Chiara e firma un contratto discografico con Sony Music Italia. Il duo partecipa a Sanremo Giovani 1996 con il brano \"In viaggio\", e l'anno dopo al Festival di Sanremo con il brano \"Amici come prima,\" risultando vincitrici nella categoria \"Nuove Proposte.\"\nIl duo incide otto album in studio, quattro per il mercato internazionale, una raccolta, quattro EP, 31 singoli e tre album video, vendendo pi\u00f9 di cinque milioni di dischi sia in Italia che all'estero. Il duo partecipa a tre edizioni del Festival di Sanremo (1997, 1998, 2005) e a cinque del Festivalbar (1997, 2000, 2001, 2002, 2004).\nNel 2000, viene pubblicato il loro singolo di maggiore successo, \"Vamos a bailar (Esta vida nueva)\", tratto dall'album \"Television\" che ottiene il Disco di platino, e con cui il duo vince il Festivalbar e Un disco per l'estate, ottenendo un grande successo internazionale.\nIl gruppo resta attivo fino al 2013, lavorando anche a progetti individuali e non solo in duo. \u00c8 infatti nel 2007 che Chiara pubblica il suo primo EP da solista, \"Nothing at All\", che raggiunge la prima posizione della Dance Chart di iTunes e la seconda nella classifica generale Fimi Nielsen italiana, solo dietro a \"Windows in the Sky\" degli U2.\n\"Nothing at all\" (maxi Ep che include Nothing At All Radio Edit, Cool Vibration, Virgin Marysupestar anche in versione remixate \"Choose The light Mix\" e \"Human resources\" e la traccia video) \u00e8 stato fra i singoli pi\u00f9 venduti in Italia del 2007. Il video ufficiale \u00e8 stato diretto a Londra dal regista Maki Gherzi. Il 18 dicembre 2006 il video viene presentato in premi\u00e8re esclusiva su MTV Trl.\n\"Nothing At All\" \u00e8 stata remixata Alex Gaudino e Nicola Fasano. Il 2 aprile dello stesso anno conduce sul canale Music Box il programma \"A letto con Chiara\", uno speciale sul \"Confessions Tour\" di Madonna. Nel maggio seguente Chiara \u00e8 tra le special guest dei TRL Awards a Milano.\nL'11 dicembre 2013 pubblica l'Ep \"L'Universo\" con quattro canzoni inedite in stile R&amp;b/Hip Hop \"(In Bilico/ L'Universo/Sabbia e Nuvole/Cosa c'\u00e8)\". Nel progetto collabora anche il rapper Daniele Cortese (in arte R.k.). Dall'Ep escono due singoli, il primo \u00e8 L'Universo per il quale viene pubblicato anche il video ufficiale diretto dal regista Alessandro Riccardi, il secondo \u00e8 Sabbia e Nuvole. L'Ep raggiunge la vetta della pop chart di iTunes e i primi posti delle classifiche R&amp;B/SOUL di Google Play e Amazon.\nIl 22 dicembre pubblica una rivisitazione in chiave soul dell\"'Hallelujah\" di Leonard Cohen. Ad aprile 2014 lascia ufficialmente la musica per dedicarsi alla recitazione.\nNel 2015 partecipa come concorrente alla terza edizione di \"The Voice of Italy\", entrando nella squadra di J-Ax e successivamente in quella di Roby e Francesco Facchinetti.\nMercoled\u00ec 9 febbraio 2022 Chiara Iezzi \u00e8 l\u2019ospite del make-up artist delle dive Simone Belli, che insegner\u00e0 come realizzare un trucco adatto alla sera di San Valentino. Inoltre, \u00e8 la prima volta che canta dopo 7 anni dalla carriera musicale, il brano indimenticabile di Paola &amp; Chiara ovvero \"A Modo Mio\" insieme a Bianca Guaccero.\nCarriera come attrice.\nChiara Iezzi si interessa alla recitazione fin dall\u2019adolescenza. Appassionata anche di moda, si diploma come fashion designer mentre nel tempo libero frequenta una scuola di recitazione: segue diversi corsi mentre \u00e8 ancora impegnata negli studi per conseguire il diploma di fashion designer. Comincia a partecipare in alcuni videoclip: continuer\u00e0 a coltivare l\u2019interesse per il mondo attoriale fino a quando a 22 anni viene notata da un regista in un videoclip e le viene proposto di prendere parte ad un casting per il cinema a Roma: Chiara rinuncia per firmare un contratto discografico per 7 dischi con la Sony Music Italy, con il duo Paola &amp; Chiara. Nel 2007 le viene proposto di partecipare ad un casting per una fiction sulla vita di Patty Pravo ma deve rinunciare per impegni discografici.\nNel 2011 inizia a studiare recitazione e partecipa a seminari internazionali a Los Angeles e New York: \"Actor Studio\", Dedalo Teatro - Milano, Accademia 09, Masterclass con Lola Cohen e Juan Fernandez. Apprende diversi stili interpretativi tra i quali lo Stanislavskij, il Meisner, lo Strasberg, il De Fazio.\nUn'importante opportunit\u00e0 di conciliare l\u2019attivit\u00e0 in ambito musicale e l\u2019amore per il cinema le arriva nel 2010, quando collabora alla colonna sonora del film \"Maledimiele\" diretto da Marco Pozzi, cantando il tema principale del film \"L'altra parte di me\". Il film \"Maledimiele\" \u00e8 fuori concorso al Festival del cinema di Venezia e la canzone \"L'altra parte di me\" riceve il premio Roma Videoclip. Nel 2012 \u00e8 protagonista al Teatro Franco Parenti di un monologo nell\u2019ambito della rassegna Christmas Park. Nel 2013 compare in \"I corpi estranei\", film drammatico di Mirko Locatelli con Filippo Timi. Ad aprile 2014 lascia ufficialmente la musica per dedicarsi alla recitazione, dichiarando di poter includere in futuro un aspetto musicale se legato al mondo del cinema e delle colonne sonore, o per eventuali ruoli biografici musicali. Da allora ha preso parte a diversi spettacoli teatrali, videoclip e a produzioni destinate al cinema, alla tv e al web.\nA maggio 2014 \u00e8 nel cast di Under - the series (2014), web serie di Ivan Silvestrini con Gianmarco Tognazzi e Giorgio Colangeli: a settembre l\u2019ultimo dei dieci episodi viene presentato alla Mostra internazionale Cinematografica di Venezia, al Roma Fiction Fest e al Roma Web Fest.\nNel 2015 entra nel cast della seconda serie \"Alex &amp; Co.\", nel ruolo della mamma di Linda e di proprietaria della scuola: Victoria Williams. La serie prodotta da Disney Channel viene distribuita anche su scala internazionale. Nel marzo dello stesso anno viene selezionata tra 800 attori professionisti provenienti da tutto il mondo dal regista e premio Oscar Paul Haggis per un seminario e uno showcase dal 10 al 14 marzo al Teatro Golden di Roma. L'evento \u00e8 correlato all'iniziativa di beneficenza per Haiti \"Artists for peace and justice\".\nSempre a marzo 2015 entra nel cast del film \"Il ragazzo della Giudecca\" diretto da Alfonso Bergamo con Giancarlo Giannini e Franco Nero. A novembre 2015 entra nel cast internazionale del film di Louis Nero \"The Broken Key\" a fianco di Rutger Hauer e William Baldwin.\nA luglio 2016 viene scelta da Prada per il mini film fashion \"The Hour of the Wolf\" per la campagna eyewear Prada Journal III, uscita sul sito ufficiale della maison di moda. A dicembre dello stesso anno \u00e8 madrina ufficiale dell'Asti Film festival.\nChiara Iezzi lavora anche come produttrice e regista: nel febbraio 2014 fonda la societ\u00e0 Licantro Bros Film, con cui realizza il corto \"The Age of Wars\", non ancora reso pubblico perch\u00e9 risulta attualmente in lavorazione per una versione pi\u00f9 estesa.\n\u00c8 protagonista con Eliana Miglio nel cortometraggio \"Roller coaster\" diretto da Manuela Procaccia nel 2019, selezionato fra gli eventi collaterali di rilievo al Festival del Cinema di Venezia. Per il ruolo che interpreta nel cortometraggio, Chiara riceve una menzione speciale come attrice al Florence Film Festival. Nel 2021 \u00e8 nel cast di Unockdown, teen series prodotta da DeAkids in onda su Sky nel ruolo di Katia. Sempre nel 2021 prende parte come guest nella Tv serie cult Ispettore Coliandro stagione 8 Il Ritorno, diretto dai Manetti Bros nel ruolo di procuratore anti mafia in onda in prima serata su Rai 2. Sar\u00e0 nel cast come co-protagonista nel film per Amazon Prime Usa e Canada \"The Solemn Vow\" diretto dal regista pugliese Eros D'Antona in uscita nel 2022.\nVita privata.\nNel 2008 ha iniziato una conversione all'ebraismo a Gerusalemme.\nNel 2016 ha ottenuto la residenza negli Stati Uniti d'America e attualmente vive tra Milano e Los Angeles."}
{"id": "95209", "revid": "3115", "url": "https://it.wikipedia.org/wiki?curid=95209", "title": "Paola Iezzi", "text": "Biografia.\n\u00c8 diplomata al Liceo Classico, dove come professore di latino, greco e italiano ha avuto il cantautore Roberto Vecchioni. Suona la chitarra, il basso elettrico e il contrabbasso classico. Sin dagli anni del liceo inizia a cantare con la sorella all'interno di diversi gruppi rock e funk dell'underground milanese, fino a quando vengono notate e ingaggiate da Claudio Cecchetto per affiancare come coriste il gruppo 883 tra gli anni 1995 e 1996.\nNel 1996 con la sorella Chiara fonda il duo Paola &amp; Chiara, vince nel 1997 il Festival di Sanremo nella categoria \"Nuove Proposte\" con la canzone \"Amici come prima\" ed inizia la sua carriera musicale. Tra il 1998 e il 1999 presenta con la sorella alcuni programmi musicali, tra cui \"So 90's\" sulla rete musicale MTV, un programma dedicato ai migliori video degli anni novanta.\nNel 2000, viene pubblicato il singolo di maggiore successo di Paola &amp; Chiara, \"Vamos a bailar (Esta vida nueva)\", tratto dall'album \"Television\" che ottiene il Disco di platino, con cui vincono il Festivalbar e Un disco per l'estate ed ottengono un enorme successo internazionale anche con la versioni in inglese e in spagnolo del brano, che, a nove anni dalla sua uscita, nel 2009, viene anche eletto \"tormentone estivo degli ultimi 20 anni\" dai lettori di \"Tv Sorrisi &amp; Canzoni\".\nNel 2009, dopo tredici anni di attivit\u00e0 artistica con la sorella, esordisce con un progetto solista dal titolo \"Alone\", un brano in lingua inglese dalle atmosfere black, soul e R&amp;B, di cui \u00e8 produttrice e autrice di musica e parole. L'Ep fisico rimane alla prima posizione della classifica dei singoli PMI/nielsen delle etichette indipendenti per 7 settimane di seguito. Il progetto unisce la parte musicale con la parte visiva con un video (Candidato al Premio Videoclip Italiano 2009 e Candidato al Premio Italiano Videoclip Indipendenti) girato dal fotografo di moda Paolo Santambrogio che accompagna il disco che sostiene l'iniziativa eco solidale di Life Gate Impatto Zero.\nNel 2010, e per i successivi due anni, partecipa allo spettacolo teatrale-musicale \"Ostinati &amp; Contrari - La profezia delle onde\" sulla poetica di Fabrizio De Andr\u00e9, ideato e diretto da Sebastiano Filocamo e portato in scena dall'associazione musicoterapica di volontariato \"La Stravaganza Onlus\", il cui ricavato \u00e8 andato a sostenere le attivit\u00e0 di riabilitazione gratuita proposta dall'associazione. Nello stesso anno esce un suo book fotografico \"Amiche per l'Abruzzo - Pensieri e fotografie\" con scatti in bianco e nero realizzati a Camarda e San Felice d'Ocre in Abruzzo, allegato al DVD \"Amiche per l'Abruzzo\", il concerto-evento ideato da Laura Pausini, cui la stessa aveva partecipato l'anno prima.\nNel 2012 il \"The Guardian\" inserisce il singolo \"Non puoi dire di no\" delle sorelle Iezzi tra le dieci migliori canzoni italiane pop degli ultimi 50 anni.\nNello stesso anno Paola partecipa ad un altro progetto musicale con il brano \"In adorazione di te\", un duetto con un artista alternativo, deejay e produttore Stiv, dove oltre a partecipare come cantante al brano co-produce e studia l'idea creativa per il video che accompagna il pezzo musicale che la vede co-protagonista.\nAlcuni mesi dopo, pubblica l'Ep \"Xcept You\" del quale \u00e8 autrice e interprete e che scrive come colonna sonora per il video della campagna pubblicitaria dello storico marchio di moda italiano: Enrico Coveri. La canzone, dalle atmosfere disco-dance degli ultimi anni 70, viene distribuita solo sul digitale. Dallo stesso anno comincia ad essere richiesta come deejay, selettrice musicale ed interprete sia per serate in club e discoteche sia per eventi speciali, specialmente legati al mondo della moda.\nL'11 giugno 2013 \u00e8 uscito l'ultimo album con Chiara Iezzi, \"Giungla\", poco prima dell'annuncio dello scioglimento del progetto musicale Paola &amp; Chiara.\nDurante l'estate del 2013 Paola ha condotto su Italia 1 il programma \"Nord sud ovest est - Tormentoni on the road\", insieme a Max Pezzali e Jake La Furia dei Club Dogo. Da novembre partecipa alla stagione 2013-2014 di \"Quelli che il calcio\", condotta da Nicola Savino, sia come ospite ricorrente che come deejay, cantante e inviata. Il 5 dicembre ha pubblicato l'EP \"Se perdo te\", reinterpretazione del celebre successo di Patty Pravo, contenente anche la versione in inglese \"The Time Has Come\".\nA marzo 2014 Paola ha partecipato come coach del gruppo di ballo Bad Boys al talent show di Rai 1 \"La pista\", condotto da Flavio Insinna. Nel giugno successivo ha recitato in un breve cameo nel film televisivo \"Ti amo troppo per dirtelo\", diretta dal regista Marco Ponti. Il 6 novembre dello stesso anno ha pubblicato un nuovo EP dal titolo \"i.Love\", formato da tre sue versioni di brani di successo (\"Get Lucky\" dei Daft Punk, \"Live to Tell\" di Madonna e \"The Sun Always Shines on TV\" degli a-ha) e cinque remix delle stesse.\nIl 24 giugno 2016 pubblica un nuovo singolo intitolato \"Lovenight\", contenuto in EP con altre cinque versioni del brano.\nA novembre 2016 recita nella serie TV \"Untraditional\" di Fabio Volo, in onda per nove episodi su canale 9 nel ruolo irriverente della ex fidanzata di Volo.\nIl 5 dicembre 2017 pubblica l\u2019album natalizio \"A Merry Little Christmas\".\nL\u201911 ottobre 2018 pubblica il singolo \"Ridi\" contenuto in un EP con la versione spagnola e una versione solista 2018 chitarra e voce di \"Amoremidai\". Il 23 novembre dello stesso anno pubblica l\u2019album \"A Merry Little Christmas (New Edition)\", una nuova edizione dell\u2019album natalizio dello scorso anno arricchito di 3 nuovi brani, una nuova copertina e accompagnato stavolta dall\u2019uscita fisica in formato CD e vinile.\nIl 10 giugno 2019 pubblica il singolo \"Gli occhi del perdono\" contenuto in un EP con la versione in spagnolo del brano, tre remix e una versione solista 2019 chitarra, sax e voce di Festival. Il brano \u00e8 scritto da Paola iezzi con Andrea Mariano (Andro dei Negramaro) ed Emiliano Pepe. Nello stesso mese, \u00e8 la madrina Bologna Pride assieme a Myss Keta, con la quale partecipa al video musicale della canzone \"Le ragazze di Porta Venezia - The Manifesto\", pubblicato il 18 ottobre.\nIl 29 novembre 2019 pubblica l\u2019album \"A Merry Little Christmas (Deluxe Edition)\", una nuova edizione dell\u2019album natalizio con altri 3 nuovi brani (con Saturnino al basso in Jingle Bell Rock) e una nuova copertina.\nIl 10 gennaio 2020 pubblica il singolo LTM con la collaborazione di M\u00a5SS KETA.\nIl 6 luglio 2020 pubblica il singolo \"Mon Amour\" e nell'autunno dello stesso anno \u00e8 esperta musicale nel programma su TV8 Vite da copertina con Rosanna Cancellieri\nIl 4 dicembre 2021 pubblica l\u2019album \"A Merry Little Christmas (Special Edition)\", una nuova edizione dell\u2019album natalizio con altri 3 nuovi brani (con il feat. de Le Sorelle Marinetti in Jingle Bells) e una nuova copertina."}
{"id": "95212", "revid": "125825842", "url": "https://it.wikipedia.org/wiki?curid=95212", "title": "Cochi Ponzoni", "text": "Biografia.\nAurelio Ponzoni, orfano di padre in tenera et\u00e0, ultimo di tre figli e unico maschio, a cui la madre Adele Cattaneo diede il soprannome Cochi, che egli adotta quando intraprende la carriera di attore.\nIscritto alla sezione di ragioneria dell'Istituto tecnico \"Carlo Cattaneo,\" conosce Renato Pozzetto, iscritto alle classi per geometri. All'et\u00e0 di diciotto anni si reca a Londra; dall'esperienza in quella capitale europea trarr\u00e0 ispirazione per creare il personaggio accurato ed elegante che lo rende famoso. \nAnni Sessanta.\nNel 1962 nasce il sodalizio artistico con Pozzetto, mentre impara da Giorgio Gaber a suonare la chitarra. Il primo impiego stabile del duo \u00e8 al \"Cab64\", che apre nel 1964. Il duo ha successo e viene notato da Enzo Jannacci con cui si instaurer\u00e0 un rapporto di amicizia e che sar\u00e0 co-autore di molte delle loro canzoni, Cochi e Renato si dedicheranno anche alla musica, producendo in sala d'incisione le loro canzoni pi\u00f9 famose.\nNel 1965 il duo approda sul palcoscenico del celebre Derby. Negli anni seguenti diventeranno i campioni di una comicit\u00e0 stralunata e surreale, fatta di una poetica povert\u00e0 di mezzi, gag fulminee, esasperanti monologhi \"nonsense\", canzoncine dai contenuti grotteschi (celebri sono \"Canzone Intelligente\", \"La gallina\", \"Libe-Libe-L\u00e0\", \"Nebbia in Val Padana\" e soprattutto \"E la vita, la vita\") e scenette divertenti (come quelle del maestro e dell'alunno, che terminavano sempre con lo stesso giudizio: \u00abBene, bravo, 7+\u00bb).\nDopo l'esordio televisivo in \"Quelli della domenica\" nel 1968, sono in TV anche l'anno seguente con \"\u00c8 domenica, ma senza impegno\" (1969). \nAnni Settanta.\nNel [1973 conducono un programma tutto loro dal nome: \"Il poeta e il contadino preceduti da Il buono e il Cattivo del 1972. Nel 1974 portano al successo la canzone pi\u00f9 conosciuta del loro repertorio, \"E la vita, la vita\" (scritta, come le altre, insieme a Enzo Jannacci) e appaiono in \"Canzonissima\". Un anno dopo il duo si scioglie e ognuno di loro segue la propria strada. Cochi decide di fare teatro e si trasferisce da Milano a Roma. Proprio in uno spettacolo teatrale lo nota il regista Alberto Lattuada, che lo vuole con s\u00e9 nel 1976 per il suo film \"Cuore di cane\" (protagonista Max von Sydow). \nAnni Ottanta e Novanta.\nNel 1987 si candida per il Partito Radicale, ma non viene eletto. Dopo un periodo di crisi ispirativa, torna in TV nel 1992 nel variet\u00e0 comico \"Su la testa!\", condotto dall'amico Paolo Rossi. Proprio il conduttore disse questa frase celebre:\nIn verit\u00e0 Cochi non scomparve del tutto dalla ribalta televisiva: nel 1980 \u00e8 tra gli animatori del programma di Enzo Jannacci \"Saltimbanchi si muore\" e negli anni ottanta collabora con TeleRoma 56. Lavora anche per la Televisione della Svizzera Italiana (TSI) nei panni di Cochi Tom Ponzoni, un improbabile detective privato; inoltre nel 1985 fa parte del cast dello sceneggiato televisivo\" I due prigionieri\". Nel 1996 Cochi partecipa a \"Mai dire Gol\".\nAnni Duemila.\nDal 2000 torna in coppia con Renato Pozzetto in televisione (\"Nebbia in Val Padana\" e \"Stiamo lavorando per noi\" per la Rai, \"Zelig circus\" per Mediaset) e in teatro (\"Nonostantelastagione\", \"Nuotando con le lacrime agli occhi - Canzoni e ragionamenti\", \"Una coppia infedele\"), partecipando anche al suo film \"Un amore su misura\" (2007). Nel 2010 partecipa al film campione d'incassi \"La banda dei Babbi Natale\" di e con Aldo, Giovanni e Giacomo.\nVita privata.\nHa due matrimoni alle spalle e attualmente vive con la sua terza moglie; ha quattro figlie: Eleonora, Federica, Benedetta e Vera, e quattro nipotini: Arturo, Raimondo, Giulia e Martina.\nFilmografia.\nPubblicit\u00e0.\nHa partecipato anche ad alcune serie di \"sketch\" della rubrica pubblicitaria televisiva \"Carosello\", sempre insieme a Renato Pozzetto:"}
{"id": "95215", "revid": "2", "url": "https://it.wikipedia.org/wiki?curid=95215", "title": "INRIA", "text": ""}
{"id": "95219", "revid": "110157", "url": "https://it.wikipedia.org/wiki?curid=95219", "title": "Betschwanden", "text": "Betschwanden (toponimo tedesco) \u00e8 una frazione di 182 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo che si estendeva per 9,74\u00a0km\u00b2, il 1\u00ba gennaio 2011 \u00e8 stato accorpato agli altri comuni soppressi di Braunwald, Elm, Engi, Haslen, Linthal, Luchsingen, Matt, Mitl\u00f6di, R\u00fcti, Schwanden, Schw\u00e4ndi e Sool per formare il nuovo comune di Glarona Sud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa localit\u00e0 \u00e8 servita dalla stazione di Diesbach-Betschwanden sulla ferrovia Ziegelbr\u00fccke-Linthal (linea S25 della rete celere di Zurigo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95220", "revid": "339392", "url": "https://it.wikipedia.org/wiki?curid=95220", "title": "Joseph Brodsky", "text": ""}
{"id": "95221", "revid": "339392", "url": "https://it.wikipedia.org/wiki?curid=95221", "title": "Josif Aleksandrovic Brodskij", "text": ""}
{"id": "95222", "revid": "104458", "url": "https://it.wikipedia.org/wiki?curid=95222", "title": "R\u00fcti", "text": ""}
{"id": "95223", "revid": "1971044", "url": "https://it.wikipedia.org/wiki?curid=95223", "title": "Sonata per pianoforte n. 8 (Beethoven)", "text": "La Sonata per pianoforte n. 8, Op. 13 in do minore di Ludwig van Beethoven \u00e8 anche nota con il titolo di \"Grande Sonata Patetica\". Questo appellativo non fu coniato da Beethoven, bens\u00ec dal suo editore per motivi commerciali. Il compositore tuttavia lo riconoscer\u00e0 come esatto riferendosi al termine \"patetico\" come lo intendeva il poeta Friedrich Schiller. Composta negli anni 1798-99 e pubblicata per la prima volta da Hoffmeister nel dicembre del 1799, con dedica al principe Karl Lichnowsky, quest'opera segna un punto di svolta per la musica di Beethoven.\nStruttura.\nL'Op. 13 \u00e8 suddivisa in tre movimenti.\nAnalisi del primo movimento.\nLa struttura della sonata \u00e8 finalizzata a concentrare la maggior carica espressiva nel primo dei tre movimenti, che \u00e8 organizzato in modo da esaltare il tessuto musicale ed il materiale tematico presente. La forma \u00e8 quella della forma-sonata, preceduta da un'introduzione in tempo \"Grave\": esposizione (due temi) \u2013 sviluppo (del primo tema) \u2013 ripresa e coda finale. Il tempo indicato \u00e8 \"Allegro molto e con brio\" in 2 met\u00e0 2/2. La tonalit\u00e0 di base \u00e8 quella di do minore. In generale la sonata \"Patetica\" \u00e8 caratterizzata da una forte unicit\u00e0 tematica, grazie alle cellule tematiche che fungono da legame tra le varie parti e tra i movimenti:\nAnche i ponti modulanti sono creati dalle frasi del primo tema.\nIntroduzione.\nL'introduzione \u00e8 caratterizzata da una forte instabilit\u00e0 tonale, accentuata in questo caso dal profilo ritmico irregolare e dall'indicazione \"Grave\", che preclude un'intonazione solenne. Charles Rosen ha scritto: \u00abRitmicamente si pu\u00f2 definire come un levare su grande scala\u00bb. I collegamenti interni sono tutti basati sull'accordo del settimo grado diminuito, come l'inizio della seconda semifrase (questo accordo della quinta specie sar\u00e0 largamente usato per la maggior parte di tutto il primo movimento). Il tema dell'introduzione pu\u00f2 essere definito \u201din divenire\u201d, un palpito spirituale in ascesa, che per tre volte cerca di realizzarsi senza riuscirvi (realizzazione che riuscir\u00e0 solamente nella ripresa \u2013 battute 298 e seguenti). Questo tema \u00e8 formato da due semifrasi ed una codetta. Le idee musicali delle prime due battute (prima e seconda semifrase) potrebbero essere indicate come incisi (una frase normalmente ha 4-8 battute di sviluppo con una cadenza finale, mentre un inciso \u00e8 pi\u00f9 breve e si compone di poche note); in realt\u00e0 entrambe terminano con una cadenza (sulla dominante la prima semifrase e sulla tonica la seconda), conclusione tipica di una frase musicale completa. Il tema si chiude con una codetta [bb. 1-4]:\nLa codetta in realt\u00e0 \u00e8 un ponte di collegamento, che partendo dalla sottodominante (fa minore) modula alla mediante (mi bemolle maggiore) attraverso una rapidissima scaletta discendente di semibiscrome. Inizia cos\u00ec un breve sviluppo del tema \"Grave\", dove la cellula del tema viene presentata alternativamente in \"piano\" e \"fortissimo\". L'ambiente tonale di questo sviluppo (mi bemolle) preannuncia quello analogo dell'esposizione (il secondo tema \u00e8 costruito su questa tonalit\u00e0) Anche questa fase \u00e8 costruita sulla costante ascesa del materiale musicale fino alle ultime battute (8-10) che risolvono tramite una modulazione ed una rapidissima scaletta cromatica discendente nel tema principale del movimento, preparato dall'ultima nota dopo la corona: si bequadro (sensibile della tonica). Questa nota pu\u00f2 essere intesa come quella iniziale del tema seguente (in posizione di anacrusi), oppure come nota di trapasso fra i due andamenti [bb.9-10]:\nEsposizione.\nPrimo tema.\nIl tema del primo movimento (\"Allegro molto e con brio\") \u00e8 un \"periodo\" formato da due classiche frasi di otto battute ciascuna (domanda e risposta o antecedente e conseguente) esposte entrambe nella tonica (pedale di ottave spezzate sul do minore della mano sinistra) e terminanti la prima nella tonica e la seconda nella dominante (sol maggiore). Oltre ad essere un elemento unico, perch\u00e9 caratterizza la sonata rispetto alle altre, il primo tema ha lo scopo di definire e chiarire la tonalit\u00e0 d'impianto (do minore), attraverso l'uso della triade di tonica e dei gradi strutturali della tonalit\u00e0 stessa. Inoltre,un collegamento con il tema del \"Grave\" iniziale si pu\u00f2 vedere nel movimento ascendente di entrambe le frasi musicali, ma con ben altro spirito: \"pi\u00f9 ardente e con determinata manifestazione\") [bb. 11-19]:\nSi pu\u00f2 paragonare la prima frase (11-16) della \"Patetica\" con la prima frase (bb. 1-5) della sonata n. 12 K 332 di Wolfgang Amadeus Mozart:\nLa forza del tema della \"Patetica\" \u00e8 maggiore rispetto a quella della \"K 332\", a causa di una maggiore densit\u00e0 armonica. Beethoven conclude con una cadenza IV - V - I, a differenza di Mozart che usa una cadenza plagale IV - I.\nSegue la codetta del tema (battute 27\u201335), tutta impostata sulla dominante (sol maggiore), che si riallaccia direttamente al ponte modulante (battute 35\u201350) di collegamento tra il primo ed il secondo tema. Il cosiddetto ponte modulante \u00e8 cos\u00ec definito per il suo scopo di collegare il primo tema al secondo, modulando dalla tonalit\u00e0 d'impianto a quella del contrapposto. \u00c8 perci\u00f2 caratterizzato da instabilit\u00e0 tonale che, nel caso dell'Op. 13, deriva dall'accordo diminuito nella progressione; nel dettaglio questo inizia con un pedale di dominante che, dopo vari passaggi, conclude su un pedale di si bemolle, sensibile di do minore, ma anche dominante di mi bemolle minore, tonalit\u00e0 del secondo tema.\nSecondo tema.\nAnche il secondo tema ha uno sviluppo ascendente, quindi \u00e8 imparentato con il \"Grave\" iniziale. Ma l'analogia non si ferma qui: questa seconda idea, che parte dal profondo, pur librandosi gioiosamente in modo lirico, conserva la sua origine affannosa. Pi\u00f9 che una seconda idea \u00e8 una conseguenza, una trasfigurazione lirica del motivo generatore dell'introduzione. Anche la scelta del modo minore \u00e8 significativa in tal senso: secondo la norma della forma-sonata, la tonalit\u00e0 del secondo tema avrebbe dovuto essere mi bemolle maggiore. Sia il primo che il secondo tema sono in minore; la monotonia viene superata da un equilibrio superiore derivato da un'intuizione imperscrutabile. Il tema si compone di due frasi di otto battute ciascuna, a loro volta divise in due semifrasi [bb. 51-59]:\nUna caratteristica di questo secondo tema \u00e8 data dall'uso dell'armonia in modo fluido, evitando cadenze forti con il basso e rendendo cos\u00ec scorrevole l'accompagnamento. Il secondo tema presenta un carattere pi\u00f9 melodico ed espressivo rispetto al primo \u2013 pur rimanendo nella stessa graduazione di colore \u2013 spostandosi alla tonalit\u00e0 relativa di mi bemolle minore e rafforzando l'idea d'introspezione di tutto il movimento. In generale in tutti e tre i movimenti si pu\u00f2 notare questa \"uniformit\u00e0 di colore\" prevalendo il modo minore.\nAlla battuta 67, fino alla battuta 88, si entra nella codetta (che possiamo considerare anche un breve sviluppo del tema). Siamo ancora nel modo minore; solamente nella seconda parte di questa fase Beethoven modula al modo maggiore (battuta 80), dimostrando ancora una volta la seriet\u00e0 di questo lavoro.\nCoda dell'esposizione.\nAlla battuta 89 inizia la coda dell'esposizione, dopo una cadenza (si bemolle maggiore \u2013 mi bemolle maggiore) impostata dalle ultime battute del secondo tema. Qui appare una figurazione di pi\u00f9 ampio respiro [bb. 87-94]:\nche ripetuta due volte conduce, dopo una frenetica corsa di quartine di crome, ad una breve ripresa del tema principale nella stessa tonalit\u00e0 del secondo tema, per chiudersi in una fase altamente drammatica di ottave disgiunte sorrette da un basso discendente. Tramite alcuni accordi di settima la tonalit\u00e0 si risolve sulla tonica (do minore) la prima volta, e sulla dominante minore (sol minore), tonalit\u00e0 dello sviluppo, la seconda volta. L'accordo di chiusura di questa parte \u00e8 di sesta eccedente italiana, accentuando maggiormente il carattere di tensione della composizione.[bb. 121-132]:\nSviluppo.\nLo sviluppo (sezione in cui il compositore prende gli elementi dell'esposizione, li rielabora e li contrappone secondo vari procedimenti costruttivi) riparte con il tema del \"Grave\" in ambiente tonale della dominante (sol minore): ci\u00f2 dimostra l'importanza di quest'introduzione: non una preparazione al tema principale, ma elemento generatore di tutte le idee del movimento e quindi essenziale nello sviluppo. Dopo solo quattro battute (135-138) appare il tema fondamentale, unico protagonista dello sviluppo. La tonalit\u00e0 nella quale viene presentato il tema \u00e8 il mi (mediante). La modulazione dal sol minore al mi minore, non usuale a quei tempi, indica ancora una volta lo spirito rivoluzionario di questa composizione. Nello sviluppo si sente \u201dquel largo respiro beethoveniano e quell'impetuosit\u00e0 nell'ascesa che lo differenzia da tutti gli altri\u201d. Interessante \u00e8, nella fase finale di questa parte, l'insistenza di un pedale sulla dominante](sol) dalla battuta 169 alla 189, realizzato prima con delle quartine di crome e poi con delle minime sincopate; preparazione armonica alla riesposizione del tema fondamentale alla tonica (do minore): una procedura derivata e consolidata dalla struttura della parte finale della fuga:\nRipresa.\nLa ripresa (battuta 197) inizia, come previsto dalle norme della forma-sonata, con il tema fondamentale nella tonalit\u00e0 di base (do minore). Al tema del \"Grave\" vengono riservate le battute finali del movimento. La conclusione della ripresa del primo tema sulla dominante (do) d\u00e0 la possibilit\u00e0 a Beethoven di presentare il secondo tema in fa minore (sottodominante) e non nella prevista tonalit\u00e0 di base (bb. 231-237):\nIn realt\u00e0 la tonalit\u00e0 d'impianto (do minore) si presenta subito dopo (alla battuta 249) e il tema acquista cos\u00ec un pi\u00f9 grande significato.\nLa coda finale (dalla battuta 265 alla fine) inizia con una cadenza forte: quarto grado con la sesta eccedente \"italiana\", prima in quarta e sesta, quinta. Viene ripetuto il materiale usato nella coda dell'esposizione, ma con una maggior intensit\u00e0 ed in ambiente tonale do minore (tonica). Una prima conclusione di questa parte ripresenta il tema (battute 297 e seguenti), a cui fa seguito il \"Grave\", ma in forma di progressione e con alcune dissonanze; quindi con un ultimo guizzo ritorna per l'ultima volta il tema principale. Alcune forti cadenze chiudono definitivamente il movimento. Si pu\u00f2 paragonare questa coda alla sonata n. 2 dove, nella coda della ripresa, l'autore inserisce una cadenza virtuosistica, restituendo un effetto ancora maggiore che nel caso della \"Patetica\".\nAnalisi del secondo movimento.\nLa tensione drammatica del primo movimento si placa nel pi\u00f9 tradizionale \"Adagio cantabile\", ma pur sempre \u201duna linea adamantina che non si piega a nessuna tendenza contingente e che s'erge pura nell'eterna giovinezza dello spirito\u201d. Il secondo movimento \u00e8 in due quarti nella tonalit\u00e0 del sesto grado (rispetto alla tonalit\u00e0 di base del primo movimento e della sonata), ossia la bemolle maggiore (la nuova tonica per questo movimento). La struttura formale pu\u00f2 essere interpretata sia come una forma tripartita oppure come un rond\u00f2 con tre presentazioni del tema. Questa diversa interpretazione della struttura formale del brano dipende dalla prospettiva di partenza: quella teorico-didattica oppure estetica. Nel primo caso si privilegiano, tramite una dettagliata analisi, i processi variativi della composizione; nel secondo caso il procedere temporale dei materiali musicali esposti.\nPrima parte.\nIl tema, che ricorda molto da vicino quello del secondo movimento della Sonata per pianoforte n. 14 K457 di Mozart, \u00e8 una semplice ma intensa melodia molto sentita da Beethoven che, in forma variata, la riprese in altri due lavori pi\u00f9 o meno contemporanei (il quartetto op. 18 n. 2 e il Settimino). Si tratta di una classica frase di otto battute con la parte iniziale e finale nella tonica (la bemolle maggiore) ed una cadenza intermedia alla battuta 4 sulla dominante (mi bemolle maggiore) [bb. 1-8]:\nQuesto tema viene ripetuto all'ottava superiore con un'armonizzazione pi\u00f9 ricca (le quartine di semicrome sono raddoppiate e si trovano sia nella mano destra che nella sinistra) ed appare pi\u00f9 spiritualizzato. Segue, nella tonalit\u00e0 non preparata della sopradominante (fa minore), un nuovo elemento modulante: una curva melodica ascendente e poi discendente che si placa alla fine sulla dominante [bb. 16-23]:\nUna codetta (o ponte modulante o fase cadenzale) di sei battute (23\u201328) in ambiente tonale della dominante riconduce il discorso musicale al tema principale (battute 29-36) a chiusura di questa prima parte nella tonalit\u00e0 d'impianto (la bemolle maggiore).\nSeconda parte.\nAlla battuta 37 appare un nuovo tema (o tema secondario), che in parte \u00e8 derivato dal tema principale, ma nel contempo ha due nuove caratteristiche: il dialogo tra la voce superiore e quella inferiore ed un incessante movimento di terzine di semicrome ribattute, che d\u00e0 nuovo vigore al movimento. La frase di questo tema si compone di due semifrasi di quattro battute: entrambe iniziano sulla tonica minore (la bemolle minore), ma mentre la prima si conclude sulla dominante (mi bemolle), la seconda modula sul mi maggiore [bb. 41-44]:\nLe ultime sei battute di questa fase (45-50) hanno la funzione di preparare il ritorno del tema fondamentale, ma soprattutto di ripristinare l'ambiente tonale iniziale approdando alla dominante (mi bemolle) della tonalit\u00e0 della tonica (la bemolle maggiore).\nTerza parte.\nRitorna il tema fondamentale nella tonica con la doppia esposizione (un'ottava sopra nella seconda esposizione). Il tema \u00e8 lo stesso, ma qui Beethoven invece di abbellire la linea melodica, prosegue l'accompagnamento di terzine della parte centrale, modificandone cos\u00ec la trama musicale invece che la melodia [bb. 51-54]:\nLa coda finale del movimento inizia alla battuta 66 e fondamentalmente consiste in un lungo pedale di quattro battute sulla dominante (mi bemolle), che conduce alle penultime tre battute cadenzali, dove l'accordo di dominante ripetuto successivamente in tre posizioni diverse verso il registro grave si chiude secondo norma sulla tonica (bb. 68-73):\nAnalisi del terzo movimento.\nIl terzo movimento \u00e8 un \"Rond\u00f2\" in quattro quarti tagliato, in tempo di \"Allegro\" e nella tonalit\u00e0 di base (do minore). La struttura formale \u00e8 quella tipica di un rond\u00f2 con quattro esposizioni del tema e tre episodi intermedi (l'ultimo episodio \u00e8 in realt\u00e0 una ripetizione variata del primo). Questo finale \u00e8 indubbiamente meno \u201cimpegnato\u201d e senz'altro inferiore all'altezza spirituale degli altri due movimenti: \u00e8 pi\u00f9 vicino ad una certa grazia settecentesca che non all'impeto, all'ascesa spasmodica del primo movimento Viene meno anche l'approccio serio dei primi due tempi: anche se la tonalit\u00e0 di base \u00e8 quella drammaticamente minore (do minore), al suo interno ci sono molte aree in tonalit\u00e0 maggiori. In realt\u00e0 questo movimento \u00e8 un Rond\u00f2-sonata (termine che non esisteva ai tempi di Beethoven), per la presenza di idee secondarie che possono essere considerate dei secondi temi, per gli episodi intermedi assimilabili \u201cquasi\u201d a degli sviluppi e per l'ultima esposizione del tema che d\u00e0 una forte sensazione di ripresa.\nPrima esposizione del tema.\nLe prime diciotto battute del movimento sono dedicate al tema fondamentale, che \u00e8 sviluppato nelle classiche otto battute (in una struttura chiamata \u201cfrase quadrata\u201d). Al suo interno si individuano tre incisi: il primo si chiude sulla tonica (do minore); il secondo sulla dominante (sol maggiore); il terzo (come nella norma) sulla tonica (do minore). Tutti gli incisi iniziano in modo anacrusico (sulla parte debole della battuta), accentuando ancor di pi\u00f9 il ritmo di danza di questo rond\u00f2 [bb. 1-9]:\nIl carattere della melodia del rond\u00f2, sotto certi aspetti, \u00e8 in linea con i temi ascendenti del primo tempo: infatti i primi due incisi mantengono questa spinta verso l'alto. Si nota come le prime quattro note del primo inciso del rond\u00f2 sono le stesse del secondo tema (fatta la debita trasposizione dal mi bemolle minore al do minore):\nQualche critico (D'Indy e Reineke) ha visto in questa analogia tra i due temi una certa ciclicit\u00e0 in embrione (un metodo compositivo molto usato nella seconda met\u00e0 dell'Ottocento, che collega i vari tempi di una sonata o di una sinfonia tramite un tema conduttore presente in tutti i movimenti). In realt\u00e0 sembra che questo movimento sia stato creato prima degli altri, per una composizione strumentale secondaria, smentendo cos\u00ec questa opinione. Il terzo inciso, che viene ripetuto con alcuni raddoppi di note (la bemolle e sol), conduce alla codetta del tema, di sei battute (13-18), che pu\u00f2 essere divisa in tre parti (2+2+2): le prime due consistono fondamentalmente in una scaletta discendente di crome ripetuta due volte; l'ultima \u00e8 una cadenza perfetta (dominante \u2013 tonica).\nPrimo episodio intermedio.\nIl primo episodio (in mi bemolle maggiore \u2013 mediante di do) occupa 43 battute ed \u00e8 preceduto da sette battute dedicate al ponte modulante di collegamento tra l'esposizione del tema ed il primo episodio intermedio. Il ponte modulante \u00e8 diviso i due parti (4+3; la seconda parte \u00e8 elisa per collegarsi direttamente all'episodio vero e proprio) ed \u00e8 caratterizzato fondamentalmente da due cadenze, per portare l'ambiente tonale dal do minore al mi bemolle maggiore passando dalla sottodominante (fa) e quindi alla sensibile (si bemolle), essendo quest'ultima sia la sottodominante di fa ma anche la dominante di mi bemolle [bb. 19-26]:\nIl primo episodio intermedio pu\u00f2 essere approssimativamente suddiviso in quattro parti (battute 26-34, 34-44, 44-52 e 52-62). Interessante \u00e8 la prima parte dove alla battuta 31 c'\u00e8 una modulazione al mi bemolle minore, mantenuta per\u00f2 per poche battute (31-34):\nLa terza parte ha un carattere pi\u00f9 affermativo, introducendo tra l'altro una nuova idea pi\u00f9 accordale a semiminime ribattute nella tonalit\u00e0 di si bemolle maggiore (dominante di mi bemolle maggiore, tonalit\u00e0 di base dell'episodio) [bb. 44-51];\nL'ultima parte ha la funzione di codetta e si conclude su un accordo di settima di dominante (sol maggiore settima), in preparazione del ritorno del tema alla tonica (seconda esposizione del tema fondamentale).\nSeconda esposizione del tema.\nLa seconda esposizione del tema (battute 62\u201379) \u00e8 identica alla prima senza nessuna variazione.\nSecondo episodio intermedio.\nQuesto secondo episodio comprende le battute dalla 79 alla 121 ed \u00e8 impostato sulla tonalit\u00e0 sopradominante (la bemolle maggiore). Pu\u00f2 essere grosso modo diviso in due parti: prima parte battute 79-107; seconda parte battute 108\u2013121. La prima parte inizia subito in modo anacrusico (la terzina iniziale ricorda chiaramente quella del tema fondamentale del rond\u00f2) nella tonalit\u00e0 dell'episodio, senza nessuna preparazione armonica in quanto la bemolle maggiore \u00e8 la relativa maggiore del do minore ed ha un carattere pi\u00f9 contrappuntistico, accentuato anche da alcune battute con andamento sincopato (79-89).\nLa seconda parte \u00e8 basata su veloci terzine di semicrome, ma il carattere maggiore \u00e8 dato dall'ambiente armonico: tutta questa parte si appoggia su un pedale di sol (dominante della tonalit\u00e0 di base \u2013 do minore), per concludere su una accordo finale in sforzato sulla settima di dominante (sol maggiore settima), preparazione alla terza entrata del tema fondamentale del rond\u00f2 (bb. 108-115):\nTerza esposizione del tema.\nLe prime otto battute del tema sono invariate. La seconda parte (dalla battuta 129) \u00e8 variata ed accorciata: una prima variante si ha nello spostamento della melodia alla mano sinistra, mentre la destra produce degli accordi arpeggiati; il finale inoltre modula verso la settima di dominante di do maggiore, che \u00e8 l'ambiente tonale dell'episodio successivo (bb. 129-135):\nTerzo episodio intermedio.\nIl terzo episodio in realt\u00e0 \u00e8 il primo episodio variato. La prima variazione \u00e8 nella tonalit\u00e0: da mi bemolle maggiore a do maggiore. Nella prima parte le modifiche non sono molto evidenti; ma \u00e8 la terza parte (battute 44-52 nella versione iniziale; battute 154-171 ora) che viene dilatata soprattutto in fase modulante, anche con diversi cromatismi, per portare l'ambiente armonico al do minore (penultima riesposizione del tema del rond\u00f2, bb. 162-172):\nRiesposizione del tema e coda finale.\nAlla battuta 172 si ripresenta il tema del rond\u00f2, anche questa volta accorciato, a cui si aggancia direttamente la coda del movimento (bb. 179-211), che pu\u00f2 essere divisa in tre parti: prima parte battute 179-194, seconda parte battute 194-203, terza parte battute 203-211. Gli elementi tematici di questa coda sono ripresi dalle fasi precedenti del movimento, come pure l'ultima esposizione del tema del rond\u00f2 (terza parte della coda finale), con alcune differenze importanti: innanzitutto la tonalit\u00e0 \u00e8 quella del secondo movimento (la bemolle maggiore). Infatti l'accordo dell'ultima battuta della seconda parte della coda finale (battute 202-203) \u00e8 in mi bemolle maggiore, dominante di la bemolle maggiore. Ma quello che cambia \u00e8 anche l'anacrusi: non inizia sulla sesta croma della battuta, ma sull'ultima semiminima; alterando cos\u00ec radicalmente il carattere del tema, pi\u00f9 esistente e frammentario\nQuest'ultimo cambiamento del fraseggio del tema del rond\u00f2, che lo avvicina ulteriormente al secondo tema del primo movimento, insieme all'ambiente tonale del secondo movimento (la bemolle maggiore), rappresenta una magistrale sintesi di tutta la sonata proprio nelle ultime battute di chiusura. Ed \u00e8 proprio questo principio di ciclicit\u00e0 la novit\u00e0 pi\u00f9 importante introdotta da Beethoven nelle sonate per pianoforte."}
{"id": "95225", "revid": "110157", "url": "https://it.wikipedia.org/wiki?curid=95225", "title": "Braunwald", "text": "Braunwald (toponimo tedesco) \u00e8 una frazione di 308 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo istituito nel 1939 per scorporo da quello di R\u00fcti, si estendeva per 10,13\u00a0km\u00b2 e comprendeva anche la frazione di Bergeten. Il 1\u00ba gennaio 2011 \u00e8 stato accorpato agli altri comuni soppressi di Betschwanden, Elm, Engi, Haslen, Linthal, Luchsingen, Matt, Mitl\u00f6di, R\u00fcti, Schwanden, Schw\u00e4ndi e Sool per formare il nuovo comune di Glarona Sud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nBraunwald \u00e8 una localit\u00e0 di villeggiatura estiva (sanatori, escursionismo, alpinismo) e invernale (stazione sciistica).\nInfrastrutture e trasporti.\nLa localit\u00e0, interdetta al traffico automobilistico, \u00e8 servita dalla funicolare Braunwaldbahn che la collega alla ferrovia Ziegelbr\u00fccke-Linthal (linea S25 della rete celere di Zurigo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95226", "revid": "110157", "url": "https://it.wikipedia.org/wiki?curid=95226", "title": "R\u00fcti (Glarona Sud)", "text": "R\u00fcti (toponimo tedesco) \u00e8 una frazione di 364 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo che si estendeva per 6,18\u00a0km\u00b2, dal suo territorio nel 1836 era stata scorporata la localit\u00e0 di Ennetlinth, assegnata a Linthal, e nel 1939 quella di Braunwald, divenuta comune autonomo. Il 1\u00ba gennaio 2011 \u00e8 stato accorpato agli altri comuni soppressi di Betschwanden, Braunwald, Elm, Engi, Haslen, Linthal, Luchsingen, Matt, Mitl\u00f6di, Schwanden, Schw\u00e4ndi e Sool per formare il nuovo comune di Glarona Sud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1900 con Braunwald):\nInfrastrutture e trasporti.\nLa localit\u00e0 \u00e8 servita dalla stazione di R\u00fcti sulla ferrovia Ziegelbr\u00fccke-Linthal (linea S25 della rete celere di Zurigo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95228", "revid": "767487", "url": "https://it.wikipedia.org/wiki?curid=95228", "title": "Charlot apprendista", "text": "Charlot apprendista (\"Work\") \u00e8 un film interpretato e diretto da Charlie Chaplin; fu proiettato la prima volta il 21 giugno 1915.\nChaplin ha conquistato il cuore degli spettatori portando sullo schermo la realt\u00e0 della classe lavoratrice e del popolo e le difficolt\u00e0 di emanciparsi da una situazione d'inferiorit\u00e0 e sfruttamento, con la farsa e il grottesco, ma con precisa resa emotiva e psicologica come nessuno prima di lui ha saputo fare nella commedia.\nTrama.\nQuando si dice a ciascuno il suo lavoro, o anche il principale ha sempre ragione.\nApprendista imbianchino, Charlot, \u00e8 costretto a tirare un carretto, a mo' di bestia, stracarico di utensili e attrezzi del mestiere e condotto dal suo principale che non esita ad usare la frusta per sollecitarne l'andatura. Arrancando e schiacciato dal peso immane, rischiando di essere travolto da un tram, finire in un tombino aperto, scalando una strada paurosamente in salita tra retrocessioni e avanzamenti, finalmente giunge sul luogo dove sono stati insanamente ingaggiati per tinteggiare e tappezzare il salotto di una grassona che, dopo il fiume di direttive impartite loro, colta dal legittimo sospetto per due appartenenti alla classe subalterna, raccoglie l'argenteria di casa e la rinchiude nella cassaforte. Replica di Charlot che, racimolati gli orologi da taschino suo e del principale e qualche spicciolo, se li sistema in una tasca dei pantaloni chiudendo il tutto con una spilla da balia.\nIl principale dirige le attivit\u00e0, l'apprendista fatica e con meticolosa dedizione inizia l'opera di distruzione. Ad essere tinteggiati non saranno le pareti, ma pavimenti, suppellettili, arredamenti, lo stesso principale. La carta da parati si appiccicher\u00e0 ovunque tranne che sul muro deputato. In una pausa della sua opera distruttrice Charlot fa conoscenza della bella, quanto inefficiente, cameriera; il padrone di casa, in ritardo per l'ufficio a causa delle attivit\u00e0 in corso, fa invece conoscenza con l'amante della moglie che inopportunamente viene a farle visita con omaggio floreale e che invano prover\u00e0 a camuffarsi da operaio: smascherato sar\u00e0 rincorso per la casa dal marito furibondo armato di revolver, uno dei colpi del quale provocher\u00e0 l'esplosione di una stufa a gas, con conseguente crollo dell'intera abitazione, dalle cui macerie emerger\u00e0 il volto stupito e frastornato dell'apprendista decoratore.\nProduzione.\nIl film fu prodotto dalla Essanay Film Manufacturing Company. Venne girato in California, a San Francisco.\nDistribuzione.\nDistribuito dalla General Film Company, il film - un cortometraggio in due bobine della durata di 31 minuti - usc\u00ec nelle sale cinematografiche USA il 21 giugno 1915."}
{"id": "95231", "revid": "933835", "url": "https://it.wikipedia.org/wiki?curid=95231", "title": "Storia dell'Egitto greco e romano", "text": "Le conquiste di Alessandro Magno portarono l'Egitto nell'orbita del mondo greco. Dopo circa tre secoli di dominio da parte della dinastia tolemaica, fu incorporato nello Stato romano (30 a.C.), alla morte di Cleopatra, dopo la sconfitta ad Azio. Alla morte di Teodosio I (395) l'Egitto entr\u00f2 definitivamente a far parte della Impero romano d'Oriente fino alla conquista araba del 641.\nEgitto tolemaico.\nTra il 332 e il 331 a.C. Alessandro Magno, re di Macedonia, dopo una sterile resistenza da parte dei Persiani, conquist\u00f2 l'Egitto, dove fu accolto come un liberatore. Infatti, era in quel paese africano che la pressione persiana era maggiormente avvertita e meno accettata. Alessandro ricompens\u00f2 gli Egiziani riordinando l'amministrazione: abbandonando il modello delle satrapie persiane, fino ad allora da lui adottato per i territori conquistati, vennero nominati due governatori indigeni, Petisi e Doloaspi. L'amministrazione delle finanze fu invece affidata a un greco residente in Egitto, Cleomene di Naucrati. Ai macedoni e ai greci al seguito di Alessandro e ai membri della sua corte furono assegnate solo cariche militari, ma non civili.\nAlessandro dimostr\u00f2 inoltre grande rispetto per gli dei del paese, visit\u00f2 Menfi e si rec\u00f2 fino all'oasi di Siwa nel deserto libico, dove esisteva un celebre santuario oracolare del dio Amon (assimilato dai Greci a Zeus). Il responso oracolare lo dichiar\u00f2 qui figlio del dio, offrendogli un punto di partenza per l'istituzione di un culto divino per il monarca.\nNella regione del Delta del Nilo, decise la fondazione della nuova capitale Alessandria d'Egitto, la prima delle molte citt\u00e0 a cui diede il suo nome. Nel 331 part\u00ec per la spedizione contro i Persiani.\nIn seguito alla morte di Alessandro nel 323 a.C., il suo impero fu diviso tra i suoi generali. Tolomeo, figlio di Lago, uno dei pi\u00f9 stretti collaboratori di Alessandro, fu nominato satrapo dell'Egitto, e presto si autoproclam\u00f2 sovrano, anche se non prese il titolo di re fino al 305 a.C.\nCome Tolomeo I Sotere (\"Salvatore\") fond\u00f2 la Dinastia tolemaica, la quale regner\u00e0 sull'Egitto per 300 anni. Tutti i sovrani di sesso maschile della dinastia ebbero il nome \"Tolomeo\". Poich\u00e9 i re tolemaici adottarono l'usanza egizia di sposare le proprie sorelle, molti sovrani regnarono congiuntamente alle loro spose, che erano di stirpe reale. La famosa Cleopatra fu la sola regina tolemaica a regnare da sola, dopo la morte del fratello-marito Tolomeo XIII.\nI primi Tolomei (305-222 a.C.).\nI primi Tolomei costituirono una monarchia assoluta in continuit\u00e0 con la tradizione faraonica e rispettarono le credenze religiose e le usanze degli Egiziani, costruendo nuovi templi per le divinit\u00e0 egizie. Tolomeo I riform\u00f2 l'amministrazione del paese, senza alterarne le antiche abitudini e conservando la tradizionale distinzione tra Alto e Basso Egitto. Il paese era diviso amministrativamente in nomoi, a capo dei quali c'era il nomarca, a cui Tolomeo affianc\u00f2 lo stratego greco. Dall'inizio del III secolo a.C. migliaia di veterani macedoni e greci furono ricompensati con assegnazioni di terre in Egitto e coloni greci si stabilirono nei villaggi di tutta la regione. L'Alto Egitto, pi\u00f9 lontano dal centro del governo, fu meno interessato dall'immigrazione greca, finch\u00e9 Tolomeo I non fond\u00f2 la colonia greca di Tolemaide per farla diventare la capitale della regione. I Greci, comunque, rimasero sempre una minoranza privilegiata nell'Egitto tolemaico. Costoro ricevevano un'educazione greca ed erano cittadini delle citt\u00e0 come se fossero stati in Grecia. Gli Egiziani furono di rado ammessi ai pi\u00f9 alti livelli della cultura greca.\nTolomeo I Sotere.\nQuando Antigono I, re della Siria, tent\u00f2 di riunire l'impero di Alessandro, Tolomeo prese parte alla coalizione contro di lui. Nel 312 a.C. alleato con Seleuco I, il sovrano di Babilonia, sconfisse Demetrio I, figlio di Antigono, nella battaglia di Gaza.\n fu conclusa una pace tra i contendenti, ma nel 309 a.C. la guerra scoppi\u00f2 di nuovo. Tolomeo occup\u00f2 Corinto e altre parti della Grecia, anche se perse Cipro dopo una battaglia navale nel 306 a.C. Antigono tent\u00f2 poi nel 311 a.C. di invadere l'Egitto, ma non vi riusc\u00ec. Nel 302 a.C. vi fu un'altra coalizione contro Antigono, alla quale partecip\u00f2 Tolomeo. Quando Antigono fu sconfitto e ucciso nella Battaglia di Ipso nel 301 a.C. Tolomeo ottenne la Palestina.\nIn seguito Tolomeo non prese parte ad altre guerre, anche se riconquist\u00f2 Cipro nel 295 a.C.\nNel 290 a.C. circa intraprese i lavori di costruzione del Museo e della Biblioteca di Alessandria.\nAvendo dato sicurezza al regno, Tolomeo nel 285 a.C. associ\u00f2 al regno e design\u00f2 come successore il figlio avuto dalla terza moglie Berenice, escludendo il primogenito Tolomeo Cerauno. Mor\u00ec nel 283 a.C. all'et\u00e0 di 84 anni, lasciando al figlio un regno stabile e ben governato.\nTolomeo II Filadelfo.\nTolomeo II Filadelfo succedette al padre come re d'Egitto nel 283 a.C. Fu impegnato nella Prima Guerra Siriaca contro i Seleucidi in Celesiria (c. 276-271 a.C.) e nella cosiddetta Guerra Cremonidea contro Antigono II Gonata in Grecia. La Seconda Guerra Siriaca ebbe esito incerto e si concluse nel 253 a.C. con il matrimonio tra Antioco II e Berenice, figlia di Tolomeo. Le campagne consentirono all'Egitto di espandersi su tutto il Mar Mediterraneo orientale, avendo ottenuto il controllo delle regioni costiere di Cilicia, Panfilia, Licia e Caria.\nSpos\u00f2 in prime nozze Arsinoe I, figlia di Lisimaco, e nel 276-275 a.C. circa si un\u00ec alla sorella Arsinoe II, aggiungendo al suo impero i possedimenti della moglie nel Mare Egeo.\nA lui e ai suoi consiglieri si deve l'assetto generale del sistema burocratico del regno, basato sulla divisione del territorio in nomi, al comando di generali, controllati dal Diochetes, il primo ministro. Tolomeo istitu\u00ec anche il culto del sovrano, divinizzando alcuni membri della dinastia. Inoltre arricch\u00ec e ampli\u00f2 il Museo e la Biblioteca di Alessandria.\nTolomeo III Evergete.\nTolomeo III Evergete (\"il benefattore\") succedette al padre nel 246 a.C. e spos\u00f2 Berenice II di Cirenaica, che gli port\u00f2 in dote la regione. Dal 246 al 241 a.C. condusse con successo una guerra contro Antioco II (la Terza guerra siriaca), in quanto questi aveva ripudiato la moglie Berenice, sua sorella. La vittoria segn\u00f2 l'apice del potere dell'Egitto tolemaico, che controllava gran parte delle coste dell'Asia Minore e della Grecia.\nDurante il suo regno l'Egitto conobbe un momento di grande splendore e il culto di stato del sovrano come incarnazione del dio raggiunse l'acme. L'Evergete inizi\u00f2 anche la costruzione del tempio di Edfu, uno dei maggiori dell'Egitto.\nDeclino dei Tolomei (222-168 a.C.).\nNel 222 a.C. Tolomeo III mor\u00ec e gli succedette suo figlio Tolomeo IV Filopatore. Antioco III il Grande mosse una serie di attacchi in Palestina, nel 221 e durante la quarta guerra siriaca, che iniziata nel 219 ebbe termine nel 217 con la vittoria egiziana nella Battaglia di Rafia. Ciononostante l'Egitto conobbe un periodo di rivolte interne che portarono alla costituzione, verso il 208, del regno indipendente della Tebaide governato dall'usurpatore Haruennefer.\nTolomeo V Epifane, figlio di Tolomeo IV e Arsinoe III, fu collega del padre probabilmente a partire dal 210, anno della sua nascita. Essendo ancora piccolo, alla morte del padre, il governo fu retto dai suoi tutori. All'interno scoppiarono rivolte che durarono due decenni, mentre sul fronte esterno Antioco III invase nuovamente la Palestina fino alla sua definitiva conquista nella battaglia di Panion nel 200 circa (quinta Guerra siriaca). Contemporaneamente Filippo V di Macedonia si impossess\u00f2 delle isole dell'Egeo e delle citt\u00e0 della Tracia, fatto che provoc\u00f2 l'intervento di Roma e la seconda Guerra macedonica. Nel 197 a.C. Tolomeo fu dichiarato maggiorenne e intorno al 194 a.C. spos\u00f2 la principessa seleucide Cleopatra I. Sul fronte interno, continuarono le rivolte capeggiate da Haruennefer e Ankhuennefer in Tebaide, riconquistata nel 186 a.C., e nel Delta. In politica estera Tolomeo strinse rapporti di amicizia con i Romani.\nNel 180 a.C. gli succedette il figlio Tolomeo VI Filometore. Essendo un bambino, regnarono al suo posto prima la madre Cleopatra I, e alla sua morte, avvenuta nel 176, due tutori. Nel 170 a.C. Antioco IV Epifane invase l'Egitto, depose il Filometore e si fece incoronare re d'Egitto (169 a.C.). La cosa provoc\u00f2 una rivolta ad Alessandria, dove fu proclamato re il fratello di Tolomeo, con il nome di Tolomeo Evergete II, detto il Fiscone.\nGli ultimi Tolomei (168-51 a.C.).\nQuando Antioco si ritir\u00f2 nel 168 a.C., i due fratelli governarono insieme alla sorella Cleopatra II per alcuni anni sotto il controllo di Roma. Nel 164 il Filometore fu cacciato, ma torn\u00f2 l'anno dopo, cedendo al fratello Cirene e la Libia. Nel 155 Tolomeo VI sconfisse definitivamente il fratello. Dopo una fortunata campagna iniziata nel 150, venne nominato re seleucide insieme con Demetrio II. Mor\u00ec in battaglia nel 145 a.C.\nDopo il breve regno del figlio di Tolomeo VI, Tolomeo VII Neos Filopatore, nel 144 a.C. divenne re Tolomeo VIII. Sposata la sorella Cleopatra II, dopo due anni la ripudi\u00f2 per sposare la figlia di lei Cleopatra III. Intorno al 130 a.C. Cleopatra II costrinse il fratello a lasciare l'Egitto e a rifugiarsi a Cipro. Da qui l'Evergete torn\u00f2 nel 127. Alla sua morte, avvenuta nel 116, presero il potere Cleopatra III e suo figlio Tolomeo IX Sotere II (Latiro). Questi, dopo aver accettato come correggente il fratello Tolomeo X Alessandro I, dovette fuggire dall'Egitto nel 107.\nIn seguito alle morti della madre e del fratello, riconquist\u00f2 il regno nell'88 e lo tenne assieme alla figlia Cleopatra Berenice, fino alla morte avvenuta nell'80. Il suo successore Tolomeo XI Alessandro II, figlio di Tolomeo X, non regn\u00f2 a lungo. Dopo che ebbe ucciso la matrigna e moglie Cleopatra Berenice, fu assassinato dagli Alessandrini nello stesso anno in cui era salito al trono. Il suo testamento, probabilmente falso, lasciava l'Egitto a Roma.\nSempre nell'80 a.C. divenne sovrano un figlio di Tolomeo IX, Tolomeo XII Neo Dioniso (Aulete). L'Egitto era di fatto un protettorato di Roma, che si impadron\u00ec della Libia e di Cipro. Nel 58 a.C. Tolomeo XII fugg\u00ec a Roma, in seguito a una rivolta della popolazione di Alessandria, ma tre anni pi\u00f9 tardi i Romani lo restaurarono al potere. Mor\u00ec nel 51 a.C., lasciando il potere al piccolo figlio Tolomeo XIII, che regn\u00f2 insieme alla sorella e moglie Cleopatra VII.\nIl regno di Cleopatra VII (51-30 a.C.).\nIn questo periodo il Regno d'Egitto fu uno dei pi\u00f9 acerrimi nemici di Roma, e la sua regina, Cleopatra VII, che sperava di dominare sull'intero Mediterraneo, fu uno dei personaggi pi\u00f9 pericolosi per il nascente impero romano.\nDurante il regno di Cleopatra la storia egiziana si fuse con la storia generale del mondo romano, anche per l'assassinio di Pompeo in Egitto nel 48 a.C. Dopo la guerra civile alessandrina, che port\u00f2 alla morte del giovane Tolomeo XIII, sconfitto in battaglia da Gaio Giulio Cesare nel 47 a.C., fu nominato collega e marito di Cleopatra suo fratello Tolomeo XIV. Nel 44 a.C. Cleopatra lo fece uccidere e regn\u00f2 insieme al presunto figlio di Giulio Cesare Tolomeo XV Cesarione. In seguito Cleopatra si alle\u00f2 con Marco Antonio, e sembr\u00f2 che l'Egitto stesse diventando una nuova potenza Mediterranea, grazie soprattutto alla \"Donazione di Alessandria\", con la quale Antonio cedette all'Egitto numerosi territori orientali romani e Cleopatra ebbe il titolo di \"Regina dei Re\". Tuttavia l'esercito egizio e flotta tolemaica di Cleopatra, appoggiati dall'esercito di Antonio, subirono la sconfitta ad opera di Ottaviano nella battaglia di Azio del 31 a.C. Scappata in Egitto con 60 navi, qui si uccise, dopo che Ottaviano aveva vinto le ultime resistenze e conquistato il paese.\nPoco prima si era suicidato Marco Antonio. Con la caduta di Alessandria, avvenuta il 1\u00ba agosto del 30 a.C., l'Egitto divenne una provincia di Roma, retta da un praefectus Alexandreae et Aegypti, scelto nell'ordine equestre. Con la morte di Cleopatra, si estinse la dinastia tolemaica e fin\u00ec l'et\u00e0 cosiddetta ellenistica, iniziata nel 323 a.C. con la morte di Alessandro Magno.\nEgitto romano.\nIl principale interesse romano per l'Egitto era costituito dall'approvvigionamento di grano per l'annona della citt\u00e0 di Roma. L'amministrazione romana della provincia d'Egitto si stabil\u00ec ad Alessandria, sede del prefetto; Roma introdusse nuovi funzionari, nuove forme di tassazione, abol\u00ec i titoli di corte tolemaici e l'autonomia della capitale, che perse la sua Bul\u00e8; diverse e sostanziali furono le modifiche apportate al sistema tolemaico di governo, tanto che la storiografia pi\u00f9 recente parla senza dubbio di Egitto Romano, distinto dall'Egitto Tolemaico. I Greci continuarono a lavorare nella maggior parte degli uffici amministrativi; come tutto l'Oriente ellenistico, greca rimase la lingua utilizzata nella provincia. Il latino, al contrario, si mantenne vivo in ambito militare. Anche la cultura e l'educazione rimasero greche durante il periodo romano. Durante la dominazione romana il commercio con l'India avviato da Tolomeo I sub\u00ec una grande accelerazione, diventando un'importante risorsa per l'impero.\nDominazione romana.\nIl primo prefetto d'Egitto, Gaio Cornelio Gallo, port\u00f2 l'Alto Egitto sotto il controllo di Roma con un intervento militare e stabil\u00ec un protettorato sul distretto della frontiera meridionale, che era stata abbandonata dagli ultimi Tolomei. Il secondo prefetto, Elio Gallo, organizz\u00f2 una spedizione non riuscita per conquistare l'Arabia: la costa egiziana del Mar Rosso non fu controllata dai Romani fino al regno di Claudio. Il terzo prefetto, Publio Petronio, bonific\u00f2 dei canali di irrigazione, dando il via a una ripresa dell'agricoltura.\nDal regno di Nerone in poi, l'Egitto conobbe un'era di prosperit\u00e0 che dur\u00f2 circa un secolo.\nI maggiori problemi incontrati riguardarono i conflitti religiosi sorti tra Greci ed Ebrei, in particolar modo ad Alessandria, che in seguito alla distruzione di Gerusalemme nel 70 divenne il centro mondiale della religione e della cultura ebraica. Sotto Traiano vi fu una rivolta ebraica, sfociata nella repressione degli Ebrei di Alessandria e nella perdita di tutti i loro privilegi, anche se in seguito vennero rapidamente ripristinati. Adriano, che visit\u00f2 due volte l'Egitto, fond\u00f2 Antinopoli in memoria del suo favorito Antinoo e proponendone un culto ellenizzante che lo assimilava al dio egizio Osiride Da allora in avanti furono eretti edifici in stile greco-romano in tutta la regione.\nSotto Marco Aurelio l'eccessiva tassazione condusse gli Egiziani a una rivolta (139), che fu repressa solo dopo alcuni anni di combattimento. Questa Guerra Bucolica caus\u00f2 gravi danni all'economia e segn\u00f2 l'inizio del declino economico dell'Egitto. Avidio Cassio, che fu a capo delle armate romane nella guerra, si autoproclam\u00f2 imperatore, e fu riconosciuto dagli eserciti di Siria ed Egitto. All'avvicinarsi di Marco Aurelio, comunque, fu deposto e ucciso, e la clemenza dell'imperatore restaur\u00f2 la pace. Una rivolta simile scoppi\u00f2 nel 193, quando Pescennio Nigro fu proclamato imperatore alla morte di Pertinace. L'imperatore Settimio Severo, nel 202, diede una costituzione ad Alessandria e alle capitali provinciali.\nL'evento pi\u00f9 rivoluzionario nella storia dell'Egitto romano fu l'introduzione del Cristianesimo nel II secolo. Dapprima esso fu vigorosamente osteggiato dalle autorit\u00e0 romane, che temevano le discordie religiose pi\u00f9 di ogni altra cosa in un paese nel quale la religione aveva sempre goduto di una notevole importanza. Comunque la nuova religione fece presto seguaci tra gli Ebrei di Alessandria. Da questi pass\u00f2 rapidamente ai Greci, e in seguito si diffuse tra gli Egiziani dell'interno, senza che l'antica religione opponesse molta resistenza.\nCaracalla (211-217) concesse la cittadinanza romana anche ai Greci d'Egitto. Nel III secolo vi fu una serie di rivolte militari e civili. Sotto Decio, nel 250, i Cristiani subirono le prime persecuzioni, ma la loro religione continu\u00f2 a diffondersi. Durante il regno di Gallieno, il prefetto Emiliano si fece proclamare imperatore dall'esercito, finch\u00e9 il legato di Gallieno, Teodoto, non lo sconfisse. Poco dopo Zenobia, regina di Palmira, invase e conquist\u00f2 l'Egitto, ma nel 272 Aureliano pose fine alla rivolta contro Roma. Due generali di stanza in Egitto, Marco Aurelio Probo e Domizio Domiziano, organizzarono con successo delle rivolte e furono proclamati imperatori. Diocleziano nel 296 sconfisse Domizio e riconquist\u00f2 Alessandria. In seguito l'imperatore riorganizz\u00f2 il paese, dividendolo in tre province, poi diventate quattro. L'editto di Diocleziano del 303 contro i Cristiani fu l'inizio di una nuova era di persecuzione. Ma questo fu l'ultimo serio tentativo di frenare la crescita della religione cristiana in Egitto.\nEgitto bizantino.\nIl regno di Costantino vide la costituzione di Costantinopoli come nuova capitale dell'Impero, e nel corso del IV secolo esso fu diviso in due, con l'Egitto che si ritrov\u00f2 nella parte orientale. Durante i secoli V e VI l'Impero Romano d'Oriente si trasform\u00f2 lentamente nell'Impero Bizantino, uno stato cristiano, di lingua greca, che poco aveva in comune con il vecchio Impero Romano, che nel V secolo scomparve davanti alle invasioni barbariche. L'antica cultura egiziana fu gradualmente dimenticata: a causa della sparizione del sacerdozio pagano, nessuno riusciva pi\u00f9 a leggere i geroglifici dell'Egitto faraonico, e i templi dell'antica religione furono convertiti in chiese o abbandonati al deserto. Anche la lingua egiziana antica poco a poco si trasform\u00f2 nella lingua copta, che divenne il linguaggio liturgico del Cristianesimo egiziano.\nCon l'Editto di Milano del 313, Costantino pose fine alle persecuzioni contro i Cristiani, e nel 324 fece del Cristianesimo la religione ufficiale dell'Impero.\nIl Patriarcato di Alessandria si era notevolmente sviluppato dai primordi del I secolo, e Alessandria era diventata nel III secolo uno dei centri pi\u00f9 importanti della cristianit\u00e0. Non a caso fu proprio quella citt\u00e0 ad essere protagonista del primo grande scisma del mondo cristiano, tra i seguaci del sacerdote alessandrino Ario e l'ortodossia, rappresentata da Atanasio di Alessandria. In seguito al Concilio di Nicea del 325, questi divenne arcivescovo di Alessandria e continu\u00f2 la battaglia contro le idee ariane. La controversia teologica si trasform\u00f2 in contesa politica, causando rivolte che interessarono gran parte del IV secolo.\nLa religione ortodossa non trov\u00f2, comunque, terreno fertile in Egitto per una facile diffusione. Oltre all'Arianesimo, varie eresie, come lo Gnosticismo e il Manicheismo, trovarono numerosi adepti. Un altro fenomeno religioso, iniziato in Egitto dalle prime persecuzioni, fu il Monachesimo, caratterizzato dalla rinuncia al mondo materiale da parte di cristiani, che si recavano nel deserto per vivere da anacoreti.\nNel corso del IV secolo il paganesimo perse gradualmente i suoi seguaci, fino alla definitiva scomparsa in seguito all'editto teodosiano del 389. Poco pi\u00f9 tardi fu distrutto il celebre tempio di Serapide ad Alessandria d'Egitto, la roccaforte pagana nella regione.\nAlessandria, la seconda citt\u00e0 dell'Impero, continu\u00f2 ad essere al centro delle violente controversie religiose. Cirillo, patriarca di Alessandria, convinse il governatore della citt\u00e0 ad espellere gli Ebrei nel 415. L'uccisione della filosofa Ipazia segn\u00f2 la fine della cultura classica in Egitto. Un altro scisma nella Chiesa provoc\u00f2 una guerra civile in Egitto.\nLa controversia monofisita nacque dopo il Concilio di Costantinopoli del 381 e continu\u00f2 fino al Concilio di Calcedonia del 451, che sanc\u00ec la vittoria della posizione ortodossa. L'appartenenza della chiesa egiziana al credo monofisita cre\u00f2 gravi problemi a causa dell'ostilit\u00e0 dei rapporti tra il clero e il prefetto, che rappresentava le idee ortodosse della corte imperiale. Sotto Zenone (474-491) vi fu una serie di deposizioni, deportazioni e condanne dei patriarchi alessandrini a favore dei vescovi nominati dall'imperatore.\nLa pace religiosa arriv\u00f2 col regno di Anastasio (491-518), ma la situazione economica dell'Egitto era in condizioni disastrose. Lo spopolamento e la crescente miseria, dovuta in parte a un sistema fiscale arbitrario, accompagnate dalla diffusione dei grandi latifondi a scapito delle piccole propriet\u00e0 terriere, erano alcuni dei mali endemici in cui versava l'Egitto.\nGiustiniano (527-565) si impegn\u00f2 per salvare il paese dall'anarchia, diede nuovo impulso all'attivit\u00e0 edilizia e risolse il problema delle incursioni dei Blemmi. Alla diocesi d'Egitto subentr\u00f2 una divisione in cinque eparchie, amministrate ciascuna da un governatore con funzioni civili e militari. Sotto il regno di Giustiniano scomparve anche l'ultimo baluardo pagano, il tempio di Iside a File. Ma nel 616 i Persiani invasero l'Egitto e occuparono Alessandria. La dominazione persiana dur\u00f2 circa dieci anni, fino a quando le sconfitte subite in Siria e in Mesopotamia per mano delle truppe imperiali non obbligarono i Persiani a ritirarsi. L'imperatore Eraclio riun\u00ec le cariche di prefetto e di patriarca nella persona di Ciro, le cui tendenze antimonofisite ingigantirono la frattura religiosa e politica tra l'Egitto e l'Impero.\nNel 639 un imponente esercito arabo, mandato dal califfo Omar ibn al-Khattab, pass\u00f2 dalla Palestina in Egitto e nel 641 conquist\u00f2 Alessandria. Dopo 973 anni, finiva cos\u00ec la dominazione greco-romana in Egitto."}
{"id": "95237", "revid": "1904508", "url": "https://it.wikipedia.org/wiki?curid=95237", "title": "Serravalle (San Marino)", "text": "Serravalle (\"Sarav\u00e2l\" in romagnolo nella variante sammarinese) \u00e8 un \"castello\" della Repubblica di San Marino di abitanti ed un'estensione di , il pi\u00f9 popoloso ed esteso della Repubblica.\nAl confine con l'Italia si trova dal 1993 il Ponte di Confine.\nEtimologia.\nIl toponimo \"Serravalle\" significa \"che chiude la valle\" in riferimento alla sua posizione geografica che chiude le ultime colline della valle dell'Ausa prima della pianura romagnola.\nGeografia fisica.\nIl punto pi\u00f9 basso del castello e di tutto il territorio sammarinese \u00e8 a Falciano a 55 metri d'altezza.\nConfina con i castelli di Domagnano e Borgo Maggiore e con i comuni italiani di Coriano, Rimini e Verucchio in Provincia di Rimini.\nStoria.\nAnticamente chiamata Olnano (\"Castrum Olnani\") e dominio dei Malatesta di Rimini, fu occupata nel 1463 dalla Repubblica di San Marino ed entr\u00f2 a far parte ufficialmente della Repubblica il 27 giugno 1463. Cesare Borgia la controll\u00f2 per un breve periodo nel 1503, mettendola sotto un vicario di Rimini.\nMonumenti e luoghi d'interesse.\nIl castello dei Malatesta simbolo di Serravalle e la Collezione Maranello Rosso con Ferrari e Abarth nella curazia di Falciano.\nInoltre nello Stadio Olimpico ha sede il Museo dello sport e dell'olimpismo.\nCurazie.\nIl castello di Serravalle comprende le curazie (frazioni) di C\u00e0 Ragni, Cinque Vie, Dogana, Falciano, Lesignano, Ponte Mellini, Rovereta e Valgiurata.\nDogana, situata in prossimit\u00e0 del confine italiano con la via consolare per Rimini, con circa 7\u00a0000 abitanti \u00e8 la maggiore citt\u00e0 del paese.\nA Rovereta il 30 settembre 1957 ebbero luogo i cosiddetti \"fatti di Rovereta\".\nSport.\nNel castello si trovano lo Stadio Olimpico, successivamente denominato San Marino Stadium, che \u00e8 lo stadio di casa del San Marino Calcio e della nazionale sammarinese, lo stadio del baseball dove gioca il San Marino Baseball Club (vincitore di 4 campionati italiani, 2 Coppe Italia e 2 Coppe dei Campioni) e la nazionale di baseball sammarinese e il Multieventi Sport Domus, il palazzetto dello sport.\nLe squadre calcistiche del castello sono: S.S. Cosmos, S.S. Folgore/Falciano e l'A.C. Juvenes/Dogana oltre al San Marino Calcio che milita per\u00f2 nel campionato italiano in Serie D.\nInfrastrutture e trasporti.\nFerrovie.\nDal 1932 al 1944 ha operato la Ferrovia Rimini-San Marino, a scartamento ridotto, completamente finanziata dall'Italia fascista di Benito Mussolini, in seguito alla stipula di una convenzione (1927) di esercizio fra i due stati. Fu distrutta il 26 giugno 1944 dai bombardamenti della Desert Air Force durante la Seconda guerra mondiale e smantellata fra il 1958 e il 1960.\nAmministrazione.\nLa casa di Castello si trova in via Enrico da Montefeltro, 18.\nAlle elezioni del 29 novembre 2020 \u00e8 stato eletto come Capitano di Castello Roberto Ercolani della lista civica \"Un Castello per tutti...insieme si pu\u00f2!\", i seggi della Giunta di Castello sono stati ripartiti: cinque alla lista civica \"Un Castello per tutti...insieme si pu\u00f2!\", due a \"Insieme per il Castello\" e uno a \"Serravalle: Un Castello da Vivere Insieme\"."}
{"id": "95238", "revid": "125172435", "url": "https://it.wikipedia.org/wiki?curid=95238", "title": "Citt\u00e0 di San Marino", "text": "Citt\u00e0 di San Marino, nota per sineddoche come San Marino e localmente, per antonomasia, \u00abCitt\u00e0\u00bb (\"San Mar\u00e8in\", \"San Maroin\" o \"Sit\u00ea\" in romagnolo nella variante sammarinese), \u00e8 la capitale della Repubblica di San Marino, situata sul monte Titano.\n\u00c8 il terzo centro abitato pi\u00f9 popoloso del Paese (dopo Borgo Maggiore e Dogana, frazione di Serravalle) nonch\u00e9 il capoluogo del castello omonimo ( abitanti con un'estensione di ), che comprende anche alcune \u00abcurazie\u00bb (frazioni) tra cui Murata.\nStoria.\nLa leggenda fa risalire la fondazione della Comunit\u00e0 di San Marino al 301, opera di San Marino, un immigrato dalmata nominato poi diacono dal vescovo di Rimini. Divenne praticamente indipendente nell'VIII secolo, dopo la fine dell'Esarcato bizantino, anche se giuridicamente solo secoli dopo col riconoscimento pontificio (1291 e 1463). Dopo avere ottenuto uno statuto comunale nel 1295 e l'affrancamento feudale dal vescovo del Montefeltro nel 1351, allarg\u00f2 il suo territorio fino ad arrivare negli odierni confini nel 1463, dopo le battaglie contro i Malatesta (Trattato di Fossombrone).\nMonumenti e luoghi d'interesse.\nIl Palazzo Pubblico in stile neogotico, fu ricostruito sulle fondazioni dell'originale \"Parva Domus Communis\" in stile romanico dall'architetto Francesco Azzurri (1894), la basilica di San Marino, la chiesa di San Francesco con annessa pinacoteca-museo del XIV secolo, la chiesa di San Pietro, il Museo di stato, l'Ara dei Volontari, il Teatro Titano. Inoltre sono visitabili due delle tre torri sul Titano.\nPatrimonio dell'umanit\u00e0.\nA partire dal 2008 il centro storico \u00e8 stato inserito dall'UNESCO tra i patrimoni dell'umanit\u00e0, in coppia con il monte Titano. La motivazione data dal comitato parla di \"testimonianza della continuit\u00e0 di una repubblica libera fin dal Medioevo\". In particolare sono stati iscritti nel patrimonio: torri, mura, porte e bastioni, la basilica di San Marino dell'Ottocento, alcuni conventi del XIV e XVI secolo, il Teatro Titano del XVIII secolo e il Palazzo Pubblico del XIX secolo.\nGeografia fisica.\nIl territorio del castello confina con i castelli di Acquaviva, Borgo Maggiore, Fiorentino e Chiesanuova e con il comune italiano di San Leo.\nInfrastrutture e trasporti.\nDal 1932 al 1944 ha operato la Ferrovia Rimini-San Marino, a scartamento ridotto, completamente finanziata dall'Italia fascista di Benito Mussolini, in seguito alla stipula di una convenzione (1927) di esercizio fra i due stati. Fu distrutta il 26 giugno 1944 dai bombardamenti della Desert Air Force durante la Seconda guerra mondiale e smantellata fra il 1958 e il 1960.\nFunivia.\nLa citt\u00e0 conta una funivia che la collega con Borgo Maggiore.\nStrade.\nL'arteria stradale principale \u00e8 la SS 72, a 4 corsie per quasi tutto il suo tracciato, che collega la citt\u00e0 direttamente con Rimini.\nSport.\nCiclismo.\nCitt\u00e0 di San Marino \u00e8 stata dodici volte arrivo di tappa del Giro d'Italia:\n\u00c8 inoltre il punto di arrivo della gara ciclistica Lugo-San Marino, riservata alla categoria allievi. Fino al 2010 \u00e8 stata anche il punto di arrivo della soppressa Coppa Placci.\nCalcio.\nLe squadre del campionato di calcio sammarinese con sede a Citt\u00e0 di San Marino sono la Societ\u00e0 Sportiva Murata e la Societ\u00e0 Polisportiva Tre Penne.\nBaseball.\nLa squadra cittadina di baseball \u00e8 il San Marino Baseball Club, militante nella massima serie del campionato italiano di baseball. Ha in bacheca quattro scudetti (2008, 2011, 2012, 2013), due Coppe Italia (2006, 2009) e tre Coppe dei Campioni/European Champions Cup (2006, 2011, 2014). \nLa fiamma olimpica.\nA Citt\u00e0 di San Marino \u00e8 anche passata la Torcia olimpica dei XX Giochi olimpici invernali di Torino 2006.\nAmministrazione.\nLa casa di Castello si trova in Via Basilicius, 2.\nAlle elezioni del 29 novembre 2020 \u00e8 stato eletto come Capitano di Castello Tommaso Rossini della lista civica \"Uniamo San Marino\", i seggi della Giunta di Castello sono stati ripartiti: cinque alla lista civica \"Uniamo San Marino\", due a \"Citt\u00e0 che Riparte\" e uno a \"Uniamocitt\u00e0\"."}
{"id": "95243", "revid": "1501558", "url": "https://it.wikipedia.org/wiki?curid=95243", "title": "Pierluigi Collina", "text": "Ha diretto la finale del campionato mondiale del 2002 ed \u00e8 stato ininterrottamente il miglior arbitro del mondo dal 1998 al 2005, secondo quanto stabilito dalla IFFHS, la Federazione mondiale degli storici e degli statistici del calcio con sede in Germania che nel gennaio 2010 ha esaminato tutte le graduatorie in materia arbitrale negli ultimi 22 anni (dal 1987).\nDotato di temperamento deciso e carismatico, bench\u00e9 non sia un giocatore, il \"Times\" lo ha inserito al 50\u00ba posto della classifica dei 50 calciatori pi\u00f9 cattivi di tutti i tempi, mentre nel 2020 \u00e8 stato eletto miglior arbitro della storia del calcio da \"France Football\". Dal 2011 \u00e8 membro della Hall of fame del calcio italiano. \nDopo il ritiro dall'attivit\u00e0 agonistica, nel 2010 diventa supervisore degli arbitri della Federazione calcistica dell'Ucraina. Dal 2010 all'agosto 2018 \u00e8 stato responsabile della commissione arbitrale UEFA, lasciando la carica al connazionale Roberto Rosetti. Dal gennaio 2017 \u00e8 il presidente della Commissione Arbitri della FIFA.\nBiografia.\nFiglio unico di un impiegato statale e di un'insegnante di una scuola elementare, una volta conseguita la maturit\u00e0 scientifica, si iscrive alla facolt\u00e0 di Economia e Commercio all'Universit\u00e0 di Bologna, laureandosi nel 1984 con 110 e lode.\nDal 1991 vive a Viareggio dove pratica la professione di consulente finanziario. \u00c8 sposato con Giovanna Collina e ha due figlie.\nNel 2003 ha pubblicato un libro dal titolo \"Le mie regole del gioco. Quello che il calcio mi ha insegnato della vita\".\n\u00c8 apparso sulle copertine dei videogiochi calcistici Pro Evolution Soccer 3, Pro Evolution Soccer 4 (assieme a Thierry Henry e Francesco Totti) e Pro Evolution Soccer 5 (assieme a Gianluigi Buffon), mentre in Fifa 2005 \u00e8 sbloccabile come arbitro nelle partite amichevoli nazionali. Inoltre nel 2003 \u00e8 stato protagonista nel video di una canzone di Giorgia, La gatta sul tetto.\n\u00c8 stato presente in numerose campagne pubblicitarie per importanti marchi e campagne sociali, tra le pi\u00f9 curiose vi \u00e8 quella in Giappone per uno spot sui takoyaki (polpettine di polpo) e nell'ultimo episodio dell'anime \"Holly e Benji Forever\", dove appare in una delle ultime sequenze in qualit\u00e0 di direttore di gara di Giappone-Brasile. La sua caricatura \u00e8 apparsa nel video della canzone \"Shoot the Dog\" di George Michael.\nCollina \u00e8 apparso nello spot di una campagna istituzionale sulla prevenzione della celiachia, malattia di cui soffre sua figlia.\nCarriera.\nTra le partite arbitrate, ci sono una finale di Coppa Campioni 1998-1999 (con la rocambolesca vittoria del Manchester United grazie a due gol segnati nei minuti di recupero ai danni del Bayern Monaco) e la finale dei mondiali del 2002 -, terminata 2-0 per i brasiliani (nello stesso torneo diresse anche - e l'ottavo di finale -).\nHa diretto inoltre la Finale di Coppa UEFA 2003-2004 tra e Olympique de Marseille (2-0) e la finale del torneo calcistico alle Olimpiadi del 1996 tra e (3-2); in tale competizione diresse altre 4 gare.\n\u00c8 stato impiegato anche al , dove fu designato per - e -, al Campionato europeo di calcio 2000, in cui gli vennero affidate -, - e il quarto di finale -, e al Campionato europeo di calcio 2004, dove diresse la partita inaugurale -, la partita di girone - e la semifinale -.\nProprio agli Europei del 2000, a causa di un presunto errore per la concessione di un rigore discusso ai , dopo giorni di grandi polemiche, i sostenitori della contestarono Collina, indossando a migliaia in un successivo incontro una maschera di carta con le fattezze dell'arbitro italiano.\nIn precedenza, il 14 maggio 2000 aveva diretto la discussa partita -Juventus, decisiva per il campionato italiano 1999-2000. La Juventus, che era due punti sopra la rivale , era obbligata a vincere. Collina fu costretto a sospendere l'incontro alla fine del primo tempo a causa di un violento nubifragio che si abbatt\u00e9 sullo stadio Renato Curi. Dopo ben 71 minuti d'interruzione, placatosi il maltempo, fece riprendere ugualmente la partita nonostante il campo fosse ormai evidentemente compromesso: in quest'anomala situazione la gara fu vinta per 1-0 dal Perugia, risultato che consegn\u00f2 alla Lazio lo scudetto. Grandi polemiche ne derivarono circa il mancato rinvio dell'incontro; a distanza di anni Collina, senza temere critiche, si sentir\u00e0 libero di dichiarare pubblicamente di essere un simpatizzante biancoceleste, in quanto fan tra gli altri dell'ex difensore laziale Giuseppe Wilson.\nVanta anche la direzione in tre semifinali di UEFA Champions League (nel 2001 Leeds United-, nel 2002 - e nel 2004 Deportivo La Coruna-).\nInoltre, il 10 gennaio 2003, \u00e8 stato il primo arbitro estero ad arbitrare una partita di Ligue 1 (Olympique Lyonnais-Olympique Marsiglia), a causa dell'indisponibilit\u00e0 dei fischietti transalpini allora impegnati in un ritiro. Il 9 giugno 2005 ha arbitrato la partita di addio al calcio di Ciro Ferrara allo stadio San Paolo di Napoli.\nL'ultima gara ufficiale diretta da Collina in Italia \u00e8 stata la partita valida per la Coppa Italia, -, disputata allo stadio Pietro Fortunati il 21 agosto 2005. La partita \u00e8 terminata 0-0, e dopo i calci di rigore i pugliesi hanno avuto la meglio, vincendo 5-6. L'ultima gara ufficiale in assoluto arbitrata da Collina \u00e8 stata invece, tre giorni dopo, Villareal-Everton, match di ritorno dei preliminari di Champions League 2005-2006, terminata con il risultato di 2-1 per i padroni di casa, con grandi polemiche da parte inglese per l'annullamento (sul risultato di 1-1) di una rete di Ferguson apparsa ai pi\u00f9 regolare.\nIl 29 agosto 2005, dopo 28 anni di carriera, ha rassegnato le dimissioni dall'Associazione Italiana Arbitri (AIA), accompagnate da una dichiarazione stampa molto polemica, a seguito di una pubblicazione della \"Gazzetta dello Sport\" che rivel\u00f2 che \u00abCollina aveva firmato uno dei tanti contratti pubblicitari [...] con la Opel, sponsor del , senza il consenso dell'allora presidente AIA Tullio Lanese\u00bb, accusa respinta dall'ormai ex-fischietto, che dopo essere inizialmente declassato in Serie B decide di non arbitrare pi\u00f9. Dopo i Mondiali 2006 ha collaborato con Sky Sport come cronista sportivo.\n\u00c8 stato arbitro effettivo dal 1977 al 2005, internazionale dal 1995. Nel corso della carriera arbitrale ha diretto: 240 gare in Serie A (debutto il 15 dicembre 1991 in Verona-); 79 in Serie B; 42 in Coppa Italia (Finale 1995, 2002, 2004 e 2005); 2 in Supercoppa Italiana (2003 e 2004); 109 internazionali (debutto l'8 marzo 1995 in -). Tra le \"classiche\" del campionato italiano vanta la direzione di 5 Derby di Milano, 5 -, 5 Milan-Roma, 4 Juventus-Inter, 4 Milan-Juventus, 4 Juventus-Roma, 2 Derby di Roma, 1 Derby di Torino, 1 Derby di Genova, e due spareggi-retrocessione dalla Serie A (nel 2003 Atalanta-Reggina e nel 2005 Bologna-Parma).\nNel dicembre 2006, dopo le dimissioni di Stefano Tedeschi dalla carica di designatore degli arbitri di Serie A, Collina \u00e8 stato nominato consulente del nuovo designatore Cesare Gussoni, gi\u00e0 presidente dell'AIA. \u00c8 stato responsabile della Commissione Arbitrale dell'UEFA dal 2010 al 2018, poi dimessosi.\nDopo aver riottenuto la tessera dell'AIA \u00e8 stato nominato il 19 luglio 2007 designatore degli arbitri e consulente tecnico-atletico della CAN A e B dal comitato nazionale dell'AIA, riunito a Roma. Il 3 luglio 2010 si dimette dall'incarico di designatore arbitrale del campionato italiano: nominato, infatti, designatore UEFA dal presidente Michel Platini, sceglie di mantenere solo l'incarico europeo. Il suo precedente ruolo sar\u00e0 ricoperto \"ad interim\" dall'allora presidente dell'AIA Marcello Nicchi.\nNel dicembre 2007 rende noto di aver ricevuto minacce tali da rendere necessaria l'assegnazione di una scorta a protezione della sua persona.\nIl 20 gennaio 2017 viene nominato presidente della Commissione Arbitri della FIFA."}
{"id": "95247", "revid": "339392", "url": "https://it.wikipedia.org/wiki?curid=95247", "title": "Frazione (diritto amministrativo)", "text": ""}
{"id": "95248", "revid": "984", "url": "https://it.wikipedia.org/wiki?curid=95248", "title": "Richard Bachman", "text": ""}
{"id": "95250", "revid": "1358851", "url": "https://it.wikipedia.org/wiki?curid=95250", "title": "Caratteristica di Eulero", "text": "In matematica, e pi\u00f9 precisamente in geometria e topologia, la caratteristica di Eulero \u00e8 un numero intero invariante che descrive alcuni aspetti della forma di uno spazio topologico. Si denota comunemente con formula_1 (lettera greca chi).\nLa caratteristica di Eulero fu formulata originariamente per i poliedri, e usata per dimostrare vari teoremi, inclusa la classificazione dei solidi platonici: Eulero partecip\u00f2 attivamente a queste ricerche.\nNella matematica moderna, la caratteristica di Eulero, chiamata anche caratteristica di Eulero-Poincar\u00e9, \u00e8 definita in un ambito pi\u00f9 generale a partire da una omologia, introdotta dal matematico Henri Poincar\u00e9.\nPoliedri.\nDefinizione.\nLa caratteristica di Eulero formula_1 fu definita inizialmente per i poliedri, con la formula\ndove \"V\", \"S\" e \"F\" sono rispettivamente il numero di vertici, spigoli e facce del poliedro.\nRelazione di Eulero.\nLa relazione di Eulero asserisce che\nper tutti i poliedri \"senza buchi\", ovvero semplicemente connessi. I poliedri convessi rientrano in questa categoria.\nEsempi di poliedri convessi.\nLa formula di Eulero pu\u00f2 essere usata per dimostrare che ci sono solo 5 solidi platonici:\nDefinizione formale.\nComplessi di celle o simpliciali.\nUn poliedro \u00e8 un esempio di complesso di celle, o di complesso simpliciale: questi sono particolari spazi topologici costruiti a partire da vertici, spigoli, facce 2-dimensionali, facce 3-dimensionali, ecc. Per questi spazi la caratteristica di Eulero \u00e8 definita semplicemente come\ndove formula_6 \u00e8 il numero di facce \"n\"-dimensionali (vertici e spigoli sono intesi come facce di dimensione 0 e 1).\nLo stesso spazio pu\u00f2 essere descritto da molte decomposizioni in celle o simpliciali differenti, con valori formula_7 variabili: il fatto notevole, che rende la caratteristica di Eulero importante in geometria, \u00e8 che la quantit\u00e0 formula_8 \u00e8 per\u00f2 indipendente dalla decomposizione scelta.\nSpazi topologici.\nAncora pi\u00f9 in generale, si pu\u00f2 definire la caratteristica di Eulero-Poincar\u00e9 di un qualsiasi spazio topologico con l'omologia: senza entrare nel dettaglio, si definisce formula_9come la dimensione dell\"'i\"-esimo \"gruppo di omologia\", e quindi\nSe lo spazio topologico non \u00e8 troppo complicato, ciascun formula_9 \u00e8 effettivamente un numero (non \u00e8 infinito), e formula_12\u00e8 zero per ogni \"n\" sufficientemente grande.\nPropriet\u00e0.\nLa caratteristica di Eulero \u00e8 un \"invariante topologico\": due spazi topologici omeomorfi hanno la stessa caratteristica. Questo \u00e8 un risultato molto forte, che implica in modo banale la formula di Eulero: i poliedri convessi sono infatti tutti omeomorfi alla sfera bidimensionale.\nLa caratteristica \u00e8 anche invariante per equivalenza omotopica: due spazi omotopicamente equivalenti hanno la stessa caratteristica.\nSe \"M\" e \"N\" sono spazi topologici disgiunti, abbiamo\nPi\u00f9 in generale, se \"M\" e \"N\" sono sottospazi di uno spazio pi\u00f9 grande che non si intersecano in modo troppo complicato, vale la relazione\nLa caratteristica di Eulero di un prodotto di spazi \"M\" \u00d7 \"N\" \u00e8\nInfine, grazie alla dualit\u00e0 di Poincar\u00e9, la caratteristica di una variet\u00e0 differenziabile compatta di dimensione dispari \u00e8 zero.\nEsempi.\nSpazi contrattili.\nOgni spazio contrattile, cio\u00e8 omotopicamente equivalente a un punto, ha la stessa caratteristica di Eulero del punto, che \u00e8 1 perch\u00e9 il punto ha 1 vertice e 0 facce di ogni dimensione maggiore. Quindi la retta, il piano, e ogni spazio euclideo ha caratteristica di Eulero 1.\nSuperfici.\nLa caratteristica di Eulero di una superficie pu\u00f2 essere calcolata agevolmente tramite una suddivisione in poligoni (cio\u00e8 una descrizione come \"complesso di celle\") e un conteggio del numero di vertici, spigoli e poligoni. La caratteristica di Eulero \u00e8 l'invariante fondamentale nella classificazione delle superfici.\nNel caso in cui siano dati vertici e facce e la tassellazione sia regolare (tutte le facce contano lo stesso numero di spigoli), \u00e8 possibile riscrivere la caratteristica di Eulero in modo pi\u00f9 semplice senza contare gli spigoli.\nformula_16\ndove formula_17 \u00e8 il numero di lati (diviso due, perch\u00e9 ogni spigolo \u00e8 incidente su due facce)."}
{"id": "95251", "revid": "1522738", "url": "https://it.wikipedia.org/wiki?curid=95251", "title": "Pushpa Kamal Dahal", "text": "Biografia.\nPrachanda \u00e8 cresciuto nel distretto di Kaski, vicino a Pokhara, in una famiglia di casta braminica ma di classe sociale mediobassa. Ancora ragazzo, si \u00e8 trasferito con la famiglia nel distretto di Chitwan, nelle piane del Terai. Durante le scuole superiori si \u00e8 avvicinato al marxismo ed \u00e8 diventato simpatizzante comunista. Si \u00e8 laureato in Scienze Agricole ed \u00e8 diventato insegnante nelle scuole superiori. Ha quindi iniziato un master in Pubblica amministrazione che ha per\u00f2 abbandonato per diventare un funzionario a tempo pieno del Partito comunista nepalese.\nStudioso dei teorici comunisti, Pushpa Kamal Dahal \u00e8 diventato, nel 1994, leader del Partito Comunista Maoista Nepalese, che ha spostato su posizioni rivoluzionarie in polemica con le posizioni secondo lui troppo morbide dell'altro partito comunista, il CPN (UML). Il 13 febbraio 1996 il partito, dopo un suo preciso ordine, ha dato vita a una guerra civile contro la monarchia di re Birendra morto assassinato in modo misterioso nel 2001 e quindi sostituito sul trono dal fratello Gyanendra.\nNel periodo della guerra civile Prachanda ha vissuto da clandestino in montagna, con lunghe permanenze oltre il confine indiano. Rientrato a Kathmandu grazie al riavvio delle trattative di pace nell'autunno del 2006, da allora svolge attivit\u00e0 politica istituzionale nella capitale nepalese.\nLa guerra civile.\nPartita nel distretto di Rolpa, l'insurrezione maoista (chiamata da Prachanda \"People's War\" o \"guerra popolare\") \u00e8 arrivata a controllare molti distretti del Nepal, soprattutto nella parte occidentale del paese, che vengono governati secondo i principi del marxismo.\nDal punto di vista strategico, la guerriglia guidata da Prachanda ha avuto il suo punto di forza nella particolare morfologia montuosa del Nepal e nella grande conoscenza del territorio da parte dei maoisti. Per questo l'esercito di Prachanda (o People's Army) ha ottenuto il controllo di molte aree rurali, limitando la sua azione nelle citt\u00e0 a raid contro caserme e stazioni di polizia. Per contro l'esercito regolare (Royal Nepalese Army), seppure con armi assai migliori, acquistate soprattutto in Cina e in India, non \u00e8 mai riuscito a riconquistare le zone montuose, limitandosi a saltuari attacchi alle basi maoiste, attuati soprattutto con elicotteri.\nSi calcola che la guerra civile abbia fatto dal 1996 al 2006 pi\u00f9 di 13.000 morti distribuiti su entrambi i fronti.\nDopo il colpo di Stato militare, con lo scioglimento del parlamento, attuato da re Gyanendra il 1\u00ba febbraio 2005, la guerriglia si \u00e8 rafforzata ed \u00e8 giunta a patti con i maggiori partiti democratici di Kathmandu. Un'insurrezione popolare per la democrazia avvenuta nella capitale nell'aprile del 2006 ha quindi costretto il re a rinunciare ai poteri assoluti e a riaprire le trattative con Prachanda. I negoziati sono culminati nel novembre del 2006 con un accordo di pace che prevedeva le elezioni di un'assemblea costituente.\nLa vittoria elettorale.\nIl 10 aprile 2008 le elezioni dell'assemblea costituente si sono tenute alla presenza di osservatori internazionali e hanno sancito la vittoria di Prachanda, il cui partito ha ottenuto la maggioranza relativa dei seggi. Alla sua prima riunione, il 28 maggio, la Costituente ha deciso di cambiare la forma dello Stato passando dalla monarchia alla repubblica.\nPrachanda \u00e8 stato eletto Primo ministro il 15 agosto 2008 per voto dell'Assemblea costituente con 464 voti favorevoli su 577. Ha prestato giuramento il 18 agosto 2008.\nI lavori della Costituente dovrebbero terminare nel 2010.\nL'ideologia.\nL'ideologia di Prachanda si basa sulle teorie di Karl Marx, Vladimir Lenin e soprattutto Mao Zedong. Tuttavia egli propone una via nazionale al comunismo, chiamata \"Prachanda Path\" o, in italiano, \"Percorso di Prachanda\", che accetta il multipartitismo e propone un'economia mista per far rinascere il Nepal, accogliendo anche i capitali stranieri. Tra i punti principali del suo programma politico attuale, la ristrutturazione dello Stato in senso federale, una riforma agraria che espropri la terra ai grandi latifondisti e la ridistribuisca ai contadini poveri, la costruzione di grandi infrastrutture per lo sfruttamento del potenziale idroelettrico del paese.\nIl pensiero di Prachanda \u00e8 in parte dovuto alle riflessioni di Baburam Bhattarai, un intellettuale di fama in Nepal, considerato l'ideologo del partito e autore di molti libri sull'applicazione del marxismo nel XXI secolo in Asia.\nPrachanda si definisce \"un marxista non dogmatico e democratico\"."}
{"id": "95258", "revid": "22475", "url": "https://it.wikipedia.org/wiki?curid=95258", "title": "Crimini e misfatti al computer", "text": "Crimini e misfatti al computer (\"Computer Crimes and Capers\") \u00e8 una raccolta di racconti di fantascienza del 1983, curata da Isaac Asimov, Martin H. Greenberg e Charles G. Waugh.\nLa raccolta rappresenta una testimonianza su come cambi la considerazione dei computer con l'andare del tempo.\nContenuti.\nLa raccolta rappresenta un'importante testimonianza su come cambi la considerazione dei computer con l'andare del tempo, precorrendo molti temi del movimento letterario cyberpunk.\nNei racconti pi\u00f9 datati il computer \u00e8 visto come un dio pagano, enorme e pieno di cavi, che vuole conquistare e dominare il genere umano. In \"Amore ti amo\" una semplice telescrivente decide il destino dei dipendenti degli uffici militari statunitensi, mentre in \"Sam Hall\" addirittura il computer controlla le azioni di ogni uomo sulla Terra, sia reale... che inventato.\nGi\u00e0 con l'avvento degli anni settanta, quando ci si rese conto che le macchine potevano essere utili invece che \"nemici\", i computer sono visti come mezzi e non come entit\u00e0 senzienti. In \"Un'ora di investigazioni\" si ipotizza l'uso informatico per acquisire informazioni in giro per il mondo, preannunciando il futuro uso di Internet.\nIn \"Policomputer\" si tratteggia la figura del \"poliziotto informatico\", costretto a fare i conti con le cattive intenzioni di chi usa i computer, e non dei computer stessi.\nI racconti tracciano un percorso culturale che va dal ritenere i computer \"nemici dell'uomo\" ad affidare loro le sorti dell'umanit\u00e0, una conversione al dio pagano e tecnologico che sarebbe stata seriamente ridimensionata negli anni a seguire, sia da \"\" (1968) di Arthur Clarke che dalle apocalittiche atmosfere dei romanzi cyberpunk.\nEdizioni.\nIl libro \u00e8 stato pubblicato in Italia il 21 gennaio 1996 nella collana fantascientifica \"Urania\" (n. 1275)."}
{"id": "95262", "revid": "15756", "url": "https://it.wikipedia.org/wiki?curid=95262", "title": "Matthias Gr\u00fcnewald", "text": "Biografia.\nL'identit\u00e0 del pittore.\nL'identita di \u00abMatthias Gr\u00fcnewald\u00bb rimase a lungo incerta. Quel nome gli fu attribuito arbitrariamente dal pittore e storico dell'arte Joachim von Sandrart (1606\u20131688), \u00abil Giorgio Vasari tedesco\u00bb che, dopo pi\u00f9 di un secolo di obl\u00eco pressoch\u00e9 totale del suo nome, se non della sua opera, lo riscopr\u00ec scrivendone nella sua monumentale \"Accademia tedesca degli antichi architetti, scultori e pittori\", pubblicata nel 1675: \u00abMatthaes Gr\u00fcnewald, altrimenti detto Matthaes di Aschaffenburg, non la cede a nessuno dei migliori spiriti degli antichi tedeschi nella nobile arte del disegno e della pittura. \u00c8 per\u00f2 da deplorare che questo mirabile artista, insieme con la sua opera, sia caduto in tale dimenticanza che non sono riuscito a trovare uomo vivente che mi potesse dare un minimo scritto o una notizia orale sulla sua attivit\u00e0; ma voglio dedicare ogni cura possibile per far s\u00ec che la sua eccellenza sia riportata in luce; altrimenti, credo che la sua memoria svanir\u00e0 del tutto in pochi anni\u00bb.\nVon Sandrart chiam\u00f2 \u00abMatthaes Gr\u00fcnewald\u00bb per la prima volta nel 1629, l'autore di un \"San Giovanni\" - ora perduto - da lui veduto a Castel Gandolfo, di propriet\u00e0 di papa Urbano VIII e che allora veniva attribuito ad Albrecht D\u00fcrer. Nel 1637 gli attribu\u00ec delle xilografie, siglate M. G., che sono state successivamente attribuite a Mathis Ger\u00fcng e infine lo identific\u00f2 nel 1675 con un \u00abMeister Mathis\u00bb, pittore attivo ad Aschaffenburg, in Baviera, negli anni ottanta del XV secolo, del quale per\u00f2 non si hanno pi\u00f9 tracce a partire dal 1490. L'identificazione fu accolta in epoca moderna soltanto da Walter Z\u00fclch che lo unific\u00f2 anche con il contemporaneo scultore \u00abMeister Mathis\u00bb, operoso dal 1500 al 1527 a Seligenstadt e ad Aschaffenburg: ma a Gr\u00fcnewald non si \u00e8 mai potuto attribuire alcuna scultura; anche la parte scolpita dell'altare di Issenheim, il suo capolavoro, \u00e8 certamente di mano di Nicolas de Haguenau e della sua bottega ed \u00e8 datata al 1480 circa, quando il pittore era appena nato.\nLa prima citazione del pittore si rintraccia in un documento del 10 ottobre 1505, nel quale il canonico di Aschaffenburg, Heinrich Reitzmann, fa dipingere per sei denari a un allievo di \u00abMeister Mathis\u00bb un epitaffio. Il capitolo del duomo di Magonza cita il pittore \u00abMeister Mathis\u00bb il 13 giugno 1510, incaricandolo di occuparsi, in qualit\u00e0 di ingegnere, della fontana del castello di Bingen. In una lettera del 9 giugno 1511 viene definito \u00abMeister Mathis, pittore e tagliapietre\u00bb nel castello di Aschaffenburg. A proposito di una sua richiesta di denaro, il 27 agosto 1516 \u00e8 nominato \u00abMathis Gothart\u00bb e infine, dal suo testamento, perduto ma citato in altro documento, egli nomina erede il figlio adottivo Endres Niethart firmandosi \u00abMathis Niethart, pittore di W\u00fcrzburg\u00bb mentre, il 1\u00ba settembre 1528, viene annunciata ai magistrati della citt\u00e0 di Halle la morte del \u00abmaestro Mathes Gothard, pittore e idraulico\u00bb.\nStabilito il suo vero nome - anche se ormai storicamente gli rester\u00e0 per sempre quello di Gr\u00fcnewald - \u00e8 rimasto indefinito se il suo cognome reale sia Gothart o Niethart. Dato per certo il luogo di nascita di W\u00fcrzburg, difficile si presenta la determinazione della data della sua nascita, che fu fatta oscillare dal 1455 al 1480. Il pi\u00f9 recente orientamento della critica \u00e8 di avvicinare la sua nascita al 1480, tanto per ragioni di stile - una nascita verso la met\u00e0 del Quattrocento comporterebbe uno stile accentuatamente tardo-gotico - quanto per compatibilit\u00e0, per un artista di et\u00e0 avanzata, a intraprendere e a portare a compimento l'estenuante lavoro della pittura dell'altare di Issenheim, terminato nel 1516.\nLa formazione artistica.\nL'incertezza sulla sua nascita e la mancanza di documenti rendono problematica anche la definizione della formazione artistica di Gr\u00fcnewald. Stabilita la fioritura della sua pittura a partire del 1505, egli si colloca certamente nella generazione dei grandi maestri del primo Cinquecento tedesco, all'incirca coetaneo di Altdorfer, Cranach e D\u00fcrer operosi nella Germania meridionale.\nNon si \u00e8 in grado di riconoscere un suo maestro o un ispiratore: sono stati proposti Holbein il vecchio, Schongauer, Konrad Witz, lo stesso D\u00fcrer, Pacher, Memling, il Maestro della Passione di Darmstadt, persino Mantegna e lo si \u00e8 anche identificato con il Maestro del Libro di casa. Nessuna proposta appare convincente, n\u00e9 riesce a spiegare \u00abla singolarissima costituzione di questa pittura, che sembra il frutto irripetibile e incomunicabile di una quasi feroce coerenza che investe non solo lo stile, ma la personalit\u00e0 stessa del maestro. Si potrebbe forse vedere nell'arte di Gr\u00fcnewald il pi\u00f9 alto compimento e insieme la traduzione visionaria e fantasmagorica del Rinascimento nordico\u00bb\nLe prime opere.\nIl trittico di Lindenhardt (1503).\nConservata in una collezione privata tedesca \u00e8 una piccola tavola (49 x 86\u00a0cm) dipinta in entrambi i versi, in origine predella di un altare e gi\u00e0 assegnata a Georg Pencz, gli \u00e8 stata attribuita e datata al 1500 circa, e verrebbe cos\u00ec a costituire l'opera pi\u00f9 antica che di lui conosciamo.\nSul \"recto\" \u00e8 dipinta, con qualche ingenuit\u00e0, una \"Ultima cena\", mentre il \"verso\" della tavola \u00e8 dipinto con le due figure delle sante \"Agnese\" e \"Dorotea\".\nOpera di maggiore impegno, attribuitagli con diverse riserve, a causa dell'assenza di ogni documentazione, \u00e8 il trittico ligneo che fu dipinto per la chiesa di Bindlach, e che nel 1685 fu trasferito in quella del vicino paese di Lindenhardt, presso Bayreuth. La pala si compone di tre pannelli, dipinti esternamente, mentre internamente sono ornati di sculture attribuite ad Arnold R\u00fccker, con il quale Gr\u00fcnewald avrebbe tenuto comune bottega a Seligenstadt,\nDatato 1503, il trittico si compone di un pannello centrale con il \"Cristo con gli strumenti della passione\", e di due laterali, il sinistro con \"Otto santi\" - al centro \"Giorgio\" con \"Margherita\", \"Caterina\", \"Barbara\", \"Pantaleone\", \"Cristoforo\" (nel quale si vuole riconoscere un autoritratto del pittore), \"Eustachio\" e un altro non identificato - e il pannello destro con \"Sei santi protettori\", al centro \"Dionigi\" circondato da \"Egidio\", \"Agazio\", \"Ciriaco\", \"Vito\" ed \"Erasmo\".\nDiversi critici ne negano l'autografia, altri la considerano copia di un dipinto perduto e vi \u00e8 chi vi avverte l'influsso di Jacopo de' Barbari.\nLa \"Crocefissione\" di Basilea.\nLa datazione della \"Crocefissione\" conservata nella \u00d6ffentliche Kunstsammlung di Basilea varia dal 1500 al 1515. Fu forse eseguita per la Congregazione di Sant'Antonio, dalla quale probabilmente pass\u00f2, con la Riforma, a pubblica propriet\u00e0. \u00c8 possibile che la tavola facesse parte di un altare formato di pi\u00f9 pannelli, come rivelerebbe il fatto che sia stata segata inferiormente e che tre fori, sul bordo laterale, dovrebbero essere le tracce dell'antica esistenza di una cerniera; sul verso della tavola si vede ancora il disegno a penna di decorazioni floreali.\nIn quella chiesa dovrebbe aver conosciuto una tavola, di eguale soggetto, dipinta dal Witz, secondo una formulazione austeramente arcaica. Potrebbe da questa aver ricavato la composizione asimmetrica, con la Vergine isolata a sinistra e chiusa nel suo mantello nero, mentre compatto \u00e8 il gruppo delle due donne sotto la croce, del Giovanni Evangelista e del centurione Longino che, con il braccio alzato, attesta la divinit\u00e0 del Crocefisso, in accordo con la scritta, riportata sulla tavola e tratta dal vangelo di Matteo, \u00abVere filius Dei erat ille\u00bb. Le figure si dispongono lungo una linea che corre obliquamente da destra a sinistra, dal Longino, serrato in una grigia e luminosa corazza medievale - che ricorda ancora la figura del \"Sabothai\" della tavola dello \"Speculum humanae salvationis\" del Witz - a Giovanni, il cui mantello \u00e8 agitato da un'onda di lamine metallizzate, fino alle due Marie ai piedi della croce.\nLo sfondo \u00e8 un paesaggio desolato, fatto di lontane colline e di strapiombi rocciosi, con colori varianti dal bruno al verde acido fosforescente, nel quale pure si distinguono appena figure di soldati, il Cristo in orazione nell'orto, la traccia confusa di una casa circolare, teste di angeli. Su tutti incombe la figura del Cristo, apparentemente molto pi\u00f9 grande delle altre, dalle lunghissime braccia, una sorta di rami nati dal tronco del corpo che sembra della stessa sostanza della croce, che vanno a terminare nelle mani inchiodate dalle quali spuntano le tipiche dita rappresentate dall'artista, contratte e legnose come sterpi. Il corpo di Cristo \u00e8 tutto minutamente crivellato di piccole ferite, le gambe sono fortemente arcuate, i piedi slogati e verdastri, trafitti da un unico chiodo.\nIl \"Cristo deriso\" (ca 1505).\nDella tavola del \"Cristo deriso\" esistono tre copie, una nel Historisches Museum di Hanau, un'altra nel Brukenhalschen Museum di Hermannstadt e una terza nel Mesuem der Stadt di Aschaffenburg, particolarmente importante perch\u00e9 una scritta sul dorso ha permesso di risalire al committente dell'opera, Johann von Cronberg, morto nel 1506, che l'avrebbe ordinata in memoria di una sorella deceduta nel 1503. Si ha cos\u00ec che la data di esecuzione della tavola deve inserirsi fra questi anni.\nLa tavola fu di propriet\u00e0 della Collegiata di Aschaffenburg da dove pass\u00f2 nel 1613 al duca Guglielmo V di Baviera - un collezionista gi\u00e0 proprietario di un'altra opera di Gr\u00fcnewald, la \"Crocefissione\" ora a Washington - e di qui a un convento di Monaco dal quale transit\u00f2 all'Universit\u00e0 per essere infine custodita nell'Alte Pinakothek.\nLe fonti alle quali Gr\u00fcnewald avrebbe potuto far ricorso sono individuate soprattutto in D\u00fcrer e in Holbein il vecchio. Il carnefice in primo piano sarebbe ispirato dalle stampe d\u00fcreriane del \"Martirio di santa Caterina\" e della \"Salita al Calvario\", cos\u00ec come la figura del presunto capo dei carnefici, a destra, sarebbe stata tratta dalla stampa del \"Cuoco e la moglie\", mentre altri ancora vi vedono riferimenti in altre xilografie, \"Il diavolo e la donna vanitosa\" - che per altro deriva a sua volta dal \"Cristo al limbo\" di Martin Schongauer - e il \"Martirio di san Sebastiano\".\nQuesta costante indicazione di opere di D\u00fcrer ha fatto ritenere che Gr\u00fcnewald lo abbia conosciuto personalmente a Norimberga almeno nel 1503. Otto Hagen invece, sostenitore della possibilit\u00e0 di un viaggio in Italia di Gr\u00fcnewald, trova motivi comuni nella predella delle \"Storie di san Nicola di Bari\", un tempo nella chiesa fiorentina di Santa Croce, del Pesello.\nAl di l\u00e0 di singoli riferimenti, il dipinto richiama piuttosto la \"Cattura di Cristo\" di Francoforte di Holbein, tanto per l'impostazione asimmetrica, che si discosta dalle tradizionali composizioni che pongono Cristo al centro della scena, quanto per l'uso di un colore trasparente e variato di tono e per la caratterizzazione ritrattistica dei personaggi che assistono alla flagellazione: ma si tratta di un'affinit\u00e0 di superficie: a Holbein manca la capacit\u00e0 di trasfigurare gli aspetti veristici in una suprema irrealt\u00e0. Qui il verismo dell'impianto disegnativo \u00e8 solo apparentemente turbato dalle deformazioni espressionistiche: la cruda violenza dei gesti viene anzi esaltata delle caratterizzazoni grottesche del volto dei flagellatori, dalla distorsione del braccio destro dell'aguzzino alle spalle del Cristo e dall'\u00abimpossibile\u00bb gamba sinistra, rappresentata di profilo, dello sgherro in primo piano: questi, il vero centro del dipinto, curvo nello sforzo di tirare la corda con un braccio e di sferrare la frustata con l'altro, accentua la dinamica della rotazione della scena in un autentico moto turbinoso, in cui si sostanzia lo spietato realismo dell'immagine.\nIl colore vivido e impregnato della luce che proviene dal basso, la trasparenza delle ombre, lo spazio non determinato da nessuna costruzione prospettica, trasfigurano i dati realistici in visione: in questa intima fusione si realizza l'alta poesia della pittura di Gr\u00fcnewald.\nLa piccola crocifissione (ca 1510).\nLa \"Crocefissione\" attualmente nella National Gallery di Washington, fu acquistata dal duca Guglielmo V di Baviera, probabilmente dal canonico di Aschaffenburg Heinrich Reitzmann, e fu ereditata dal figlio, il granduca Massimiliano I, presso il quale, dopo l'obl\u00eco del nome e delle opere dell'artista, il Sandrart la riconobbe come opera di Gr\u00fcnewald. Un'incisione, fatta nel 1605, la rese nota ad altri artisti, che ne fecero diverse copie. Nel 1922 la tavola riapparve in una collezione privata tedesca e di qui nei Paesi Bassi, fino all'acquisto fatto nel 1953 dalla Samuel H. Kress Foundation di New York, che la don\u00f2 al Museo statunitense nel 1961.\nLa datazione della tavola varia, se si considerano le diverse proposte dei critici, dal 1502 al 1520, ma \u00e8 per lo pi\u00f9 considerata opera relativamente giovanile. La proposta di datarla intorno al 1502 o poco dopo, \u00e8 fondata sulla rappresentazione dell'eclisse solare, che viene fatta corrispondere all'eclisse realmente osservata in Europa il 1\u00ba ottobre di quell'anno. D'altra parte, una datazione cos\u00ec precoce non persuade, poich\u00e9 porterebbe a considerare questa \"Crocefissione\" la prima opera nota dell'artista, precedente in particolare la \"Crocefissione\" di Basilea, rispetto alla quale, invece, essa mostra un incremento di drammaticit\u00e0, in linea con lo sviluppo della sua ispirazione.\nLa maggiore tensione drammatica si nota \u00abnei panni lacerati, nella tensione spasmodica del Cristo dal petto dilatato; i piedi non posano sul suppedaneo, i bracci della croce rozzamente sgrossata si piegano; per la prima volta compare il motivo del corpo teso come una freccia sulla balestra. La Maddalena apre la bocca a un urlo: si direbbe che Cristo, accasciato ma ancora in vita, si chini a parlarle. Sopra il paesaggio ben leggibile, il cielo notturno [...] Br\u00e9hant considera il dipinto come una raffigurazione documentaria dello \"stipes crucis\", e cio\u00e8 del tronco verticale infisso nel terreno, sul quale veniva di volta in volta innestata la sbarra trasversale, o \"patibulum\"\u00bb.\nI monocromi dell'altare Heller (1510).\nNel 1509 il commerciante Jakob Heller commission\u00f2 a Gr\u00fcnewald la decorazione a monocromo di due sportelli di un altare della chiesa di san Domenico di Francoforte, che presentava al suo centro una tavola di D\u00fcrer andata perduta. La notizia \u00e8 data dal Sandrart: \u00abMathes di Shaffenburg dipinse a monocromo, in bianco e nero, questi quadri: su uno san Lorenzo sulla graticola, sull'altro una santa Elisabetta, sul terzo un santo Stefano [in realt\u00e0, san Ciriaco] e sul quarto un'altra figura [santa Lucia]\u00bb. Ogni sportello comprendeva due pannelli figurati: gli sportelli furono staccati dall'altare nel Settecento e nel 1804 furono smembrati anche i pannelli, ora conservati a coppie nelle due collezioni pubbliche di Francoforte e di Karlsruhe.\nIl \"san Lorenzo\" e il \"san Ciriaco\" sono conservati nel St\u00e4delsches Kunstinstitut di Francoforte. Il san Lorenzo \u00e8 firmato MGN, interpretato Mathis Gothart Nithart, ma la firma non \u00e8 di mano di Gr\u00fcnewald. Il retro del pannello reca tracce di una colonna avvolta dall'edera, identificata come riferimento alle colonne del tempio di Gerusalemme.\nSopra la figura, dipinta come le altre in monocromo grigio, appare una pianta di luppolo. Notevoli pezzi di bravura sono il disegno del libro e l'ampio e soffice panneggio, ricco di pieghe, della veste che s'impiglia nella graticola - lo strumento del martirio del santo - che sembra voler richiamare i panneggi dei \"Quattro Apostoli\" di D\u00fcrer a Monaco.\nIl \"san Ciriaco\", che viene rappresentato mentre esorcizza, ai suoi piedi, la principessa Artemia, figlia di Diocleziano, regge nella mano un libro che reca la formula dell'esorcismo, leggibile nel dipinto: AVCTORITATE DOMINI NOSTRI IHSVXPHISTI EXORCIZO TE PER ISTA TRIA NOMINA EDXAI EN ONOMATI GRAMMATON IN NOMINE PATRIS ET FILII ET SPIRITVS SANCTI AMEN. Legato il collo della ragazza con la stola, le tiene aperta la bocca con il pollice in modo che il demonio possa fuoruscire.\nSopra la figura appaiono foglie di fico; sul petto porta due preziosi contenitori, probabilmente di olii, di profumi o comunque di sostanze che scongiurino i demoni.\nLa \"santa Elisabetta\" \u00e8 rappresentata entro una nicchia, sopra la quale corre un ramo di fico; ai suoi piedi si riconosce una variet\u00e0 di erbe, fra le quali la malva.\nNon vi \u00e8 certezza che il quarto pannello rappresenti effettivamente \"santa Lucia\": sono stati proposti anche i nomi di \"sant'Antonia\", \"santa Dorotea\" e \"santa Caterina\". Un tralcio di vite si inanella sopra la nicchia, mentre ai piedi della santa si sono riconosciute piante di celidonia e di pilosella.\nL'altare doveva contenere anche una tavola - della quale per\u00f2 non vi \u00e8 traccia nel catalogo di Gr\u00fcnewald - della \"Trasfigurazione\", secondo la testimonianza del Sandrart: \u00abpregevole \u00e8 la raffigurazione a colori all'acqua della Trasfigurazione di Cristo sul monte Tabor, e specialmente una meravigliosa nuvola nella quale appaiono Mos\u00e8 ed Elia, e con quelli gli apostoli inginocchiati a terra; di invenzione, colorito e ornamenti cos\u00ec stupendamente raffigurati che niente la pu\u00f2 superare, incomparabile com'\u00e8 in maniera e peculiarit\u00e0\u00bb.\nLa maturit\u00e0.\nL'altare di Issenheim (1512-1516).\nDalla documentazione pervenuta sul pittore, risulta che egli lavorasse per il Capitolo del duomo di Magonza, che lo invi\u00f2 il 13 giugno 1510 a Bingen, per occuparsi, come ingegnere, della fontana del locale castello. L'anno dopo \u00e8 documentato ad Aschaffenburg come pittore nella corte dell'elettore e arcivescovo di Magonza Uriel von Gemmingen, occupandosi anche di lavori di ingegneria.\nNel 1512 ricevette dal siciliano Guido Guersi, priore del ricco monastero di Sant'Antonio a Issenheim (cos\u00ec in francese; in tedesco, \"Isenheim\"), Alsazia, nel quale si praticava anche assistenza ospedaliera, l'incarico di eseguire quella che sar\u00e0 il suo capolavoro e lo terr\u00e0 impegnato per almeno quattro anni: l'altare della chiesa della prioria - conservato dal 1832 nel Mus\u00e9e d'Unterlinden di Colmar - un grandioso e complesso organismo di pittura, scultura e architettura, fatto di ante apribili che potessero far assumere tre diverse configurazioni all'altare, che misura circa sei metri in larghezza e oltre tre in altezza. \u00c8 costituito di quattro grandi ante mobili, dipinte su entrambe le facce, di due sportelli fissi e di una predella, dipinti su di un'unica faccia.\nLa prima faccia assunta dall'altare a sportelli chiusi \u00e8 costituita, da sinistra a destra, dal \"San Sebastiano\", dalla \"Crocefissione\" e dal \"Sant'Antonio\", mentre nella predella \u00e8 rappresentato il \"Compianto sul Cristo morto\". La seconda faccia, ottenuta aprendo i primi sportelli, presenta la \"Annunciazione\", la \"Allegoria della Nativit\u00e0\" e la \"Resurrezione\". La terza faccia, che appare dopo aver aperto successivi sportelli, presenta al centro le statue lignee di \"Sant'Antonio abate\", di \"sant'Agostino\" e di \"san Girolamo\", mentre nella predella in basso mostra le sculture con il \"Cristo fra gli apostoli\", eseguite da Niklaus Hagenauer di Strasburgo e da Desiderius Beychel nei primi anni del secolo, fiancheggiate da due pannelli dipinti da Gr\u00fcnewald, raffiguranti i \"Santi eremiti Antonio e Paolo\" e le \"Tentazioni di sant'Antonio\".\nNel convento-ospedale il grande complesso pittorico aveva una funzione terapeutica e consolatoria insieme, accompagnando i malati nella speranza della guarigione e nella fede della salvezza.\n\"San Sebastiano\", \"sant'Antonio\" e il \"Compianto\".\nIl pannello del \"San Sebastiano\" fu scambiato negli ultimi anni sessanta con quello del \"Sant'Antonio\", in modo da figurare a sinistra rispetto all'osservatore (e dunque a destra rispetto alla \"Crocefissione\") per ragioni di stile compositivo quanto per riferimenti biblici. Questi ultimi consistono nel versetto (1 Re, VII, 21): \u00abEresse le colonne nel vestibolo del tempio. Eresse la colonna di destra, che chiam\u00f2 Jachin ed eresse la colonna di sinistra, che chiam\u00f2 Boaz\u00bb. Cos\u00ec, per motivi simbolici, la colonna di Jachin, la \u00abluminosa colonna della vita\u00bb rappresentata nel pannello di \"San Sebastiano\", deve stare a destra, mentre la colonna di Boaz, il \u00abpilastro d'ombra della morte\u00bb dipinto nel pannello con il \"Sant'Antonio\", deve stare a sinistra della \"Crocefissione\".\nMa vi sono anche, se non soprattutto, ragioni di stile: pilastro e colonna si trovano ora alla stessa distanza dalla croce e gli sfondi presenti nei pannelli si trovano, pi\u00f9 ragionevolmente, all'estremit\u00e0 dell'altare.\nIl \"San Sebastiano\" - il santo che protegge i malati di peste - \u00e8 visto unanimemente come la massima concessione fatta da Gr\u00fcnewald ai modelli dell'arte italiana: si \u00e8 pensato che Gr\u00fcnewald lo abbia tratto da una figura del \"Trionfo di Cesare\" del Mantegna, di cui il canonico dell'abbazia di Aschaffenburg avrebbe posseduto una stampa mentre, con minore credibilit\u00e0, gli angeli sarebbero un riferimento agli amorini della \"Galatea\" di Raffaello. Si \u00e8 pensato, infine, alla possibilit\u00e0 che esso rappresenti un autoritratto, ma niente pu\u00f2 provarlo.\nDel \"Sant'Antonio\" - protettore dei malati di fuoco di sant'Antonio - \u00e8 da notare la finestra e il diavolo femminile, mentre \u00e8 da notare, della predella con il \"Compianto\", che la composizione si sbilancia a destra per compensare il minor numero di fugure presenti superiormente nella \"Crocefissione\", rispetto a quelle dipinte a sinistra.\nLa \"Crocifissione\".\n\u00abLa pi\u00f9 straziante \"Crocifissione\" che la storia della pittura ricordi\u00bb, formata da due pannelli congiunti di eguale dimensione, ha la particolarit\u00e0 di mostrare il lato superiore del tronco centrale della croce guardando da destra e il lato inferiore guardando da sinistra: il tronco \u00e8 dunque ritorto, come per accompagnare l'impressione dell'ultimo spasimo del corpo di Cristo, trafitto da una miriade di ferite e reso verdastro dalla morte. Questi \u00e8 molto pi\u00f9 grande delle altre figure, il piede sinistro si torce come le dita delle mani. Il libro di Giovanni Battista \u00e8 aperto sul versetto del vangelo di Giovanni (III, 30): \u00abBisogna che egli cresca e io diminuisca\u00bb, mentre l'agnello sanguina e il suo sangue si raccoglie nel calice, alludendo al rito della messa. Le \"Rivelazioni\" di santa Brigida, un testo mistico che fu tradotto in tedesco dal latino nel 1502, sembra aver fatto da riferimento ad alcuni particolari della concezione pittorica della Crocefissione: \u00abTu sei l'agnello che Giovanni ha mostrato col dito\u00bb, vi si legge, e \u00abI suoi piedi si erano girati intorno ai chiodi come sui cardini di una porta, voltandosi dall'altra parte\u00bb.\nTanto la figura del Battista \u00e8 composta e ieratica, come a sottolineare la verit\u00e0 storica e perci\u00f2 la necessit\u00e0 dell'evento, quanto le altre tre minute figure sono rappresentate nello strazio. Tutte si piegano in un semiarco, come in un processo di smaterializzazione: la Madonna dalla veste inconsuetamente bianca, come bianco \u00e8 il volto, a mostrare il suo svenimento, e sorretta dall'evangelista, nel quale si \u00e8 voluto vedere ancora un autoritratto del Maestro.\nIl dipinto ha ricevuto una complessa e interessante interpretazione: non solo il solstizio d'estate corrisponde al giorno di san Giovanni, quando il sole comincia a declinare fino al giorno di Natale, solstizio d'inverno e inizio della nuova crescita del sole, ma il Battista \u00e8 anche la stella del mattino che annunzia il sole/Cristo che, morendo, si eclissa in un alone rosso (l'evangelista vestito di rosso) facendo sparire la luna (la bianca Madonna che sviene) mentre la terra (Maddalena) assiste impotente e angosciata.\n\"Annunciazione\", \"Nativit\u00e0\" e \"Resurrezione\".\nL\"'Annunciazione\" \u00e8 rappresentata all'interno della cappella di una chiesa, nella quale si \u00e8 creduto di riconoscere il duomo di Ulma o quello di Breisach. La veste rossa del grande angelo a destra e il telo di egual colore a sinistra inquadrano la Vergine, gi\u00e0 in preghiera dinnanzi alla Bibbia aperta sul versetto 7,14 di Isaia \u00abEcco una vergine concepir\u00e0\u00bb, e spaventata dall'improvvisa e miracolosa apparizione.\nGr\u00fcnewald non ha una conoscenza scientifica della prospettiva - nel dipinto utilizza tre punti di fuga - ma l'impianto della scena \u00e8 credibile e le masse si collocano armoniosamente in uno spazio ben organizzato.\nIl pannello che conclude la seconda faccia dell'altare, dopo l'\"Annunciazione\" - il concepimento - e la \"Nativit\u00e0\" - il parto - e avendo presupposto la \"Crocefissione\" presente nella prima faccia, \u00e8 la \"Resurrezione\", nella quale Gr\u00fcnewald sembra sintetizzare, in un'unica rappresentazione, altri due precedenti momenti della vicenda terrena di Ges\u00f9 narrati dai vangeli: la \"Trasfigurazione\" e l\"'Ascensione\".\nNon vi \u00e8 chi non abbia messo a confronto il raffaellesco Ges\u00f9 trasfigurato della Pinacoteca vaticana con questo Ges\u00f9 risorto, sia per evidenziare, in negativo, come questo presenti, rispetto al dipinto italiano, presunti difetti di proporzioni anatomiche - le gambe relativamente corte rispetto al busto del Cristo - forse trascurando che al pittore tedesco \u00e8 estranea ogni preoccupazione di correttezza accademica se ad essa deve sacrificare le per lui superiori esigenze espressive - sia per rilevare, in positivo, l'incredibile esplosione di luce soprannaturale nella quale la figura di Cristo tende a dissolversi. Un altro confronto, espressione di estrema opposizione di concetti e intenzioni, \u00e8 quella con la \"Resurrezione\", greve di massa e di solennit\u00e0, di Piero della Francesca.\nIl centro della seconda faccia dell'altare \u00e8 occupato dalla \"Nativit\u00e0\", un'allegoria di difficile decifrazione: dietro a un grande ma delicato angelo biondo che suona la viola, all'interno di una cappella gotica lussureggiante di decorazioni - il Tempio di Salomone? - un concerto di tre angeli annuncia la nascita di Ges\u00f9; uno di essi, piumato come un uccello favoloso, si volge a mirare una visione di angeli azzurri che circondano una figura femminile orante - Eva? - mentre un'altra donna - variamente interpretata come Maria, regina di Saba, Caterina d'Alessandria o la figura allegorica della Chiesa - prega inginocchiata dinnanzi a un vaso di cristallo e guarda al gruppo della Madonna col Bambino, circondato da comuni oggetti domestici; alle loro spalle \u00e8 il giardino, al cui centro s'innalza un fico, l'albero edenico della conoscenza. Una montagna si eleva sullo sfondo, dove due angeli annunciano l'evento natale a due trasparenti pastori: oltre la cima avvolta da nuvole, in un alone di luce \u00e8 il re-Dio, seduto in trono, lo scettro in mano, contornato da angeli.\n\"I santi Antonio e Paolo\" e le \"Tentazioni\".\nNella terza e ultima faccia dell'altare appaiono ancora due dipinti di Gr\u00fcnewald, \"I santi eremiti Antonio e Paolo\" e \"Le tentazioni di sant'Antonio\".\nIl primo pannello, a sinistra, vuole rappresentare la visita di sant'Antonio all'eremita Paolo al quale, per l'occasione, un corvo reca, anzich\u00e9 un mezzo pane quotidiano, un intero pane da dividere con l'ospite. Desolato \u00e8 il paesaggio che circonda i due santi, fatto di rocce e d'alberi secchi, nel quale, tuttavia, spicca rigogliosa una palma.\nUna tradizione vuole che nell'eremita Antonio sia da riconoscere il committente dell'altare, l'abate Guido Guersi, e in Paolo lo stesso Gr\u00fcnewald. Ancora una volta, nessun elemento giustifica tali attribuzioni tanto pi\u00f9 che, per quanto attiene all'identificazione del Guersi, era consolidata tradizione non identificare mai attraverso un santo il donatore dell'opera, che andava eventualmente rappresentato a parte e in minori dimensioni rispetto ai protagonisti dell'opera. \u00c8 soltanto possibile che un riferimento al donatore sia costituito dallo stemma che si nota ai piedi del sant'Antonio.\nAlla serenit\u00e0 di questo pannello fa da contrappunto il dramma visionario delle \"Tentazioni di sant'Antonio\" sotto gli occhi di Dio, in alto nel cielo dove combattono angeli e demoni, e al di qua di un lontano paesaggio di montagne bianche e rosate, mostri infernali tormentano il santo, sdraiato a terra, mentre la sua capanna \u00e8 andata distrutta dal fuoco. In primo piano \u00e8 raffigurato il demone della peste; dall'altro lato, in un cartiglio, si legge il lamento dell'antico vescovo di Alessandria, sant'Anastasio: \u00abDov'eri, buon Ges\u00f9, perch\u00e9 non accorresti a sanare le mie ferite?\u00bb.\nFonti di ispirazioni sono state indicate in Hans Baldung Grien, in Martin Schongauer, in Lucas Cranach il Vecchio e persino nell'italiano Bernardo Parentino, le cui \"Tentazioni\" potrebbero essergli state note attraverso una stampa.\nIl trittico di Aschaffenburg (1519).\nIl 12 novembre 1516 il cardinale Albrecht von Brandenburg, elettore di Magonza, consacr\u00f2 la nuova parrocchiale di Aschaffenburg. Gi\u00e0 prima che essa fosse terminata di costruire, il 5 agosto 1513 il canonico Reitzmann aveva commissionato un trittico, da porre nella cappella - dedicata alla \"Madonna della neve\", ai Re magi e ai santi Giorgio e Martino - a Gr\u00fcnewald che, conclusa nel 1516 la grande opera di Issenheim, era ritornato a Magonza a svolgere le funzioni di pittore di corte. Il trittico fu concluso nel 1519, come attesta la data posta sulla cornice e la firma G. M. N.\nIl trittico fu smembrato e rimosso pochi anni dopo e nella chiesa rimase la sola cornice. Fu supposto che il trittico fosse costituito, al centro, dalla \"Madonna col Bambino\", attualmente nella chiesa parrocchiale di Stuppach, nel W\u00fcrttemberg, ma ormai quest'ipotesi \u00e8 respinta: per quanto quel dipinto sia certamente di mano di Gr\u00fcnewald, esso \u00e8 considerato opera autonoma anche se non chiaramente documentata; si \u00e8 ipotizzato che Gr\u00fcnewald avesse invece dipinto, per lo scomparto centrale, una \"Madanna della misericordia\", peraltro perduta. Lo scomparto destro era sicuramente occupato dal \"Miracolo della neve\", ora nell'Augustinermuseum di Friburgo, mentre il pannello sinistro, che forse rappresentava il donatore Reitzmann in venerazione della Vergine, \u00e8 perduto.\nLa leggenda si basa su un sogno fatto da una coppia di coniugi, patrizi romani, ai quali Maria ordinava di costruire una basilica sul luogo in cui la mattina dopo sarebbe caduta la neve; anche il papa Liberio (352-366) fece lo stesso sogno in quella medesima notte. Avveratosi il prodigio della nevicata, che sarebbe avvenuta a Roma un 5 agosto, il papa fece tracciare sulla neve fresca la pianta della basilica cui fu dato il nome di Liberiana o di Santa Maria Maggiore.\nIn primo piano \u00e8 rappresentato papa Liberio che d\u00e0 il primo colpo di zappa sul luogo della fondazione; inginocchiati, sono i due patrizi che si suppone rappresentino il pittore con la moglie. Sul fondo, le architetture fantastiche che dovrebbero rappresentare il palazzo e la basilica di San Giovanni in Laterano, allora residenza papale, con la descrizione del sogno del papa e la visione della Madonna in alto nel cielo.\nSul retro del pannello sono dipinti i Re magi inginocchiati in preghiera. \u00c8 attribuito a un allievo o a un seguace di Gr\u00fcnewald.\nLa \"Madonna del Bambino\" si trovava a Mergentheim quando fu acquistata nel 1809 dalla parrocchiale di Stuppach. Si pensa che sia stata composta per la chiesa di Oberissigheim, in base a un documento di commissione del canonico Reitzmann, risalente al 1514, oppure per la cappella della \"Madonna dal giglio bianco\" nella chiesa di Asschaffenburg, a motivo della presenza dei gigli dipinti nella tavola, o ancora per la chiesa di Tauberbischofsheim, nella quale viene conservato un velo attribuito alla Madonna, a causa del velo dipinto nella tavola.\nLa Madonna, riccamente vestita di broccato e pelliccia, scherza con il Bambino accanto a un ulivo in un giardino pieno di sole e di fiori; ha per nimbo l'arcobaleno e Dio la incorona dal cielo; sul fondo, una grande chiesa e palazzi. Numerosi i simboli presenti nel dipinto, richiamati dalle \"Rivelazioni\" scritte da santa Brigida, dalla \"Laus Mariae\" di san Bonaventura e da altra letteratura medievale edificante: l'alveare rappresenta la Chiesa e le api sono i suoi fedeli, la stessa Madonna \u00e8 un fiore tra i fiori e l'ulivo e il fico sono suoi simboli.\nNella tavola sono rappresentate erbe, che hanno virt\u00f9 salutari, e perle e coralli, che hanno invece propriet\u00e0 di scongiuro contro gli spiriti maligni: ma l'insieme del dipinto, indipendentemente da ogni riferimento mistico, sembra voler ispirare la calda serenit\u00e0 di una lieta scena domestica.\nL'\u00abIncontro dei santi Erasmo e Maurizio\u00bb (ca 1520).\nLa pala posta sull'altare della cappella di san Maurizio, nella chiesa di Halle sul Saale, fu commissionata a Gr\u00fcnewald dall'arcivescovo Alberto intorno al 1517, dopo la traslazione delle reliquie di sant'Erasmo da Magdeburgo a Halle nella primavera del 1516. Non si sa quando sia stata completata: essa \u00e8 attestata nella chiesa da un inventario del 1525. Trasferita nel 1540 nella chiesa di Aschaffenburg, pass\u00f2 nel Seicento nel castello della citt\u00e0 per finire, nell'Ottocento, nella Alte Pinakothek di Monaco di Baviera, dove ancora \u00e8 conservata.\nNel vescovo Erasmo, che secondo la leggenda fu martirizzato nel 303 strappandogli l'intestino con un argano, \u00e8 rappresentato lo stesso committente; il santo regge con la destra lo strumento del martirio, la sua veste risplende d'oro e di pietre preziose, il nimbo, come quello di san Maurizio, \u00e8 dipinto su un foglio di oro zecchino. L'africano Maurizio era il comandante della legione tebana, martirizzato nel 302: accompagnato dai suoi soldati, \u00e8 vestito di una lucente corazza e porta sulla testa una corona d'oro finemente cesellata e traforata.\nNel periodo in cui il pittore dipingeva questa tavola, egli fu anche incaricato di fornire pale d'altare per il duomo di Magonza, andate per\u00f2 perdute.\n\u00c8 il Sandrart a dare la notizia dei tre dipinti perduti: \u00aberano nel duomo di Magonza sulla sinistra del coro, in tre diverse cappelle, tre pale d'altare, ognuna con due sportelli dipinti dentro e fuori: la prima era la madonna col Bambino sulle nubi, dove sotto, sulla terra, stanno parecchie sante assai ornate, Caterina, Barbara, Cecilia, Elisabetta, Apollonia e Orsola, tutte cos\u00ec nobili, naturali, eleganti e correttamente disegnate che sembrano stare piuttosto in cielo che in terra. Su un'altra pala era raffigurato un eremita cieco guidato da un ragazzino che va sul Reno gelato, e sul ghiaccio viene aggredito da due assassini e, ucciso, cade sul ragazzo che grida: dipinto con affetti e pensieri naturali e veri, mirabilissimi; la terza pala era pi\u00f9 imperfetta delle altre due, e tutte, nell'anno 1631 o 1632, furono rubate durante la selvaggia guerra del tempo, e spedite in un vascello in Svezia, ma naufragarono con molte altre opere d'arte finendo in fondo al mare\u00bb.\nLa \"Deposizione\" di Aschaffenburg (ca 1523).\nDi una pala perduta di Gr\u00fcnewald \u00e8 rimasta la predella rappresentante la \"Deposizione di Cristo\", nella chiesa dei santi Pietro e Alessandro di Aschaffenburg. Agli estremi della tavola, accanto a due piccole figure femminili, una delle quali dovrebbe essere la Maddalena in preghiera, sono dipinti gli stemmi di due arcivescovi di Magonza, Dietrich von Erbach (1434-1459), sepolto nella chiesa, e il patrono del pittore, Alberto di Brandenburg. Il dipinto viene fatto risalire alla prima met\u00e0 degli anni Venti.\nNel Cristo deposto Gr\u00fcnewald, come elimina ogni espressione di sofferenza, cos\u00ec attenua le tracce dei tormenti subiti e delle ferite. Date le ridottissime dimensioni della predella, al di sopra corpo poderoso, quasi michelangiolesco, Gr\u00fcnewald ha potuto far intravedere solo il piede della croce e la scala utilizzata per la deposizione, oltre al manto azzurro della madre e soprattutto le sue mani, anch'esse non pi\u00f9 tormentate e rattrappite dall'angoscia ma congiunte compostamente. Queste mani, come il corpo del deposto, il profilo della Maddalena e lo stemma dell'arcivescovo brandeburghese sono considerate autografe, mentre il resto \u00e8 attribuito ad un aiuto del Maestro.\nLa \"Crocefissione\" e il \"Trasporto della croce\" (ca 1525).\nDelle due tavole custodite nella Staatliche Kunsthalle di Karlsruhe, una \"Crocefissione\" e un \"Trasporto della croce\", non sussiste alcuna documentazione. Se ne ha notizia nel Settecento, quando il parroco della chiesa di Tauberbischofsheim descrisse una tavola dipinta sulle due facce attribuendola a D\u00fcrer. Venduta nell'Ottocento a un collezionista privato, la tavola venne segata verticalmente per ricavarne due dipinti indipendenti. Tornate nel 1892 nella chiesa di Tauberbischofsheim, furono riconosciute opere di Gr\u00fcnewald e acquistate dalla Kunsthalle di Karlsruhe nel 1899.\nLa scena del \"Trasporto della croce\" \u00e8 limitata da un edificio rinascimentale, sul cui cornicione corre una scritta in tedesco tratta da un versetto di Isaia: dalla traduzione della Bibbia pubblicata da Lutero nel 1527 si voluto posporre la datazione dell'opera, generalmente collocata nel 1525, a quell'anno o almeno, trarre la prova dell'adesione del pittore alla Riforma. Si \u00e8 ipotizzato che l'opera sia stata commissionata da un pastore protestante, che la soldataglia che tormenta Cristo rappresenti il clero cattolico, che la chiesa ottagonale dello sfondo sia la Chiesa cattolica, mentre la vera Chiesa sarebbe rappresentata dalla melagrana dipinta sopra il nome di Isaia.\nIl fatto che il pannello di Tauberbischofsheim sia la sua ultima opera si spiegherebbe proprio con l'impossibilit\u00e0 di Gr\u00fcnewald di continuare a dipingere per committenze costituite soprattutto da cattolici, senza tener conto della sua possibile adesione alle tesi pi\u00f9 radicali della Riforma, quelle anabattiste, sfociate nella rivolta dei contadini che fu repressa tragicamente proprio in quel periodo e lo avrebbero condotto ad abbandonare la pittura.\nQuella di Karlsruhe \u00e8 il capolavoro fra le \"Crocefissioni\" di Gr\u00fcnewald: ridotto all'essenziale il tema che torment\u00f2 il pittore durante tutta la sua attivit\u00e0 artistica, abbuiato lo sfondo striato di montagne, chiusa la Vergine in un dolore impietrito, spasimante invano Giovanni, piegata a terra la testa, circondata da una corona di rovi e segnata da una tragica smorfia, dell'agonizzante inchiodato a una croce rozzamente sbozzata, dove come una beffa campeggia la scritta del \"Ges\u00f9 di Nazareth re dei Giudei\", a ricordare l'eterna condanna comminata dai potenti agli ultimi della terra quando mai osassero alzare lo sguardo al cielo.\n\u00abDavanti a quel Calvario imbrattato di sangue e annebbiato di lacrime, si era ben lontani da quei bonari Golgota che, a partire dal Rinascimento, la Chiesa ha adottato! Quel Cristo titanico non era il Cristo dei ricchi, l'Adone di Galilea, il bellimbusto pieno di salute, il grazioso giovane dai riccioli fulvi, dalla barba spartita, dai lineamenti cavallini e scipiti, che i fedeli adorano da quattrocento anni. Quello era il Cristo di San Giustino, di san Basilio, di san Cirillo, di Tertulliano, il Cristo dei primi secoli della Chiesa, il Cristo volgare, laido, avendo assunto su di s\u00e9 ogni peccato e rivestito, per umilt\u00e0, le forme pi\u00f9 abbiette.\nEra il Cristo dei poveri, colui che s'era fatto simile ai pi\u00f9 miserabili fra quelli che veniva a riscattare, ai disgraziati e ai mendicanti, a tutti coloro sulla cui laidezza o indigenza s'accanisce la vilt\u00e0 dell'uomo; ed era anche il pi\u00f9 umano dei Cristi, un Cristo dalla carne triste e debole, abbandonato dal Padre che non era intervenuto se non quando nessun nuovo dolore era pi\u00f9 possibile [...]\nIl naturalismo non s'era mai arrischiato a trattare simili temi [...] Gr\u00fcnewald era il pi\u00f9 forsennato degli idealisti [...] in quella tavola si rivelava il capolavoro di un'arte costretta, piegata a rendere l'invisibile e il tangibile, a mostrare l'immonda desolazione del corpo, a sublimare lo sgomento infinito dell'anima\u00bb.\nGli ultimi anni.\nSono documentati pagamenti a Gr\u00fcnewald da parte della corte di Magonza, senza tuttavia indicazione del titolo delle somme elargite. Forse gi\u00e0 da qualche anno il pittore aveva sposato una donna, della quale non si conosce il nome, gi\u00e0 madre di un bambino - non avuto dall'artista - nato intorno al 1516, di nome Endres, al quale l'artista diede il suo cognome, Nithardt. Il ragazzo, che diventer\u00e0 maestro di scuola, risulta nel 1526 aiutante dello scultore Arnold R\u00fccker, la cui bottega era forse comune con lo studio del pittore.\nLa rivolta dei contadini, che dilag\u00f2 in molti L\u00e4nder della Germania, ebbe un centro importante anche nella regione di Aschaffenburg: nelle classi pi\u00f9 povere, la Riforma religiosa ben presto si connot\u00f2 di rivendicazioni sociali. L'arcivescovo Alberto di Brandeburgo provvide a controllare che nella sua corte non vi fossero n\u00e9 luterani n\u00e9 tanto meno simpatizzanti del movimento contadino: appositamente, il 1\u00ba maggio 1526, tenne un'udienza durante la quale licenzi\u00f2 i sospetti. Fra questi dovette essere compreso anche Gr\u00fcnewald, che risulta essersi trasferito a Francoforte, ospite nella casa di un ricamatore di seta, mentre nuovo pittore della corte del cardinale \u00e8 attestato essere il modesto artista Simon Franck.\nNon si ha notizia che a Francoforte Gr\u00fcnewald dipingesse, ma che commerciasse e fabbricasse saponi. Si sa che l'8 maggio 1527 le autorit\u00e0 cittadine lo incaricarono di fornire disegni di un mulino da costruire lungo il fiume Meno, ma in estate il pittore risulta gi\u00e0 trasferito a Halle, citt\u00e0 protestante, ospite del ricamatore in seta Hans Plock, un luterano gi\u00e0 conosciuto a Magonza da Gr\u00fcnewald. Forse gi\u00e0 seriamente malato, redasse il suo testamento, nominando erede il figlio e indicando nel Plock il suo tutore, nella cui casa lasci\u00f2 tutti i suoi beni, racchiusi in alcune casse sopra le quali era indicato il suo nome: \u00abMathis Niethart, pittore di W\u00fcrzburg\u00bb.\nL'anno dopo, il 1\u00ba settembre 1528, tre suoi amici, il sovrintendente alle saline Heinrich Rumpe, l'ebanista Gabriel Tuntzel e il ricamatore Hans Plock comunicarono la sua morte, probabilmente verificatasi uno o due giorni prima, alle autorit\u00e0 di Halle: \u00abIl maestro Mathes Gothard, pittore e idraulico al vostro servizio a Halle, si \u00e8 addormentato in Dio\u00bb. Il luogo della sua sepoltura \u00e8 ignoto.\nNell'inventario dei suoi pochi beni figurano, oltre a vestiti, arnesi di lavoro e colori, un Vangelo, un'edizione di prediche di Lutero e \u00abdodici articoli della fede cristiana\u00bb, un elenco di richieste alle autorit\u00e0 dei contadini ribelli. Fu inventariata anche una \"Crocefissione con Maria e san Giovanni\" ma quest'estremo dipinto \u00e8 andato perduto.\nL'arte di Gr\u00fcnewald.\nIl nome di Gr\u00fcnewald declin\u00f2 rapidamente: il teologo riformato Filippo Melantone, che forse conobbe personalmente il pittore, lo citava, pochi anni dopo la sua morte, come \u00abMatteo\u00bb, il secondo pittore tedesco dopo D\u00fcrer e prima di Cranach, il francese Balthasar de Monconys lo chiamava \u00abMartin de Aschaffenburg\u00bb pur considerandolo superiore a D\u00fcrer, mentre il Sandrart doveva ormai rammaricarsi di non essere riuscito a trovare alcuna notizia sul pittore che egli battezz\u00f2 come Gr\u00fcnewald.\nCos\u00ec, l'altare di Isenheim fu attribuito per 150 anni al D\u00fcrer, finch\u00e9 Jacob Burckhardt lo restitu\u00ec a \u00abMatthias Gr\u00fcnewald di Aschaffenburg\u00bb: ma fu l'entusiasmo dello scrittore francese Huysmans a ravvivare l'interesse per il Nostro nel 1891, seguito dalla prima grande monografia di Schmid nel 1911.\nLa consacrazione di Gr\u00fcnewald avvenne quando il suo grande altare fu esposto nel 1920 a Monaco: nel periodo trionfale dell'espressionismo tedesco, le tormentate figure di Gr\u00fcnewald non poterono che ricevere l'accoglienza che si deve a un precursore. Gli studi e le ricerche d'archivio permisero di definire qualche maggior tratto della figura dell'artista, fino alla ricostruzione del suo vero nome, rimanendo tuttavia di difficile soluzione inserire il pittore in un convincente e coerente filo di sviluppo della pittura tedesca dei secoli XV e XVI.\nConsiderato espressione di \u00abarte degenerata\u00bb nella Germania nazista, nel dopoguerra Matthias Gr\u00fcnewald s'impose definitivamente come uno dei pi\u00f9 grandi pittori di tutti i tempi.\nLo stile.\nGr\u00fcnewald e D\u00fcrer.\n\u00abSarebbe stato un ben curioso confronto, se D\u00fcrer si fosse incontrato con il maestro dell'altare di Isenheim, che impiegava tutti i possibili mezzi ai fini dell'espressione, e non si era mai fatto scrupolo di piegare il vero in favore di una pi\u00f9 forte impressione sentimentale. Gr\u00fcnewald gli avrebbe fatto intimamente orrore, appunto perch\u00e9 si sarebbe reso conto della potenza di questo \"violento\" artista. Avrebbe potuto ripetere quel che il vecchio Cornelius aveva pronunciato contro Riedel: \"Voi avete perfettamente raggiunto ci\u00f2 che in tutta la vita io ho cercato di evitare\"\u00bb.\n\u00abGr\u00fcnewald fu certo un temperamento pi\u00f9 \"geniale\", nel senso romantico della parola. Ci\u00f2 non significa affatto \"pi\u00f9 grande\", ma vuole indicare piuttosto un diverso tipo di grandezza. La fantasia di un D\u00fcrer non \u00e8 meno alta di quella di un Gr\u00fcnewald, ma per spiccare il suo volo ha bisogno di una larga piattaforma cementata di esperienza tecnica, di pensiero e di cultura. Mentre in Gr\u00fcnewald essa si lancia subito altissima come per un'accensione improvvisa, e le sue creazione hanno sempre qualcosa di fulmineo e di folgorante. D'altronde Gr\u00fcnewald dovette pagare il tributo di questa sua \"genialit\u00e0\": gigantesca e solitaria, la sua arte non fu produttiva, nel senso che non ebbe dirette conseguenze storiche\u00bb.\n\u00abSpontaneo e di forte temperamento, emotivo e impulsivo come lo rivelano le sue creazioni, \u00e8 probabile che Gr\u00fcnewald dipingesse rapidamente nella frenesia dell'ispirazione, con varie improvvisazioni all'ultimo momento. Perci\u00f2 le sue creazioni rischiano di diventare caotiche, ma non ci sembrano mai accademiche o meccaniche, pericolo che D\u00fcrer non riesce sempre a evitare, a causa della sua maniera metodica, teoricamente concepita e logicamente considerata\u00bb.\n\u00abGr\u00fcnewald era un mistico cristiano - di lui non si conoscono temi profani - mentre D\u00fcrer, con tutta la sua devozione, era essenzialmente un umanista. Nonostante la sua perizia nell'ingegneria idraulica, Gr\u00fcnewald fu un poeta, mentre D\u00fcrer fu uno scienziato, a dispetto della sua fervida immaginazione. Gr\u00fcnewald pens\u00f2 in termini di luce e di colore, mentre D\u00fcrer pens\u00f2 essenzialmente in termini di linea e di forma\u00bb.\nLa linea.\n\u00abGr\u00fcnewald non ha mai costretto la linea al servizio della visione naturalistica. Sino all'ultimo essa fu per lui, in senso propriamente tedesco e medievale, ornamento espressivo fine a s\u00e9 stesso. Quando essa richieda un ritmo autonomo, ogni pretesa di correttezza naturalistica tace incondizionatamente; quando sia contorno, non segue necessariamente la forma dell'oggetto, anzi \u00e8 la forma a ubbidire alla sua incredibile potenza caratterizzatrice [...] essa \u00e8 rimasta, come gi\u00e0 in tutto il Medioevo tedesco, suggestivo atto espressivo, spiritualizzazione del gesto corporeo; e come tale assume, all'interno dell'organica composizione del quadro, un significato che supera di molto quel che la nostra odierna concezione naturalistica possa afferrare\u00bb.\n\u00abLa stessa linea gr\u00fcnewaldiana, in qualunque oggetto si mostri, presenta una nervosit\u00e0 tardo-gotica; i contorni dei corpi e dei panneggi divampano, si torcono, s'increspano come le linee dell'architettura tardo-gotica\u00bb.\nIl colore.\n\u00abNei dipinti di Gr\u00fcnewald il colore ha una parte primordiale ed essenziale. Non \u00e8 una veste d'accatto: si identifica con il disegno, \u00e8 carne e sangue dei personaggi, che non si potrebbero concepire senza di esso [...] La sua tavolozza \u00e8 ricchissima. Ha un gusto dichiarato per i toni schietti e opulenti, l'azzurro oltremare, il giallo arancio, il giallo zafferano, il giallo d'oro. Predilige i rossi, ne modula tutta la gamma spingendola a limiti estremi, dal rosa salmone fino al lusso della porpora [...] si direbbe che, anticipando i secoli, Gr\u00fcnewald abbia presentito il principio delle ombre colorate e della esaltazione dei colori complementari\u00bb.\n\u00abI molteplici valori rappresentativi del colore gr\u00fcnewaldiano stanno al servizio dell'espressione: non la diminuiscono ma l'esaltano e rendono sensibili le qualit\u00e0 espressive sotto forma di una realt\u00e0 visionaria cui deve partecipare l'osservatore. Nella fusione di valore espressivo e rappresentativo si manifesta un altro principio fondamentale della concezione di Gr\u00fcnewald, la potenza di sintesi, di intensificazione, perseguibile fino al sommo della sua creazione artistica e che si rivela anche nella sua capacit\u00e0 di \"vedere\" e di \"pensare\" contemporaneamente il contenuto del dipinto. La potenza di sintesi si dimostra infine anche nella situazione storica di Gr\u00fcnewald. La luminosit\u00e0 e la pienezza espressiva del colore medievale si collegano a principi tardo-gotici della struttura spaziale e della composizione polifonica dei piani, al realismo cromatico del Rinascimento e alle nuove forme di illuminazione in una ricca struttura figurativa che fonde il vecchio e il nuovo in una personalissima unit\u00e0\u00bb.\nL'asteroide 9645.\nIl nome del pittore \u00e8 stato dato a 9645 Gr\u00fcnewald, un asteroide della fascia principale scoperto nel 1995."}
{"id": "95264", "revid": "122439435", "url": "https://it.wikipedia.org/wiki?curid=95264", "title": "G\u00fcnter Grass", "text": "Autore tra i pi\u00f9 significativi della Germania del secondo dopoguerra, fin dai suoi esordi, ha manifestato una predilezione per temi e toni realistici d'immediata concretezza, che si sono andati progressivamente organizzando in un forte impegno sociale e politico, di cui attesta anche una variegata produzione teatrale. \nHa ottenuto successo mondiale con il suo romanzo \"Il tamburo di latta\" pubblicato nel 1959, una delle opere che per prime fecero parlare di un'effettiva presenza letteraria tedesca dopo vari anni di sconcerto e di perplessit\u00e0.\nBiografia.\nG\u00fcnter Grass nacque a Langfuhr Spitze (oggi Wrzeszcz G\u00f3rny), frazione dell'allora Citt\u00e0 Libera di Danzica (attualmente parte della Polonia), il 16 ottobre del 1927 da padre tedesco di religione protestante, Wilhelm Grass (1899-1979), e da madre polacca di religione cattolica e di origini in gran parte casciube, Helene Knoff (1898-1954), ambedue gestori di una drogheria. Aveva una sorella minore, Waltraud, nata nel 1930. Nella citt\u00e0 natale, frequent\u00f2 le scuole fino all'indirizzo superiore per poi, all'et\u00e0 15 anni, cercare di arruolarsi nella \"Kriegsmarine\" del Terzo Reich; non riuscendoci, entr\u00f2 volontario nel \"Reichsarbeitsdienst\" (un corpo ausiliario della \"Wehrmacht\") e, due anni dopo, entr\u00f2, sempre come volontario, nelle \"Waffen-SS\". Ferito in servizio nel 1945, fu catturato dagli statunitensi, finendo, assieme ad altri soldati tedeschi, in un campo di prigionia in Baviera. Liberato dal campo, perse i contatti con la famiglia e, per sopravvivere, svolse i lavori pi\u00f9 disparati, arrivando persino a suonare la sera in una banda jazz.\nTra il 1946 ed il 1947, Grass lavor\u00f2 in una miniera ed impar\u00f2 a scolpire. Per molti anni studi\u00f2 scultura e grafica, dapprima a D\u00fcsseldorf, dove frequent\u00f2 l'Accademia delle Belle arti, poi a Berlino. Nel 1951 raggiunse l'Italia dove viaggi\u00f2 in autostop fino in Sicilia. Sposatosi la prima volta nel 1954 con Anna Schwarz, ballerina classica di origine svizzera, conosciuta nel 1952 in Francia, divorzi\u00f2 nel 1978 e si rispos\u00f2 nel 1979 con Ute Grunert. Dal 1960 si stabil\u00ec a Berlino, trascorrendo per\u00f2 parte del suo tempo nella regione dello Schleswig-Holstein. Prese un ruolo attivo nel Partito Socialdemocratico di Germania (SPD) e appoggi\u00f2 Willy Brandt. Nel 1965 comp\u00ec il viaggio elettorale a favore della SPD attraverso la Germania per raccogliere voti. Fu molto attivo anche nel movimento pacifista.\nDal 1983 al 1986 fu presidente dell'Accademia delle arti di Berlino. Tra il 1986 e il 1987 si trasfer\u00ec a Calcutta con la moglie in seguito alla pubblicazione del suo libro \"La ratta\", stroncato dalla critica tedesca. Tornato in Germania pubblic\u00f2 nel 1988 una raccolta di racconti, \"Mostrare la lingua\", scritta durante il soggiorno in India.\nIn occasione della caduta del muro di Berlino, Grass dichiar\u00f2 che era meglio tenere separate le due Germanie, perch\u00e9 una nazione unita avrebbe ripreso inevitabilmente il suo ruolo belligerante. Abbandon\u00f2 quindi il gradualismo di ispirazione socialdemocratica e adott\u00f2 una filosofia dell'azione diretta, ispirata ai movimenti studenteschi del 1968.\nDal 1995 alla morte G\u00fcnter Grass ha vissuto a Lubecca, citt\u00e0 nel nord della Germania.\nRicevette per la sua opera letteraria dozzine di premi internazionali, tra i quali il Premio Grinzane Cavour nel 1992, e nel 1999 ottenne il premio Nobel. Nel 2002 lo scrittore tedesco torn\u00f2 sulle pagine di tutti i giornali del mondo per la riuscitissima pubblicazione di \"Im Krebsgang\", in italiano \"Il Passo del Gambero\" (uscito in Italia nel 2004) in cui si raccontava della tragedia del transatlantico Wilhelm Gustloff, il maggiore dramma nella storia navale.\nLa sua opera viene comunemente associata al concetto di \"Vergangenheitsbew\u00e4ltigung\" (traducibile all'incirca come \"superamento del passato\", in riferimento proprio all'accettazione critica e superamento del \"senso di colpa storico\" dei tedeschi a proposito del loro passato nazista). A Brema \u00e8 stata creata una fondazione a suo nome, con lo scopo di stabilire una collezione centralizzata delle sue opere, specialmente le sue molte letture personali e i suoi video e film. A Lubecca esiste un museo a lui dedicato con un archivio e una biblioteca.\nLe sue ultime prese di posizione sono quella contro una possibile aggressione di Israele all'Iran nonch\u00e9 contro la proliferazione nucleare, nella poesia \"Ci\u00f2 che va detto\", che gli \u00e8 costata il divieto di ingresso nello stato ebraico come \"persona non grata\", e in difesa della Grecia in crisi economica e contro l'Unione europea e l'atteggiamento della Germania, colpevole di non aiutare abbastanza la culla della civilt\u00e0 occidentale, nella lirica \"Ignominia d'Europa\".\nGrass muore il 13 aprile 2015, all'et\u00e0 di 87 anni, in una clinica di Lubecca dove era ricoverato in seguito ad un'infezione polmonare. Il 29 aprile 2015 viene sepolto, nel corso di un funerale ristretto alla sola cerchia familiare, nel cimitero di Behlendorf.\nLa ferma nelle Waffen-SS.\nNell'agosto del 2006, ormai settantottenne, lo scrittore tedesco ammise, in un'intervista al giornale \"Frankfurter Allgemeine Zeitung\", di aver militato durante la guerra nella \"10. SS-Panzer-Division \"Frundsberg\"\" delle Waffen-SS, come volontario e non coscritto come si era fino a quel momento creduto, anche se arruolatosi in realt\u00e0 con il desiderio di diventare sommergibilista. \u00abIl motivo fu - racconta lo scrittore - comune per quelli della mia generazione, un modo per girare l'angolo e voltare le spalle ai genitori.\u00bb\nLa sua rivelazione port\u00f2 a notevoli polemiche in Germania e divise il popolo tedesco tra chi pretendeva la restituzione del premio Nobel e chi invece difendeva Grass, sostenendo che il suo passato non avrebbe dovuto compromettere il giudizio sulle sue opere.\nOnorificenze.\nPremio Internazionale Feltrinelli per la Prosa Narrativa, conferito dall'Accademia Nazionale dei Lincei."}
{"id": "95266", "revid": "287204", "url": "https://it.wikipedia.org/wiki?curid=95266", "title": "Gunter Grass", "text": ""}
{"id": "95267", "revid": "6199", "url": "https://it.wikipedia.org/wiki?curid=95267", "title": "Gunther Grass", "text": ""}
{"id": "95269", "revid": "838137", "url": "https://it.wikipedia.org/wiki?curid=95269", "title": "331 a.C.", "text": ""}
{"id": "95270", "revid": "287204", "url": "https://it.wikipedia.org/wiki?curid=95270", "title": "Altare di Issenheim", "text": "LAltare di Isenheim (o \"Issenheim\", secondo la denominazione francese della citt\u00e0 alsaziana) costituisce l'opera pi\u00f9 importante eseguita da Matthias Gr\u00fcnewald. Si tratta di una sorprendente \"macchina di altare\" fatta di ante fisse ed ante rimovibili, che possono assumere tre diverse configurazioni.\nCommittente dell'opera fu l'abate del monastero di Issenheim, Guido Guersi. Essa era destinata alla preghiera dei monaci antoniani e dei tanti malati (soprattutto quelli sofferenti del \"Fuoco di Sant'Antonio\") che venivano pietosamente accolti nel monastero.\nDescrizione.\nLa prima configurazione si ha quando il polittico resta chiuso, mostrando i pannelli laterali con \"Sant'Antonio abate\" e \"San Sebastiano\", mentre i due pannelli centrali compongono una \"Crocifissione\" di drammatica espressivit\u00e0, che sovrasta una predella con una \"Lamentazione\" piena di pathos.\nLa prima apertura del polittico raffigura la vita della Vergine Maria con scene dell\"Annunciazione\", il \"Concerto degli Angeli\" e la \"Nativit\u00e0\", mentre il pannello di destra mostra una sgargiante \"Resurrezione\".\nLa seconda apertura scopre l'originario altare con le statue di Nicolas de Haguenau, affiancato da due magistrali pannelli di Gr\u00fcnewald: a sinistra \"Sant'Antonio e San Paolo eremita\", a destra la scena terribile delle \"Tentazioni di Sant'Antonio\"."}
{"id": "95271", "revid": "466539", "url": "https://it.wikipedia.org/wiki?curid=95271", "title": "Mosin-Nagant", "text": "Il Mosin\u2013Nagant (in russo \u0432\u0438\u043d\u0442\u043e\u0432\u043a\u0430 \u041c\u043e\u0441\u0438\u043d\u0430, \"vintovka Mosina\", ovvero \"fucile di Mosin\") \u00e8 un fucile a ripetizione manuale prodotto tra il 1891 ed il 1959 e usato in maniera estesa da Impero russo, Unione Sovietica e svariati altri stati.\n\u00c8 uno dei fucili pi\u00f9 prodotti della storia con oltre 37 milioni di esemplari, utilizzato per circa 100 anni.\nStoria.\nIl progetto iniziale e primi test.\nDurante la Guerra russo-ottomana degli anni 1877-1878, le truppe russe erano armate di fucili monocolpo Berdan e subirono gravissime perdite contro le forze turche armate invece di fucili a ripetizione Winchester. Fu la prova che serviva ai comandanti russi per imporre una modernizzazione dell'esercito imperiale.\nNel 1889 furono proposti tre fucili per la valutazione: Sergei Ivanovich Mosin present\u00f2 il suo fucile a 3 linee (7,62\u00a0mm), il belga L\u00e9on Nagant propose un'arma a 3,5 linee (9\u00a0mm) e il capitano Zinoviev un altro modello a 3 linee (7,62\u00a0mm). La \"linea\" era un'unit\u00e0 di misura russa equivalente a 1/10 di pollice, quindi 2,54\u00a0mm da cui il calibro 7,62 dei fucili russi.\nQuando i test si conclusero nel 1891, i valutatori si trovarono divisi. Il fucile di Nagant presentava una meccanica complessa e una procedura di smontaggio lunga che necessitava di strumenti esterni. Il fucile di Mosin peccava di scarsa qualit\u00e0 nelle lavorazioni, cosa che provoc\u00f2 diversi inceppamenti. La commissione alla fine vot\u00f2 14 a 10 per l'adozione del fucile di Nagant. Tuttavia, il generale Chagin, capo della commissione, impose nuovi test da tenersi sotto la supervisione della commissione e questa volta il Mosin mostr\u00f2 i suoi vantaggi sul concorrente, portando alla sua adozione.\nPerfezionamento e produzione.\nIl \u0420\u0443\u0441\u0441\u043a\u0430\u044f 3-\u043b\u0438\u043d\u0435\u0439\u043d\u0430\u044f (7,62-\u043c\u043c) \u0432\u0438\u043d\u0442\u043e\u0432\u043a\u0430 \u043e\u0431\u0440\u0430\u0437\u0446\u0430 1891 \u0433\u043e\u0434\u0430 (\"ruskaja 3-linejnaja vintovka obrazca 1891 goda\", ovvero \"fucile da 3 linee modello 1891\"), secondo la denominazione ufficiale di adozione, fu adottato dall'esercito russo nel 1891. Ci sono poi state diverse varianti dell'arma, la pi\u00f9 comune delle quali \u00e8 la 91/30, esito di un processo di modernizzazione attuato negli anni '20 e '30. Alcuni dettagli furono mutuati dal progetto di Nagant. Il primo \u00e8 l'idea di fissare la molla del caricatore alla base del caricatore stesso (la commissione temeva che una molla libera sarebbe andata facilmente persa durante le operazioni di pulizia).\nAnche il pezzo definito \"interruttore\", integrale al castello, fu copiato dal progetto di Nagant. Il fucile iniziale non presentava questo elemento (che serve ad impedire problemi di doppia alimentazione) e si verificarono diversi inceppamenti. Si decise quindi di aggiungere il pezzo per migliorare l'affidabilit\u00e0 dell'arma. Nella modernizzazione degli anni '30 la forma del dispositivo fu cambiata (da due pezzi ad un singolo pezzo) in quanto si era rivelato l'elemento pi\u00f9 fragile dell'arma. Quindi, nella versione del 1930, solo la lastrina di caricamento e la base del caricatore rimanevano come parti del progetto di Nagant, ma considerando che l'arma era facilmente ricaricabile anche per singoli colpi, la lastrina non ricopr\u00ec un ruolo cos\u00ec importante nella disputa tra la Russia e Nagant.\nLa disputa legale con L\u00e9on Nagant.\nNonostante il mancato successo del suo fucile, Nagant sporse denuncia, dichiarando che dovesse spettargli la somma destinata al vincitore del concorso. Era infatti chiaro che fosse stato Nagant il primo al mondo a registrare il brevetto per il famoso \"interruttore\", sebbene lui stesso lo avesse dedotto dal primo progetto proposto da Mosin. Il progettista russo, facendo parte dell'esercito russo, non poteva infatti registrare brevetti a proprio nome, in quanto tutte le invenzioni risultavano propriet\u00e0 del Governo e quindi coperte da segreto militare.\nStava per scoppiare uno scandalo, con Nagant che minacci\u00f2 di non partecipare mai pi\u00f9 a prove in Russia mentre alcuni ufficiali proposero addirittura di espellere l'inventore belga da qualunque futura prova, fornendo come scusa il fatto che Nagant si fosse appropriato dell'idea del dispositivo quando esso era gi\u00e0 coperto da segreto militare, violando quindi la legge russa. Prendendo il considerazione il fatto che Nagant, uno dei pochi inventori non vincolati a potenze straniere, fosse molto collaborativo, la commissione si risolse a pagargli la somma di 200.000 rubli (lo stesso ammontare ricevuto da Mosin).\nIl fucile non prese il nome di Mosin onde evitare future diatribe con Nagant e la cosa si rivel\u00f2 a posteriori molto saggia, visto che nel 1895 il revolver Nagant fu adottato dall'esercito russo come arma da fianco. Tuttavia, per lo stesso motivo e poich\u00e9 Nagant us\u00f2 la questione per farsi pubblicit\u00e0, il nome \"Mosin-Nagant\" comparve nella letteratura occidentale (ma in Russia il fucile non fu mai chiamato cos\u00ec). Questo nome, oltretutto, \u00e8 sbagliato sia dal punto di vista legale (a causa delle leggi russe in vigore al momento dell'adozione) che da quello tecnico, in quanto nessuno dei dispositivi di Nagant, anche rimosso dal fucile, pregiudicherebbe il funzionamento dell'arma.\nConflitto russo-giapponese.\nNel 1889 lo zar Nicola impose all'esercito russo di adeguarsi (o superare se possibile) agli standard europei per lo sviluppo di \"fucili di calibro ridotto e munizionamento infume\". Le nuove armi avrebbero utilizzato proiettili ad alta velocit\u00e0 (oltre 600\u00a0m/s) e avrebbero permesso di cominciare e combattere battaglie a lunga distanza, potenzialmente fino ai 2\u00a0km. Il nuovo fucile Mosin avrebbe rimpiazzato il vecchio Berdan.\nLa produzione del Modello 1891 cominci\u00f2 nel 1892 negli stabilimenti di Tula, Izhevsk e Sestroryetsk. Fu anche piazzato un ordine per 500.000 fucili alla Manufacture Nationale d'Armes de Ch\u00e2tellerault.\nLa Guerra Russo-Giapponese del 1904-1905 fu la prima prova sul campo del nuovo M1891, e al momento dello scoppio del conflitto erano disponibili all'incirca 3.800.000 fucili, di cui pi\u00f9 di un milione gi\u00e0 nelle mani dell'esercito e della cavalleria. Tuttavia, poche armi videro effettivamente servizio, e molte delle unit\u00e0 rimasero equipaggiate coi vecchi Berdan.\nPrima guerra mondiale.\nCon l'inizio del primo conflitto mondiale, per ragioni di semplicit\u00e0 la produzione fu limitata ai soli modelli da fanteria e dragone. A causa di una disperata carenza di armi e dell'assenza quasi totale di un'industria in grado di produrne, il governo russo commission\u00f2 1.500.000 di fucili alla Remington Arms pi\u00f9 un altro ordine di 1.800.000 pezzi alla New England Westinghouse Company nel 1915. La Remington produsse 750.000 fucili prima dell'interruzione della produzione a seguito della Rivoluzione d'ottobre. Alla Russia erano stati consegnati 469.951 fucili quando il Trattato di Brest-Litovsk pose fine al conflitto tra Russia e Potenze centrali.\nDa quel momento, il governo bolscevico di Lenin blocc\u00f2 tutti i pagamenti dovuti alle compagnie americane (senza aver pagato neanche uno dei fucili prodotti). La Remington e la Westhouse si trovarono sul baratro della bancarotta cos\u00ec il governo decise di intervenire comprando i rimanenti 280.000 fucili. Le forze dei corpi di spedizione americano e inglese furono dotati di Mosin Nagant quando vennero inviati a Murmansk e Arkhangelsk nell'estate del 1918 per impedire che le munizioni consegnate agli zaristi cadessero nelle mani delle potenze centrali. I fucili rimasti furono usati nell'addestramento delle truppe e usati per armare vari corpi secondari. Designato come U.S. Rifle, 7,62\u00a0mm, Model of 1916, si tratta di uno dei fucili pi\u00f9 rari usati dall'esercito americano.\nGrandi quantit\u00e0 di fucili furono catturati dalle forze tedesche e austroungariche e videro servizio nei reparti di retroguardia, perfino nella marina tedesca. Migliaia di altri fucili furono poi venduti alla Finlandia negli anni '20.\nLa guerra civile russa e lo scontro con la Finlandia.\nDurante la guerra civile russa, i modelli da fanteria e dragone rimasero in produzione, sebbene in numeri fin troppo esigui. Nel 1924, a seguito della vittoria dell'Armata Rossa, fu riunita una commissione per ammodernare il fucile, ormai in servizio da oltre 30 anni. Lo sforzo port\u00f2 alla nascita del 91/30, basato sulla variante Dragone. La canna venne accorciata di 70\u00a0mm, le mire ritarate in metri e non pi\u00f9 in arshin e il mirino anteriore a lama sostituito da uno con protezione per evitare disassamenti. Anche l'otturatore sub\u00ec lievi modifiche, ma fu mantenuta la retrocompatibilit\u00e0 con i vecchi pezzi del modello Dragone.\nIl fucile fu impiegato nella guerra russo-finlandese e nella \"guerra di continuazione\" contro la Finlandia, che produsse poi diverse varianti di Mosin, tutte assemblate a partire da castelli russi o sovietici. Chiaramenti rimasero in uso anche i fucili catturati ai russi, seppur con piccole modifiche. I Mosin finlandesi furono prodotti da SAKO; Tikkakoski e VKT, con canne spesso importate da Svizzera e Germania. Nell'assemblaggio dei suoi M/39 la Finlandia impieg\u00f2 spesso castelli ottagonali risalenti addirittura al 1894. I fucili finlandese possono anche essere riconosciuti dalla presenza di castelli prodotti in Russia, Francia o America con il punzone SA, o di canne prodotte in Finlandia, Svizzera, Austria, Belgio e Germania. I calci finlandesi sono facilmente identificabili, in quanto costituiti da due pezzi.\nInoltre, il fucile fu distribuito come aiuto alle forze repubblicane anti-Franchiste nella Guerra Civile Spagnola. I fucili spagnoli sono riconoscibili dal particolare adattatore montato sui fucili per l'uso di cinghie europee al posto di quelle originali russe.\nSeconda guerra mondiale.\nAll'inizio del secondo conflitto mondiale, il Mosin M91/30 era l'arma standard delle truppe sovietiche e milioni di esemplari furono costruiti per armare il pi\u00f9 grande esercito mobilizzato della storia.\nIl Mosin fu modificato fin dal 1932 per accettare ottiche di precisione, inizialmente di origine tedesca poi di produzione interna (PE, PEM), e nel 1942 venne standardizzata l'ottica PU da 3,5 ingrandimenti. L'arma dimostr\u00f2 la sua efficacia nelle cruente battaglie urbane del fronte orientale e fu usata da cecchini passati alla storia, come Vasili Zaytsev e Ivan Sidorenko. Questi fucili di precisione avevano la buona reputazione di essere robusti, affidabili, precisi e facili da mantenere. Anche la Finlandia us\u00f2 questo fucile come arma di precisione, sia nella variante russa che nelle varie versioni domestiche. A Simo H\u00e4yh\u00e4 sono attribuite 505 uccisioni, tutte conseguite con il suo M/28-30. H\u00e4yh\u00e4 tuttavia non usava un mirino telescopico perch\u00e9, come rifer\u00ec in un'intervista concessa poco prima della morte, le ottiche russe costringevano il tiratore a tenere la testa troppo alta sull'arma, favorendo quindi l'individuazione da parte del nemico.\nNel biennio 1935-1936 il fucile 91/30 fu ancora semplificato per ridurne i tempi di produzione. Il castello ottagonale fu semplificato in uno circolare. Quando la Germania invase l'Unione Sovietica la necessit\u00e0 di produrre ancora pi\u00f9 armi port\u00f2 ad ulteriori semplificazioni e ad un drastico calo della qualit\u00e0 delle finiture. I fucili prodotti in tempo di guerra sono facilmente riconoscibili dai punzoni a dalle finiture grezze che non avrebbero mai superato le ispezioni in tempo di pace. Tuttavia, nonostante le mancanze estetiche, il funzionamento dell'arma risulta inalterato.\nNel 1938 fu schierata sul campo una versione carabine del Mosin, denominata M38. La differenza consisteva nell'accorciamento della canna di 216\u00a0mm che port\u00f2 l'arma ad una lunghezza totale di 1.016\u00a0mm (con la calciatura ridotta in proporzione). L'idea era di distribuire l'arma a corpi di ingegneri e artiglieri in caso dovesse sorgere la necessit\u00e0 di difendersi. La mira anteriore dell'arma fu modificata cos\u00ec che risultasse impossibile montare le classiche baionette del 91/30.\nL'aumento dei combattimenti urbani port\u00f2 allo sviluppo della carabina M44. Nella pratica si trattava di una carabina M38 modificata anteriormente dal montaggio di una baionetta che si ripiegava sul lato in uno scasso nella calciatura. Poche di queste armi videro per\u00f2 servizio attivo sul fronte orientale.\nAlla fine della guerra erano stati prodotti approssimativamente 17.400.000 fucili M91/30.\nIl secondo dopoguerra e le esportazioni.\nNegli anni subito seguenti il secondo dopoguerra l'Unione Sovietica interruppe la produzione di Mosin-Nagant e li ritir\u00f2 dal servizio in favore della carabina SKS e poi dell'AK-47. Nonostante fosse ormai obsoleto, il Mosin-Nagant continu\u00f2 a prestare servizio in diversi paesi del blocco comunista e nel resto del mondo per diversi anni. Armi del genere erano ancora molto diffuse durante i conflitti in Corea e Vietnam, e non solo come armi di riserva, ma come vere e proprie armi da prima linea.\nIdealmente, ogni paese che avesse ricevuto aiuti da Unione Sovietica, Cina e Paesi del blocco orientale si sarebbe trovato rifornito di Mosin-Nagant. I Paesi del Medioriente alleati con la Russia (Egitto, Siria, Iraq, Afghanistan e Palestina) ricevettero i Mosin a fianco di armi pi\u00f9 recenti. Durante l'Invasione sovietica dell'Afghanistan tra gli anni settanta e ottanta entrambi gli schieramenti si trovarono ad usare Mosin-Nagant. In Afghanistan l'uso dell'arma si \u00e8 protratto fino a qualche anno fa, specie nelle mani di insorti e forze irregolari. Anche a quasi trent'anni dal collasso dell'Unione Sovietica, la presenza del Mosin-Nagant \u00e8 stata segnalata in diversi conflitti. Il fucile ha servito nelle mani dei separatisti ceceni nella guerriglia contro la Russia, cos\u00ec come nelle mani delle forze irregolari ucraine, nella guerra d'Iraq, nella guerra in Afghanistan scoppiata nel 2001 e nella guerra civile siriana. In Finlandia l'arma \u00e8 ancora in uso come fucile di precisione.\nDettagli tecnici.\nSimilmente al Mauser Gewehr 98, anche il modello 1891 usa due tenoni per chiudere la culatta dell'arma. La prima differenza consiste nel fatto che i tenoni del Nagant bloccano la culatta in posizione orizzontale, e non verticale come avviene nel Mauser. Inoltre, l'otturatore del Mauser \u00e8 costituito da un componente monoblocco, mentre quello del Mosin \u00e8 scomponibile. Il sistema di alimentazione \u00e8 diverso nei due fucili, in quanto il Mauser utilizza il pi\u00f9 affidabile sistema ad \"alimentazione controllata\" (dove la cartuccia viene subito agganciata dall'otturatore appena sfilata dal caricatore) mentre il Mosin usa il classico sistema \"a spinta\" in cui l'estrattore aggancia la cartuccia solo dopo la chiusura dell'otturatore. L'otturatore del Mosin pu\u00f2 essere rimosso semplicemente portando l'otturatore a fine corsa e premendo il grilletto, mentre il Mauser presenta un pulsante di rilascio sul castello.\nCome nel Mauser, la rotazione dell'otturatore per lo sblocco completo della culatta \u00e8 di 90\u00b0 (a differenza dei 60\u00b0 del Lee Enfield inglese). La leva di armamento del Mauser si trova sul retro dell'otturatore, mentre quella del Mosin (similmente a quanto avviene nei fucili Mannlicher) si trova a met\u00e0 dell'otturatore saldata ad una protrusione che agisce come \"terzo blocco\" per la chiusura dell'arma.\nLa rigatura della canna \u00e8 destrorsa a 4 linee con passo 1:241\u00a0mm (1:9,5) oppure 1:254\u00a0mm (1:10). Il caricatore interno pu\u00f2 essere riempito sia caricando i colpi singolarmente, sia usando le apposite piastrine da 5 colpi.\nVarianti.\nEstonia.\nDopo la guerra d'indipendenza estone, l'Estonia si ritrov\u00f2 con 120.000 fucili M1891 in magazzino; il \"Kaitseliit\" ricevette poi ulteriori armi dai finlandesi e alcune varianti domestiche (spesso modernizzate) furono prodotte in Estonia.\nFinlandia.\nLa maggior parte di fucili finlandesi furono assemblati da SAKO, Tikkakoski Oy o Valtion Kiv\u00e4\u00e4ritehdas. La munizione russa 7,62 \u00d7 53\u00a0mm R \u00e8 una variante modificata del proiettile russo 7,62 \u00d7 54\u00a0mm R e viene spesso considerata intercambiabile con esso. Tuttavia, la vecchia variante finlandese era caricata con una palla tipo S con diametro nominale di 7,82\u00a0mm (.308). Nel 1936 l'esercito finlandese adott\u00f2 una nuova munizione intesa per l'uso in fucili e mitragliatrici, denominata D-166, con diametro nominale di 7,87\u00a0mm (.310). Il nuovo fucile M/39 fu quindi pensato per il nuovo proiettile e dunque la canna ha un diametro nominale di 7,87\u00a0mm (.310).\nPer chi ricarica autonomamente, \u00e8 consigliabile l'uso di palle .308 a meno che non si usi un M/39 o un qualunque altro fucile russo (o affine), nel qual caso la palla di preferenza dovrebbe essere quella da .310.\nRomania.\nEsemplari riconoscibili per il punzone triangolare con freccia su molte parti del fucile. Si trova spesso un punzone con due rami di alloro attorno alla sigla RPR (\"Republica Popular\u0103 Rom\u00een\u0103\", Repubblica Popolare di Romania). Ben visibili sono anche le marcature degli anni di produzione. Il gruppo grilletto nei Mosin romeni \u00e8 proprietario e regolabile, per cui non intercambiabile con i modelli di altre nazioni.\nUso civile.\nI Mosin-Nagant sono stati esportati dalla Finlandia fin dagli anni '60. Molti sono quindi finiti sui mercati civili a prezzi veramente esigui.\nIn Russia l'azione del Mosin-Nagant \u00e8 stata usata per la produzione di un certo numero di varianti commerciali, la pi\u00f9 famosa delle quali \u00e8 la Vostok, commercializzata in Europa tra gli anni '60 e '70 e camerata per i proiettili 7,62 \u00d7 54\u00a0mm R e 6,5 \u00d7 54\u00a0mm R. Quest'ultima munizione \u00e8 una 7,62\u00a0mm russa ridotta in diametro per il tiro di precisione ed \u00e8 stata la munizione ufficiale della nazionale russa di tiro al bersaglio fino alla revisione del regolamento, quando fu imposta la distanza di 50\u00a0mm e l'obbligo di utilizzo di munizioni calibro .22 LR.\nUn buon numero di armi prodotte dalla New England Westinghouse e dalla Remington fu venduto ai cittadini statunitensi tra le due guerre mondiali. Fucili di questo tipo sono molto apprezzati per l'assenza di marchi di importazione. Molti Mosin americani sono stati ricamerati per il .30-60, ma non tutte le conversioni sono state eseguite con la cura necessaria pertanto si consiglia di far controllare il fucile ad un armaiolo esperto prima di tentarne l'utilizzo con munizionamenti moderni.\nCon la caduta della Cortina di ferro, un numero elevato di Mosin-Nagant ha raggiunto i mercati esteri. A causa dell'enorme surplus prodotto dalle industrie russe durante la guerra e della tendenza dell'Unione Sovietica di tenere in magazzini grandi quantit\u00e0 di armi ben conservate, il prezzo di un Mosin-Nagant \u00e8 incredibilmente basso.\nC'\u00e8 un notevole interesse per la famiglia di fucili Mosin-Nagant, dato che l'arma \u00e8 popolare sia tra i cacciatori che tra i tiratori amatoriali. Le limitate possibilit\u00e0 di regolazione delle mire (specie nei modelli tarati in arshin) hanno spinto alcune compagnie a produrre particolari ottiche regolabili. Mojo e Smith-Sights producono ottiche vere e proprie da agganciare al castello delle armi (solo quelle russe), mentre altre compagnie hanno sviluppato delle scine particolari che permettono il montaggio di mirini da pistola sul mirino posteriore dei 91/30 senza necessit\u00e0 di modificare il fucile in alcun modo.\nL'arma non \u00e8 delle pi\u00f9 precise, con rose di 10\u201320\u00a0cm a 100 m con l'uso di munizioni di buona qualit\u00e0. I fucili di precisione (con o senza mirino, la questione \u00e8 irrilevante) possono raggiungere rose di 5\u201310\u00a0cm a 100 m. I fucili M/39 finlandesi, i pi\u00f9 precisi tra tutti i modelli esistenti di Mosin-Nagant, possono facilmente mostrare rose di 5\u20137\u00a0cm a 100 m.\nEsistono anche particolari calciature \"drop-in\" in materiali moderni per chi vuole conferire al suo Mosin un aspetto pi\u00f9 moderno e sportivo. Affiancate ai calci esistono intere schiere di accessori di fattura moderna: le scine non permanenti sono le pi\u00f9 gettonate, in quanto permettono in montaggio di ottiche moderne senza modificare irreversibilmente l'arma, che andrebbe quindi a perdere il suo eventuale valore; ci sono poi freni di bocca che riducono rilevamento e rinculo e ultimamenti adattatori che permettono di montare speciali caricatori esterni (e amovibili) da 10 colpi invece dei classici 5."}
{"id": "95272", "revid": "438678", "url": "https://it.wikipedia.org/wiki?curid=95272", "title": "La signorina Charlot", "text": "La signorina Charlot (A Woman)\", anche noto come Charlot signorina e Charlot dongiovanni\", \u00e8 un film interpretato e diretto da Charlie Chaplin; fu proiettato la prima volta il 21 giugno 1915.\nUltima interpretazione femminile delle tre che Chaplin complessivamente imperson\u00f2 in carriera. La prima fu in Charlot cerca marito e successivamente in Charlot sulla scena.\nLa sua carriera \u00e8 gi\u00e0 alle stelle, ma le prime voci denigratorie cominciano a levarsi a causa del contenuto e tenore delle sue farse ritenute sconvenienti e addirittura impudiche e non solo nella bigotta America dell'epoca. La farsa in questione, nella stessa Svezia, dovette attendere gli anni trenta per essere proiettata.\nTrama.\nApprofittando del momentaneo assopimento della moglie e della figlia sulla panchina del parco, ecco il marito rincorrere una giovane appena conosciuta e cimentarsi con lei a moscacieca. Il sopraggiungere di Charlot si riveler\u00e0 drammatico allorch\u00e9 non sapendo resistere all'occasione lo scaraventa nel lago e dopo approfitta per far conoscenza con la famiglia del malcapitato che entusiasticamente lo invita a casa sua per un t\u00e8. La conversazione piacevole tra Charlot, la madre e soprattutto la figlia \u00e8 interrotta dal rientro del malcapitato padre accompagnato da un tale che lo ha aiutato a riemergere dal lago.\nLa ragazza, entusiasta, presenta il simpatico giovanotto al padre che, per\u00f2, riconosciutolo quale autore del misfatto, si appresta a ricoprirlo di legnate, per cui Charlot \u00e8 costretto a riparare nella camera della ragazza dove escogita uno stratagemma. Infilandosi un vestito femminile e imbottendosi il seno con un puntaspilli intende spacciarsi quale amica della figlia, che gli consiglia anche di radersi i baffetti per dare pi\u00f9 credibilit\u00e0 al personaggio e lo istruisce sul portamento e la corretta andatura. Cos\u00ec conciato \u00e8 presentato al padre che, colpito dal fascino magnetico della bella, si produce immediatamente in audaci \"avances\", finch\u00e9 una stretta assassina non finir\u00e0 per spogliare la presunta femmina della gonna, rivelando un paio di comiche mutande a strisce e inequivocabilmente la vera natura del personaggio, il quale, definitivamente cacciato in strada a pedate, sconvolger\u00e0 con gran scandalo una comitiva di timorate ragazze l\u00ec sopraggiunta.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine della durata di 26 minuti - usc\u00ec nelle sale cinematografiche USA il 12 luglio 1915."}
{"id": "95275", "revid": "287204", "url": "https://it.wikipedia.org/wiki?curid=95275", "title": "Thomas Bateman", "text": "Battezzato l'8 novembre 1821, era figlio dell'archeologo dilettante William Bateman. Dopo la morte di suo padre avvenuta nel 1835, Bateman \u00e8 stato allevato da suo nonno e all'et\u00e0 di 16 ha iniziato a contribuire alle finanze famigliari. Sono di questi anni i suoi primi interessi verso l'archeologia; \u00e8 stato molto influenzato dal libro di Sir Richard Colt Hoare: \"Ancient History of North and South Wiltshire\"\nLa prima esperienza archeologica \u00e8 stata l'osservazione della demolizione di una chiesa medioevale in Bakewell.\nBateman \u00e8 diventato membro dell'associazione archeologica britannica nel 1843 e nel 1844, mentre era in corso un congresso archeologico tenutosi a Canterbury, partecipando a scavi di tumuli nella campagna circostante.\nL'anno seguente ha effettuato 38 scavi di tumuli nel Derbyshire e a Staffordshire, guadagnandosi il soprannome \"il cavaliere dei tumoli\".\nNel 1847 ha pubblicato \"Vestiges of the Antiquities of Derbyshire\" (ricordi delle antichit\u00e0 del Derbyshire) unendo al suo lavoro quello degli scavatori che l'hanno preceduto in quella zona. Ha continuato a scavare i tumuli, 50 nel periodo tra il 1848 e il 1849 ed altri 22 fra il 1851 ed il 1861, quando \u00e8 morto.\nIl suo secondo e ultimo libro \u00e8 stato \"Ten Years' Diggings in Celtic and Saxon Grave Hills in the Counties of Derby, Stafford and York\" (\"Dieci anni di scavo nelle tombe delle colline celtiche e sassoni nelle contee di Derby, Stafford and York\"), pubblicato dieci anni dopo la sua morte.\nDopo la sua morte, suo figlio ha venduto la maggior parte delle collezioni accumulate nel tempo da Bateman; parte di queste collezioni sono state acquistate dal Museo di Sheffield nel 1893."}
{"id": "95276", "revid": "1573940", "url": "https://it.wikipedia.org/wiki?curid=95276", "title": "Nestor notabilis", "text": "Il chea (o, al femminile, \"la chea\", pl. \"chee\"; Nestor notabilis ) o kea \u00e8 un pappagallo appartenente alla famiglia Strigopidae.\nDistribuzione e habitat.\nIl chea ha abitutidini semi-notturne e abita le montagne della Nuova Zelanda. Preferisce il terreno agli alberi.\nIl chea \u00e8 conosciuto anche come \"pagliaccio di montagna\" per via della sua indole giocosa e per l'abitudine di strappare la gomma dalle ruote delle auto, probabilmente al solo scopo di divertirsi. Altro nome con cui era conosciuto \u00e8 \"lupo piumato\" poich\u00e9 si diceva attaccasse e uccidesse le pecore. \nDel resto, il chea \u00e8 l'unica specie nota di pappagallo ad attaccare altri animali, sebbene ci\u00f2 accada raramente e le vittime siano soprattutto esemplari malati o caduti in trappola. \nSi tratta di una delle pi\u00f9 intraprendenti e intelligenti specie di uccelli, tant'\u00e8 che questi animali possono avere disturbi comportamentali se non ricevono una quantit\u00e0 sufficiente di stimoli dall'esterno.\nDescrizione.\nI maschi e le femmine, molto simili tra loro, sono caratterizzati da un'intensa colorazione verde. \nEntrambi hanno delle piume rosse sulla nuca e nella parte inferiore delle ali tanto da poter essere facilmente notata anche durante il volo. L'unica palese differenza tra i due sessi \u00e8 la mandibola: il maschio ha la mandibola superiore pi\u00f9 grande, larga e incurvata.\nI giovani chea hanno delle piume di color giallo-arancio acceso intorno alla mandibola e alle narici. I piccoli tipicamente assumono un piumaggio adulto approssimativamente intorno ai 18 mesi d'et\u00e0.\nBiologia.\nI chea sono degli uccelli principalmente terricoli, litigano raramente, hanno un carattere molto giocoso e curioso, spesso intrattengono gli spettatori con le loro acrobazie e i loro buffi saltelli laterali anche per muoversi in avanti. \n\u00c8 facile vedere i chea in stormi composti da pi\u00f9 di dieci unit\u00e0, e durante la stagione dell'allevamento, i giovani possono riunirsi in gruppi che superano le centinaia.\nRiproduzione.\nPare che i chea siano poligami, col maschio che si pu\u00f2 accoppiare con fino a 4 femmine. I chea fanno il loro nido in fessure nella roccia, tra le radici degli alberi, in tronchi cavi. Depongono dalle 2 alle 4 uova per stagione, e queste sono covate dalle femmine per circa 29 giorni. Quando i pulcini hanno raggiunto un mese di vita il chea maschio assiste alla loro nutrizione. La stagione dell'allevamento dei piccoli va da luglio fino a gennaio.\nAlimentazione.\nLa dieta del chea si compone di foglie, germogli, insetti e carogne. I chea necessitano di accumulare grasso per resistere al rigido clima alpino e sono stati visti aggirarsi tra colonie di corvi e depredare i loro nidi dalle uova e dai pulcini.\nSecondo alcune leggende popolari, i chea sarebbero in grado di spingere le pecore a gettarsi dagli strapiombi, per nutrirsi del grasso e del fegato degli ovini.\nConservazione.\nIl chea \u00e8 attualmente una specie protetta, ma in passato fu sottoposto ad una caccia spietata per via di una taglia pagata dagli allevatori di bestiame. Al tempo si offrivano dieci scellini (pi\u00f9 o meno 65 dollari neozelandesi odierni) per ogni becco di chea presentato.\nSecondo le stime, circa 150.000 esemplari furono sterminati. Negli anni settanta, dopo un censimento secondo cui la popolazione sopravvissuta si aggirava sulle 5.000 unit\u00e0, la specie ricevette una tutela parziale. La protezione completa fu proclamata nel 1986, quando i proprietari terrieri rinunciarono al diritto di sparare ad ogni chea che si fosse presentato sulla loro propriet\u00e0, in cambio dell'impegno da parte del governo di occuparsi del problema rimuovendo questi animali dalle propriet\u00e0 private."}
{"id": "95277", "revid": "287204", "url": "https://it.wikipedia.org/wiki?curid=95277", "title": "332 a.C.", "text": ""}
{"id": "95279", "revid": "124593653", "url": "https://it.wikipedia.org/wiki?curid=95279", "title": "Pilastro", "text": "Il pilastro \u00e8 un piedritto, ovvero un elemento architettonico verticale portante, che trasferisce i carichi della sovrastruttura alle strutture sottostanti preposte a riceverlo. Anticamente il pilastro fu usato come richiamo alle pietre monolitiche che venivano erette nell'architettura primitiva, al contrario della colonna che riproduceva i tronchi d'albero, quindi l'architettura lignea. Teoricamente la colonna \u00e8 un caso particolare di pilastro a base tonda (circolare, ovale, ellittica...) anche se nella storia dell'architettura l'uso dell'una o dell'altro \u00e8 sempre stato ben distinto e con risultati molto diversi.\nSinonimo di pilastro \u00e8 pilone, anche se per questo si intende generalmente un elemento di dimensioni e mole maggiori, ad esempio nel caso degli elementi verticali che sorreggono l'impalcato di un viadotto stradale (da non confondere tuttavia con l'omonima struttura architettonica dei templi dell'Antico Egitto). Altro termine equivalente a pilone \u00e8 pila.\nDescrizione.\nLa particolarit\u00e0 del pilastro \u00e8 data dalla forma che si immagina verticale (ottenuta cio\u00e8 da una base che si sviluppa ortogonalmente al piano che la contiene); tale base piana pu\u00f2 essere quadrata, rettangolare, poligonale o pi\u00f9 complessa (polilobata, a fascio, ecc.), ma mai tonda: in quel caso si parla di colonna. Anche dal punto di vista statico c'\u00e8 differenza tra l'elemento colonna e pilastro: il primo ha un comportamento a puntone, per cui \u00e8 soggetto a compressione (o deboli pressoflessioni causate da eccentricit\u00e0 del carico), mentre il secondo, che \u00e8 collegato con incastri elastici alla struttura, \u00e8 soggetto normalmente a pressoflessione.\nLa sezione trasversale pu\u00f2 essere costante in forma e dimensione, oppure variare in forma e/o dimensione: si parla allora di pilastro rastremato.\nNell'architettura tradizionale il pilastro a base circolare \u00e8, ovviamente, la colonna; nell'architettura moderna si pu\u00f2 invece parlare di pilastri a base circolare in tutti quei casi di strutture che per dimensione, tipologia o disegno non siano assimilabili a colonne.\nFunzione.\n\u00c8 un elemento strutturale verticale che pu\u00f2 sostenere un architrave, un arco oppure una trabeazione.\nUn gruppo di quattro pilastri collegati da archi pu\u00f2 ancora sostenere una volta a crociera, costituendo in questo caso una campata.\nIn edilizia quattro pilastri possono sostenere ad esempio due travi parallele, le quali a loro volta sostengono un solaio, con orditura ad esse perpendicolare.\nParticolari pilastri, in genere svasati verso l'alto, detti \"a fungo\", possono sostenere direttamente un solaio bidirezionale in cemento armato.\nSollecitazioni.\nIl pilastro \u00e8 soggetto fondamentalmente a sollecitazioni di sforzo normale e di momento flettente o pi\u00f9 in generale pressoflessione semplice o deviata.\nLe verifiche strutturali pi\u00f9 importanti per un pilastro sono la resistenza alla compressione e la verifica ad instabilit\u00e0 a carico di punta. In zona sismica \u00e8 altrettanto importante effettuare anche un controllo degli spostamenti.\nLe normative di calcolo di riferimento sono l'Eurocodice o in alternativa un Decreto Ministeriale che risale al 1996, con successive modifiche e integrazioni. I criteri di calcolo si basano attualmente sul metodo degli stati limite.\nTecnologia.\nUn pilastro in calcestruzzo armato \u00e8 realizzato a partire dalle fondazioni, con barre d'acciaio longitudinali disposte a circa 3 centimetri sotto la superficie esterna che ne garantiscano la continuit\u00e0 strutturale. Le staffe sono invece armature metalliche trasversali che circondano le barre facendo cos\u00ec aumentare il confinamento e la resistenza a taglio del pilastro.\nIl getto di calcestruzzo di un pilastro avviene all'interno di un cassero in legno, in metallo o anche in altri materiali.\nUn pilastro in acciaio \u00e8 in genere un profilato prodotto in stabilimento, trasportato in cantiere e montato mediante l'uso - un tempo - anche di chiodi, ora solo con bulloni o con saldature."}
{"id": "95283", "revid": "106908", "url": "https://it.wikipedia.org/wiki?curid=95283", "title": "Mosin", "text": ""}
{"id": "95285", "revid": "1452073", "url": "https://it.wikipedia.org/wiki?curid=95285", "title": "Antiquario", "text": "Un antiquario \u00e8 un commerciante o un collezionista di oggetti d'antiquariato.\nTale termine \u00e8 usato anche per indicare con precisione chi ha studiato la storia del passato dando speciale attenzione per tutte le tracce fisiche (oggetti) del passato. Generalmente si considera il XVI secolo come nascita dell'antiquariato. Nel XIX secolo l'antiquariato \u00e8 stato suddiviso nelle discipline accademiche dell'archeologia e della filologia."}
{"id": "95289", "revid": "287204", "url": "https://it.wikipedia.org/wiki?curid=95289", "title": "Sergej Ivanovi\u010d Mosin", "text": "Nato nel 1849, il colonnello Sergej Ivanovi\u010d Mosin (pronuncia \"Moisin\") entr\u00f2 nell'accademia militare all'et\u00e0 di 12 anni. Nel 1867 entr\u00f2 nell'accademia militare Aleksandrovskoe di Mosca. Nel 1870 si trasfer\u00ec all'accademia militare Michajlovskoe nell'artiglieria. Nel 1875 si trasfer\u00ec da graduato nell'Arsenale di Tula, dove come progettista, insieme al belga Leon Nagant, progett\u00f2 il fucile Mosin-Nagant nel 1891. In seguito divent\u00f2 colonnello e si trasfer\u00ec all'arsenale di Sestroreck. Mor\u00ec l'8 febbraio 1902 e venne sepolto a Tula."}
{"id": "95290", "revid": "1372005", "url": "https://it.wikipedia.org/wiki?curid=95290", "title": "Gerhard Bersu", "text": "Nato ad Jauer, in Slesia, nel 1889, da adolescente partecip\u00f2 ad alcuni scavi vicino a Potsdam. Negli anni successivi effettu\u00f2 scavi in parecchi paesi europei e durante la prima guerra mondiale lavor\u00f2 per l'ufficio della protezione dei monumenti e delle collezioni sul fronte occidentale. Dopo la guerra fu incaricato di seguire l'armistizio tedesco e le delegazioni di pace.\nNel 1924 inizi\u00f2 a lavorare per l'istituto archeologico tedesco, diventandone il direttore nel 1931, contribuendo a farlo diventare una delle organizzazioni archeologiche principali del mondo. Nel 1935 fu costretto dai nazisti a lasciare il suo incarico, andando a rifugiarsi in Gran Bretagna con la moglie, Maria.\nSu invito della societ\u00e0 preistorica inglese inizi\u00f2 gli scavi a Little Woodbury nel Wiltshire alla fine degli anni 1930, introducendo i metodi di scavo continentali. All'inizio della seconda guerra mondiale, Bersu, come cittadino tedesco, fu internato sull'isola di Man. Tuttavia gli venne consentito di continuare il suo lavoro e in questo modo Bersu effettu\u00f2 parecchi scavi sull'isola con l'aiuto di altri internati.\nAlla fine della guerra gli fu offerta la cattedra all'Accademia irlandese reale a Dublino consentendogli cos\u00ec di rimanere in Gran Bretagna fino al 1947, anno in cui ritorn\u00f2 in patria. In Germania assunse la sua carica precedente all'istituto e continu\u00f2 il suo lavoro fino al 1956, data del suo pensionamento."}
{"id": "95291", "revid": "287204", "url": "https://it.wikipedia.org/wiki?curid=95291", "title": "Matthias Grunewald", "text": ""}
{"id": "95293", "revid": "6923", "url": "https://it.wikipedia.org/wiki?curid=95293", "title": "Specie di Cyperus", "text": "Elenco delle specie di Cyperus (Zigolo):"}
{"id": "95294", "revid": "1543377", "url": "https://it.wikipedia.org/wiki?curid=95294", "title": "Marco Atilio Regolo", "text": "Atilio Regolo nacque nel territorio della citt\u00e0 volsca di Sora, in un luogo attualmente compreso fra Sora e la confinante Balsorano (etimologicamente legata a Sora: \"Vallis Sorana\"). L'esatta data di nascita non \u00e8 nota ma si pone attorno al 299 a.C. Fu il comandante dell'esercito romano durante la prima parte della Prima guerra punica.\nConsole.\nLe prime notizie vedono Marco Atilio Regolo eletto console nel 267 a.C. e, con il collega Lucio Giulio Libone, alla testa delle legioni che combattevano contro le citt\u00e0 greche della Puglia e della Lucania dopo la sconfitta di Pirro re dell'Epiro, a Benevento 275 a.C. e la successiva caduta di Taranto 272 a.C. I due consoli conquistarono buona parte della Puglia e in particolare Brindisi. Questo porto dava a Roma il controllo dell'imbocco del Mare Adriatico ed era posto nel punto pi\u00f9 vicino alle coste della Grecia, prossimo obiettivo delle mire espansionistiche di una Roma che gi\u00e0 stava dilagando verso la Pianura Padana e l'Illiria.\nLa seconda nomina a console per Atilio Regolo avviene nel 256 a.C. Siamo nel pieno della prima guerra punica. Roma sta passando il confine fra potenza terrestre locale e potenza guida, anche marittima, dell'intero mar Mediterraneo. Ha praticamente unificato l'Italia peninsulare sotto di s\u00e9, e si \u00e8 gi\u00e0 volta oltre l'Appennino e oltre i limiti delle coste.\nGuerra punica.\nQuando Atilio Regolo viene eletto console per la seconda volta, Roma \u00e8 in guerra con Cartagine gi\u00e0 da otto anni; in Sicilia, Roma, con Valerio Messalla aveva conquistato Messina, aveva vinto e portato dalla sua parte Gerone II, tiranno di Siracusa, aveva assediato ed espugnato Agrigento in cui a stento si era salvata la guarnigione cartaginese, aveva subito una sconfitta navale alle isole Lipari dovuta soprattutto all'imperizia di Gneo Cornelio Scipione Asina e riportato una successiva vittoria di Gaio Duilio nelle acque di Milazzo, aveva, infine, sbarcato teste di ponte in Sardegna e Corsica le cui coste erano sotto il controllo punico.\nLe isole maggiori sembravano saldamente sotto controllo e il Senato decise di portare la guerra sulle coste dell'Africa invadendo le colonie cartaginesi.\nFu costruita una grande flotta (si parla di 340/360 navi con 140.000 uomini fra soldati e marinai) sia per il trasporto delle truppe e dei rifornimenti sia per la protezione dei convogli. Cartagine cerc\u00f2 di fermare questa operazione con una flotta altrettanto potente (circa 350 navi con 150.000 marinai). Le due flotte si scontrarono a Capo Ecnomo, per Polibio la pi\u00f9 grande battaglia navale dell'antichit\u00e0.\nAutori come Valerio Massimo e Lucio Anneo Seneca raccontano che durante l'inverno del 255 a.C., poco dopo che l'esercito romano era sbarcato nei pressi di Clypea (o Clupea), i legionari si imbatterono in un gigantesco serpente, immune ai dardi che i legionari scagliavano contro di esso. Dato che aveva ucciso alcuni soldati, nessuno aveva il coraggio di andare a prendere acqua nel fiume, cos\u00ec Regolo ordin\u00f2 di colpire il mostro con baliste e catapulte. La pelle del serpente, lunga centoventi piedi (circa trentasei metri) venne portata a Roma, dove suscit\u00f2 scalpore. Il poeta latino Silio Italico racconta la vicenda nel \"Punica\", opera epica incentrata sulle guerre puniche\nVittoria e sconfitta.\nLa vittoria permise alle legioni di Atilio Regolo di sbarcare a Clupea senza grosse difficolt\u00e0 e iniziarono i saccheggi del territorio per costringere l'esercito cartaginese ad entrare in azione. Quando i cartaginesi vennero allo scontro, Atilio Regolo inflisse loro una secca sconfitta ad Adys e occup\u00f2 Tunisi. Gli ordini di Roma furono di far rientrare in patria parte dell'esercito e delle navi. Della cosa si incaric\u00f2 l'altro console, Lucio Manlio Vulsone Longo. Cartagine, mentre intavolava trattative di pace, affid\u00f2 la riorganizzazione dell'esercito a uno stratega spartano di provata abilit\u00e0, Santippo.\nAtilio Regolo voleva giungere alla conclusione prima che da Roma giungesse l'altro collega e prima che il partito contrario alla guerra prendesse il sopravvento a causa degli enormi costi economici ed umani che gi\u00e0 si dovevano sostenere. Regolo commise per\u00f2 l'errore di sottovalutare le forze dei Cartaginesi e impose delle condizioni di pace troppo pesanti, soprattutto chiese che Cartagine si rimettesse alla \"fides\" dei romani, una resa senza condizioni. Cartagine riprese le ostilit\u00e0 con un esercito riorganizzato e comandato da un vero comandante contro un esercito di Roma a ranghi ridotti. Regolo fu pesantemente sconfitto presso Tunisi e fatto prigioniero.\nSi salvarono circa 2.000 uomini che ripararono a Clupea e furono raccolti da una grossa flotta che era stata inviata da Roma per chiudere definitivamente le ostilit\u00e0. La flotta dovette invece immediatamente rientrare in Sicilia ma venne quasi del tutto distrutta da una furiosa tempesta. La guerra continu\u00f2 in Sicilia e in mare per altri tredici anni. Altre battaglie, soprattutto navali furono combattute. Altre distruzioni e altre migliaia di morti. Le forze economiche e umane sia di Roma che di Cartagine erano giunte al livello pi\u00f9 basso possibile e furono nuovamente intavolate trattative di pace.\nLa leggenda.\nA questo punto si inserisce la tradizione e nasce la leggenda di Marco Atilio Regolo, raccontata da Tito Livio e cantata da Orazio. Narra la tradizione che Cartagine abbia inviato l'illustre prigioniero a Roma perch\u00e9 convincesse i concittadini a chiedere la pace. L'intesa era che, se questi non avessero accettato, egli sarebbe ritornato a Cartagine e sarebbe stato mandato a morte.\nRegolo, in quegli anni di prigionia, aveva potuto agevolmente rendersi conto delle terribili condizioni economiche in cui giaceva la citt\u00e0 nemica e probabilmente delle convulsioni politiche che sempre hanno contrassegnato Cartagine e ne hanno infine decretato la sorte. Anzich\u00e9 perorare la causa della pace, rivel\u00f2 ai concittadini la condizione economico-politica dei nemici, esortando Roma a continuare a combattere, in quanto Cartagine non poteva reggere alla pressione bellica e sarebbe stata sconfitta. Al termine del discorso, onorando la parola data, fece ritorno a Cartagine, dove fu giustiziato.\nNon si conosce l'anno preciso in cui ci\u00f2 avrebbe avuto luogo, ma si suppone che ci\u00f2 sia avvenuto nel 246 a.C., in quanto l'anno successivo la guerra riprese slancio con l'intervento cartaginese in Sicilia, guidato da Amilcare Barca. Le torture a cui Regolo fu sottoposto, ossia il taglio delle palpebre per l'abbacinamento e il rotolamento da una collina dentro una botte irta di chiodi, si ritiene oggigiorno siano frutto della propaganda bellica romana (Lucio Anneo Seneca parla di crocifissione come metodo di esecuzione)."}
{"id": "95295", "revid": "3831", "url": "https://it.wikipedia.org/wiki?curid=95295", "title": "Attilio Regolo", "text": ""}
{"id": "95304", "revid": "599013", "url": "https://it.wikipedia.org/wiki?curid=95304", "title": "Flavio Biondo", "text": "Fu il primo a coniare il termine Medioevo e fu lui \u00abad analizzare per primo gli antichi monumenti di Roma con vero e proprio metodo archeologico\u00bb.\nBiografia.\nNato nel 1392 nella citt\u00e0 di Forl\u00ec, nella provincia di Romagna dello Stato Pontificio, ebbe un'ottima istruzione sin dalla fanciullezza. Si trasfer\u00ec a Roma nel 1433 dove venne nominato alla segreteria papale nel 1434 e dove inizi\u00f2 l'attivit\u00e0 di burocrate. Fu Notaio della Camera Apostolica, segretario di Papa Eugenio IV, Niccol\u00f2 V, Callisto III e Pio II (Piccolomini). Fu autore di tre enciclopedie che sono alla base di tutte le opere successive sulle antichit\u00e0 romane.\nOpere.\nSulle vestigia romane.\nBiondo pubblic\u00f2 tre guide documentate e sistematiche alle rovine dell'antica Roma, che gli diedero la fama di essere il primo degli archeologi. Ai suoi tempi si era in gran parte persa a Roma la memoria dell'identit\u00e0 degli antichi edifici di cui ancora emergevano le rovine. Quando nel 1430 Poggio Bracciolini scal\u00f2 il Campidoglio vide intorno soltanto distese di campi abbandonati: il Foro Romano era abitato dai maiali e cresceva liberamente la vegetazione. Flavio Biondo e i suoi colleghi umanisti come Leon Battista Alberti cominciarono ad occuparsi dell'architettura, della topografia e della storia di Roma antica, sia documentandosi sulle fonti degli autori classici, sia esplorando ed esaminando i resti antichi.\nIl primo lavoro di Biondo, pubblicato in tre volumi tra il 1444 e il 1446, fu il \"De Roma instaurata\" (\"Roma restaurata\"), una ricostruzione della topografia romana antica e tardo-antica basata sia sull'escussione puntuale delle fonti letterarie antiche, sia sull'indagine archeologica dei resti allora visibili. Nel 1459 pubblic\u00f2 quindi il popolare \"De Roma triumphante\" (\"I trionfi di Roma\"), che narra la storia della Roma pagana come modello per le attivit\u00e0 di governo e militari contemporanee. Il libro ebbe grande influenza nel fare rivivere ai romani il patriottismo ed il rispetto per la Roma antica e nel presentare il papato come la continuazione dell'Impero Romano.\nStoria.\nI pi\u00f9 importanti lavori di Biondo in campo storico furono l\"Italia illustrata\", scritto tra il 1448 e il 1458 e pubblicato nel 1474, e l\"Historiarum ab inclinatione Romanorum imperii decades\" (\"Le decadi storiche dal declino dell'impero romano\"), scritto tra il 1439 e il 1453 e pubblicato nel 1483.\nL\"Italia illustrata\" \u00e8 un libro di geografia storica, basata sui viaggi personali dell'autore, e di storia delle allora diciotto province italiane. La storia inizia con la Repubblica romana e l'Impero Romano, attraversa 400 anni di invasioni barbariche e propone un'analisi di Carlo Magno e degli imperatori del Sacro Romano Impero successivi. Flavio Biondo in questa opera, oltre a studi di storia e geografia, compie studi sulla storia dell'arte, sulla storia della letteratura; \u00e8 il primo a fare una storia della letteratura dell'Umanesimo, ovviamente con ottica contemporanea e all'insegna della riscoperta dell'eloquenza latina e greca. Questo \"excursus\" sulla storia della letteratura \u00e8 all'interno della descrizione della 'Romandiola', ossia della sua regione natale, Romagna.\nBiondo ha dato grande importanza al mondo contemporaneo, aggiornando la sua opera negli anni, come dimostrano le correzioni autografe fatte sul manoscritto Ottoboniano Latino 2369 della Biblioteca Apostolica Vaticana.\nLa maggiore opera di Biondo fu le \"Historiae\" (note anche come \"Decades\" o \"Decadi\"), in ben 32 libri, una storia dell'Europa dal 412 (due anni dopo il Sacco di Roma del 410) fino all'epoca dell'autore, nel 1442. L'opera utilizza solo fonti primarie e accertate e introduce il concetto di Medioevo, che copre l'intero periodo dalla caduta dell'impero romano fino ai tempi dell'autore, nonostante l'autore non indichi mai tale periodo con una precisa definizione.\nSulla lingua.\nNella trattato in forma di lettera \"De verbis Romanae locutionis e\"gli si oppose alla teoria di Leonardo Bruni secondo la quale il latino sub\u00ec dal proprio interno corruzioni e mutazioni che portarono alla nascita del volgare; sostenne invece che la causa fu l'aggressione esterna dei popoli longobardi. Gli studi moderni di linguistica hanno mostrato che le due teorie non sono effettivamente incompatibili e che il latino si \u00e8 evoluto sia per ragioni interne che esterne.\nPubblicazione degli Opera omnia.\nIl 7 febbraio 2003, il Ministero per i Beni e le Attivit\u00e0 Culturali, ha istituito una commissione scientifica, presieduta da Massimo Miglio, per una edizione nazionale delle opere di Flavio Biondo.\nFinora \u00e8 stato pubblicato:"}
{"id": "95311", "revid": "110157", "url": "https://it.wikipedia.org/wiki?curid=95311", "title": "Luchsingen", "text": "Luchsingen (toponimo tedesco) \u00e8 una frazione di 1\u00a0119 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo dal quale nel 1868 fu scorporata la localit\u00e0 di Leuggelbach, divenuta comune autonomo, e che il 1\u00ba gennaio 2004 aveva inglobato i comuni soppressi di Diesbach e H\u00e4tzingen, si estendeva per 30,76\u00a0km\u00b2 e comprendeva anche la frazione di Adlenbach. Il 1\u00ba gennaio 2011 \u00e8 stato accorpato agli altri comuni soppressi di Betschwanden, Braunwald, Elm, Engi, Haslen, Linthal, Matt, Mitl\u00f6di, R\u00fcti, Schwanden, Schw\u00e4ndi e Sool per formare il nuovo comune di Glarona Sud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa localit\u00e0 \u00e8 servita dalla stazione di Luchsingen-H\u00e4tzingen sulla ferrovia Ziegelbr\u00fccke-Linthal (linea S25 della rete celere di Zurigo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95312", "revid": "7077", "url": "https://it.wikipedia.org/wiki?curid=95312", "title": "Druid (gioco di ruolo)", "text": "Druid \u00e8 un gioco di ruolo fantasy di Spartaco Albertarelli, Nick Gandolfi e Paolo Parente (che ne ha curato anche le illustrazioni) pubblicato dalla Editrice Giochi nel 1993. \u00c8 stato pubblicato come confezione in scatola (in maniera simile alla scatola rossa di \"Dungeons &amp; Dragons\"). Oltre alla scatola base \u00e8 stata pubblicata inoltre un'avventura introduttiva intitolata \"Il Cerchio dei Funghi\" e un modulo geografico dedicato alla regione chiamata \"Magh Mor\".\nAmbientazione.\nIl gioco \u00e8 ambientato sul continente di Annwyn, ed \u00e8 ispirata alle leggende della mitologia celtica. Nell'antichit\u00e0 una parte dei druidi, incaricati dagli dei di conservare e curare il mondo, si ribellarono contro i loro doveri, volendo sperimentare nuove e mostruose creazioni La guerra tra i druidi, il Derwydd, divise e devast\u00f2 il mondo e venne interrotta solo dall'intervento degli dei che spazzarono tutti il continente con un grande diluvio.\nI personaggi sono potenziali druidi raccolti dall'Ultimo Druido Nehwhyn per combattere contro gli spiriti dei Derwydd, i druidi malvagi la cui rivolta aveva anticamente convinto gli dei ad inviare un diluvio.\nSistema di gioco.\nIl sistema di gioco prende elementi da \"Dungeons &amp; Dragons\" e da \"Girsa\". I personaggi appartengono ad una delle razze standard (umani, elfi, nani, halfling). I giocatori hanno a disposizione una riserva di punti da distribuire nelle dieci caratteristiche (forza, agilit\u00e0, riflessi, destrezza, memoria, freddezza, sensibilit\u00e0, carisma, osservazione) e nelle proficiencies, a loro volta suddivise in abilit\u00e0 innate, conoscenze e abilit\u00e0 pratiche. La scala di questi valori \u00e8 percentuale. Ogni personaggio ha anche una professione (artigiano, bardo, soldato, ecc.) che concede vantaggi e svantaggi.\nLe azioni vengono risolte con un test d100+caratteristica contro un livello di difficolt\u00e0, con possibilit\u00e0 di critici.\nSi suppone che tutti i personaggi possiedano poteri magici latenti e che potenzialmente possono diventare nuovi druidi. Esistono diversi tipi di potere innati poteri della mente (telepatia, ipnosi, percezione con le mani, illusione, guarigione), sugli elementi (evocazione di spiriti elementali) e della musica (incantesimi invocati suonando particolari melodie). Superato un certo livello in un numero sufficiente di poteri innati \u00e8 possibile accedere ai Poteri delle Rune."}
{"id": "95318", "revid": "110157", "url": "https://it.wikipedia.org/wiki?curid=95318", "title": "Matt (Glarona Sud)", "text": "Matt (toponimo tedesco) \u00e8 una frazione di 831 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo che si estendeva per 41,27\u00a0km\u00b2 e che comprendeva anche la frazione di Weissenberge, il 1\u00ba gennaio 2011 \u00e8 stato accorpato agli altri comuni soppressi di Betschwanden, Braunwald, Elm, Engi, Haslen, Linthal, Luchsingen, Mitl\u00f6di, R\u00fcti, Schwanden, Schw\u00e4ndi e Sool per formare il nuovo comune di Glarona Sud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nWeissenberge \u00e8 una localit\u00e0 di villeggiatura estiva.\nInfrastrutture e trasporti.\nUna funivia collega Matt a Weissenberge.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95322", "revid": "111373", "url": "https://it.wikipedia.org/wiki?curid=95322", "title": "Mels", "text": "Mels (toponimo tedesco) \u00e8 un comune svizzero di 8\u00a0620 abitanti del Canton San Gallo, nel distretto di Sarganserland.\nInfrastrutture e trasporti.\nLa localit\u00e0 \u00e8 servita dalla omonima stazione sulla ferrovia Ziegelbr\u00fccke-Sargans."}
{"id": "95323", "revid": "125450699", "url": "https://it.wikipedia.org/wiki?curid=95323", "title": "Homo homini lupus", "text": "L'espressione latina homo homini lupus (letteralmente, \u00abl'uomo \u00e8 un lupo per l\u2019uomo\u00bb), il cui precedente pi\u00f9 antico si legge nel commediografo latino Plauto (\"lupus est homo homini\", \"Asinaria\", a. II, sc. IV, v. 495).\nDescrizione.\nSi devono probabilmente a una reminiscenza di Cecilio Stazio (poeta comico latino, morto nel 168 a.C.) \"Homo homini deus est, si suum officium sciat \"(l'uomo \u00e8 un dio per l'uomo, se conosce il proprio dovere, fr. 283 Guard\u00ec) le rielaborazioni che si hanno negli autori successivi.\nAd esempio, si ritrova variamente negli \"Adagia\" (1500) dell'umanista Erasmo da Rotterdam (1466-1536): \u00abHomo homini aut deus, aut lupus\u00bb (n. 70); nel giurista spagnolo Francisco de Vitoria (1483-1546), il quale scrive: \u00abContra ius naturale est, ut homo hominem sine aliqua causa aversetur, non enim \"homini homo lupus est\", ut ait Ovidius, sed homo\u00bb; in Francesco Bacone: \u00abIustitia debetur, quod homo homini sit Deus, non lupus\u00bb; e in John Owen (c. 1564-1622): \u00abHomo homini lupus, homo homini deus\u00bb.\nTale concetto dell'uomo nello stato di natura \u00e8 stato ripreso e discusso nel XVII secolo dal filosofo inglese Thomas Hobbes. Secondo Hobbes, la natura umana \u00e8 fondamentalmente egoistica, e a determinare le azioni dell'uomo sono soltanto l'istinto di sopravvivenza e quello di sopraffazione. Egli nega che l'uomo possa sentirsi spinto ad avvicinarsi al suo simile in virt\u00f9 di un amore naturale. Se gli uomini si legano tra loro in amicizie o societ\u00e0, regolando i loro rapporti con le leggi, ci\u00f2 \u00e8 dovuto soltanto al timore reciproco.\nNello stato di natura, cio\u00e8 uno stato in cui non esista alcuna legge, ciascun individuo, mosso dal suo pi\u00f9 intimo istinto, cercherebbe quindi di danneggiare gli altri e di eliminare chiunque sia di ostacolo al soddisfacimento dei propri desideri. Ognuno vedrebbe nel prossimo un nemico. Da ci\u00f2 deriva che un tale stato si trovi in una perenne conflittualit\u00e0 interna, in un continuo \"bellum omnium contra omnes\" (letteralmente \"guerra di tutti contro tutti\"), nel quale non esiste il torto o la ragione che solo la legge pu\u00f2 distinguere, ma unicamente il diritto di ciascuno su ogni cosa, anche sulla vita altrui. Su posizioni simili si basa anche il pessimismo di Arthur Schopenhauer.\nFuori dall'ambito strettamente filosofico, l'espressione \u00e8 ancora utilizzata per sottolineare, in tono ora ironico ora sconsolato, la malvagit\u00e0 e la malizia dell'uomo. Ha lo stesso valore di \"mors tua vita mea\" (\"la tua morte \u00e8 la mia vita\"). La frase \u00e8 la palese rappresentazione dell'egoismo umano. In opposizione a tale rappresentazione dei rapporti umani, Seneca scrisse: \u00abHomo, sacra res homini\u00bb (ossia \"l'uomo \u00e8 una cosa sacra per l'uomo\").\nL'italiano Antonio Gramsci, in una nota dei suoi \"Quaderni del carcere\", ricorda che l'origine dell'espressione dovrebbe trovarsi \u00abin una pi\u00f9 vasta formula dovuta agli ecclesiastici medioevali, in latino grosso: \"Homo homini lupus\", \"foemina foeminae lupior\", \"sacerdos sacerdoti lupissimus\"\u00bb cio\u00e8 \"L'uomo \u00e8 un lupo con l'uomo, la donna \u00e8 ancora pi\u00f9 lupo con la donna, il prete \u00e8 il pi\u00f9 lupo di tutti con il prete\".\nEsiste un brano degli Elettrojoyce, pubblicato nell'album omonimo del 1999, intitolato proprio \"Homo homini lupus\", sotto forma di acronimo."}
{"id": "95324", "revid": "9", "url": "https://it.wikipedia.org/wiki?curid=95324", "title": "Kapellmeister", "text": ""}
{"id": "95326", "revid": "110157", "url": "https://it.wikipedia.org/wiki?curid=95326", "title": "Schwanden (Glarona Sud)", "text": "Schwanden (toponimo tedesco) \u00e8 una frazione di 2\u00a0392 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo che si estendeva per 30,63\u00a0km\u00b2 e che comprendeva anche la frazione di Thon e il quartiere di Tschachen, il 1\u00ba gennaio 2011 \u00e8 stato accorpato agli altri comuni soppressi di Betschwanden, Braunwald, Elm, Engi, Haslen, Linthal, Luchsingen, Matt, Mitl\u00f6di, R\u00fcti, Schw\u00e4ndi e Sool per formare il nuovo comune di Glarona Sud, del quale Schwanden \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1900 con Braunwald):\nInfrastrutture e trasporti.\nLa localit\u00e0 \u00e8 servita dalla stazione di Schwanden sulla ferrovia Ziegelbr\u00fccke-Linthal (linea S25 della rete celere di Zurigo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95333", "revid": "508036", "url": "https://it.wikipedia.org/wiki?curid=95333", "title": "Ferdinando Carulli", "text": "Biografia.\nCominci\u00f2 studiando il violoncello presso un sacerdote, poi, quasi da autodidatta, si dedic\u00f2 alla chitarra classica. Fu uno dei migliori concertisti dell'inizio Ottocento a Parigi (dove si trasfer\u00ec, in seguito ad una fortunata serie di concerti, nell'aprile 1808, dopo un periodo a Livorno dove nel 1801 gli nacque il figlio Gustavo).\n\u00c8 questo il periodo della sua grande produzione, che comprende soli, duetti, trii, quartetti, concerti, fantasie, arie con variazioni, ecc. Il suo catalogo annovera 366 numeri d'opus, oltre a decine di brani senza numero. Carulli scrisse anche un metodo, che venne pubblicato in pochi anni da quattro case editrici diverse.\nNegli ultimi anni della sua vita la sua fama fu offuscata dal cambio del gusto musicale e dall'apparizione di nuovi giovani artisti, la cui tecnica pi\u00f9 moderna consentiva l'apertura di altri orizzonti musicali. Da quel momento si dedic\u00f2 quasi esclusivamente all'attivit\u00e0 didattica. Fra i suoi allievi ricordiamo suo figlio Gustavo il quale, dopo aver tentato la carriera di operista, divenne stimato insegnante di canto; notabile anche la \"conversione\" alla chitarra di un Filippo Gragnani compositore oramai trentenne per merito di Carulli. Segno della stima di cui godeva \u00e8 la dedica di composizioni da parte sia dello stesso Gragnani (con tre \"Duetti per due chitarre\"), sia Luigi Legnani, con il \"Grande Capriccio\" op.34\",\" Giuseppe Pasini con tre \"Sonate\" (pubblicate da Ricordi nel dicembre 1817)\",\" Zani de Ferranti con i \"44 Capricci\" op.50.\nLa sua musica \u00e8 legata ai modelli ispirati alla scuola napoletana (ad esempio nelle Ouvertures) e all'impianto strutturale derivato dalla musica galante e rimane sostanzialmente estranea al concetto di sviluppo e di elaborazione motivica. La sua produzione \u00e8 caratterizzata da composizioni di grande interesse insieme ad altre di genere pi\u00f9 consumistico, ma non perde mai di nitore e pulizia formale. Scrisse per tutti i generi con chitarra, sia per chitarra solista (\"Sonate\" op. 5, 21; \"Grand Sonata\" op.16; \"Solo\" op.20 e op.76), sia per varie formazioni cameristiche (\"Tri\" op.9, 12 e tre ouverture da Rossini per flauto, violino e chitarra; \"Serenate\" per flauto e chitarra; \"Grande Sonata\" op. 25 per due chitarre; numerosi duetti con pianoforte) e anche per chitarra e orchestra (\"Concerto\" op. 8, 140 e il doppio concerto col flauto).\nLa maggiore popolarit\u00e0, tuttavia, gli deriv\u00f2 dal \"Metodo\" op. 27, un testo didattico moderno e di eccezionale completezza per l'epoca e concluso da 24 pregevoli duetti. Il \"Metodo\" fu integrato in seguito da diversi supplementi. Alcuni anni dopo, il Carulli volle aggiornare la sua didattica, pubblicando un nuovo \"Metodo\" op. 241; il secondo Metodo risulta effettivamente pi\u00f9 razionale e raggiunge un livello tecnico pi\u00f9 avanzato del primo, ma il testo di riferimento, tuttora in uso, rimase lo storico Metodo op. 27."}
{"id": "95335", "revid": "110157", "url": "https://it.wikipedia.org/wiki?curid=95335", "title": "Engi", "text": "Engi (toponimo tedesco) \u00e8 una frazione di 609 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo che si estendeva per 40,7\u00a0km\u00b2 e che comprendeva anche le frazioni di D\u00f6rfli, Hinterdorf e Vorderdorf, il 1\u00ba gennaio 2011 \u00e8 stato accorpato agli altri comuni soppressi di Betschwanden, Braunwald, Elm, Haslen, Linthal, Luchsingen, Matt, Mitl\u00f6di, R\u00fcti, Schwanden, Schw\u00e4ndi e Sool per formare il nuovo comune di Glarona Sud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95339", "revid": "110157", "url": "https://it.wikipedia.org/wiki?curid=95339", "title": "Glarona", "text": "Glarona (toponimo italiano; in tedesco e ufficialmente \"Glarus\", in francese \"Glaris\", in romancio \"Glaruna\") \u00e8 un comune svizzero di 12\u00a0426 abitanti del Canton Glarona; ha il titolo di citt\u00e0 ed \u00e8 la capitale del cantone.\nGeografia fisica.\nIl lago di Kl\u00f6ntal (\"Kl\u00f6ntalersee\") \u00e8 interamente compreso nel territorio comunale.\nStoria.\nIl 1\u00ba gennaio 2011 ha inglobato i comuni soppressi di Ennenda, Netstal e Riedern.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Glarona sono:\nInfrastrutture e trasporti.\nLa citt\u00e0 \u00e8 servita dalla stazione di Glarona e da quella di Netstal sulla ferrovia Ziegelbr\u00fccke-Linthal (linea S25 della rete celere di Zurigo e linea S6 della rete celere di San Gallo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95343", "revid": "1305772", "url": "https://it.wikipedia.org/wiki?curid=95343", "title": "Carulli", "text": ""}
{"id": "95346", "revid": "1543377", "url": "https://it.wikipedia.org/wiki?curid=95346", "title": "Luger P08", "text": "La Luger modello P08, (Pistole 1908) \u00e8 una pistola semiautomatica azionata a rinculo con ritardo a ginocchiello che fu prodotta in svariati modelli e in svariate nazioni tra il 1898 e il 1948. Il brevetto originale fu registrato da Georg Luger come miglioramento della pistola semiautomatica Borchardt C93 e l'arma fu inizialmente prodotta con il nome Parabellum-Selbstladepistole, Borchardt-Luger System dalla \"Deutsche Waffen- und Munitionsfabriken\" (\"DWM\"). Il primo modello prodotto \u00e8 universalmente noto come \"Modell 1900 Parabellum\". La versione pi\u00f9 tarda e meglio conosciuta \u00e8 sicuramente la Luger P08 che fu prodotta principalmente dalla \"DWM\", ma anche da altre importanti aziende come \"W+F Berne\", \"Krieghoff\", \"Simson\", \"Mauser\" e \"Vickers\". L'esercito svizzero fu il primo ad adottare una pistola Luger nel 1900. L'esercito tedesco adott\u00f2 invece la versione P08 della Luger in calibro 9 \u00d7 19 mm Parabellum noto anche con il nome di 9 Luger. La P08 fu infine sostituita dalla Walther P38.\nLa Luger \u00e8 universalmente nota per l'uso che ne fu fatto dalle forze tedesche nella Prima e Seconda guerra mondiale, dalle forze armate della Repubblica di Weimar e infine dalla Volkspolizei della DDR. La P08 venne inizialmente offerta in calibro 7,65 mm Parabellum, anche se \u00e8 diventata nota come l'arma per cui fu appositamente sviluppata la munizione 9 mm Parabellum, colloquialmente nota anche come 9 \u00d7 19 mm Luger.\nLa pistola \u00e8 stata usata in lavori di fantasia e finzione da personaggi tipicamente malvagi a causa della sua non tecnicamente corretta associazione con la Germania Nazista.\nPrincipio di funzionamento.\nLa Luger presenta un otturatore a ginocchiello che usa un braccio snodabile per garantire la chiusura, in contrapposizione al meccanismo con carrello di molte altre pistole semiautomatiche. Quando un colpo viene sparato, la canna e l'otturatore arretrano assieme (circa 13 mm) sotto effetto del rinculo, bloccati assieme. L'otturatore si interfaccia con una camma sagomata nel castello che forza il ginocchiello a piegarsi, svincolando la canna dall'otturatore. La canna \u00e8 a questo punto a fine corsa e si arresta, mentre l'otturatore continua il suo movimento all'indietro estraendo ed espellendo il bossolo. L'otturatore torna in posizione sotto azione della molla e nel processo sfila il colpo successivo dal caricatore, lo inserisce nella culatta e l'intero blocco canna-otturatore torna in posizione di fuoco. L'intera sequenza avviene in una frazione di secondo e garantisce affidabilit\u00e0 anche in caso di fango e detriti.\nIl meccanismo dell'arma funziona alla perfezione con munizioni ad alta pressione, mentre cariche ridotte possono provocare malfunzionamenti, non riuscendo a generare abbastanza rinculo da permettere l'estrazione o il cameramento di un nuovo colpo. Questi malfunzionamenti sono presenti anche in pistole di tipo Browning, ma la Luger si \u00e8 dimostrata particolarmente sensibile al problema quando si usano munizioni con caricamenti che deviano troppo da quelli originariamente pensati per l'arma (con bossolo rigorosamente in ottone).\nIn servizio.\nLe pistole Luger erano prodotte in Germania e Svizzera con precisione assoluta e usando solamente i materiali migliori disponibili all'epoca, ed \u00e8 per questo che le Luger originali erano note per avere un'elevata durabilit\u00e0. La costruzione richiedeva lavorazioni a mano per l'assemblaggio perch\u00e9 la pistola funzionasse alla perfezione: rimontare una Luger con una delle cartelle laterali non originale potrebbe impedire lo scorrimento di alcune parti dell'arma, fino al punto di renderla completamente inutilizzabile. La canna fissata rigidamente al castello forniva alla Luger una precisione eccellente. William B. Ruger apprezz\u00f2 particolarmente l'angolo dell'impugnatura delle Luger (145\u00b0) e us\u00f2 la stessa configurazione per la sua Ruger Standard calibro .22 LR.\nL'autore e appassionato Elmer Keith ha osservato pi\u00f9 volte come la Luger sia stata ingiustamente criticata nel corso degli anni per la sua inaffidabilit\u00e0, ma troppo spesso a causa di esperienze negative avute con armi assemblate con parti non compatibili al 100%. Keith fa notare come la Luger fosse un'eccellente pistola, dotata di una precisione tra le pi\u00f9 alte tra le pistole dell'epoca, e come l'arma fosse stata adottata da un numero enorme di stati se paragonata alle altre pistole semiautomatiche dello stesso periodo.\nModell 1900 (P00).\nVari paesi acquistarono la Modell 1900 in 7,65 \u00d7 21 mm (anche noto come .30 Luger in America) e la distribuirono, seppur in numeri limitati, a ufficiali e truppe di cavalleria; tra questi Germania, Svizzera e Stati Uniti.La P00 era in servizio con alcuni ufficiali tedeschi e vide probabilmente in suo battesimo di fuoco in combattimento con l'intervento tedesco in Cina a seguito della Ribellione dei Boxer nel 1900. Il 16 aprile 1901, a seguito di test particolarmente soddisfacenti tenutisi alla Springfield Armory, la Commissione dell'Esercito Americano acquist\u00f2 1.000 esemplari di pistola con canna da 120 mm, marcati con il simbolo \"American Eagle\" sopra la camera di scoppio, e ne distribu\u00ec una parte alla cavalleria per i test sul campo, mentre le rimanenti furono assegnate ad artiglieri e ufficiali di stanza a West Point. Nel 1902, gli ufficiali dell'esercito ordinarono altre cinquanta pistole con canne stavolta da 100 mm, ma sempre in 7,65 mm Parabellum, per ulteriori test. A questi seguirono altre prove nel 1904, stavolta con cinquanta pistole calibro 9 mm. Altri paesi testarono la P00 o acquistarono piccole quantit\u00e0 di armi per test sul campo: tra questi Austria, Brasile, Bulgaria, Canada, Cile, Paesi Bassi, Lussemburgo, Russia, Norvegia, Svezia e Portogallo.\nModelli commerciali della Modell 1900 furono esportati in quantit\u00e0 non trascurabili. Negli Stati Uniti la pistola in 7,65 mm Parabellum fu importata inizialmente da Georg Luger in persona, poi da un agente della \"DWM\", Hans Tauscher, fino allo scoppio della Prima guerra mondiale. Nonostante le autorit\u00e0 statunitensi registrassero le pistole importate come \"Borchardt-Luger\", Tauscher nelle sue campagne di marketing us\u00f2 sempre e solo il nome Luger. Le pistole importate in America venivano stampigliate con l'aquila americana e trovarono terreno fertile con amatori e appassionati.\nVerso l'adozione in Svizzera.\nDopo i test, l'Esercito Svizzero adott\u00f2 la P00 in 7,65 mm Parabellum il 4 aprile 1901 con la designazione ufficiale Pistole 1900. .\nModell 1902 (P02).\nNel 1902 la \"DWM\" introdusse una versione leggermente migliorata della P00 con la designazione Modell 1902. Quest'arma, con la canna accorciata a 100 mm, fu la prima Luger a essere offerta in calibro 9 \u00d7 19 mm Parabellum e con una nuova rigatura a sei linee (contrapposta alla precedente con quattro linee).\nModell 1904 (P04).\nLa pistola Luger fu accettata dalla Marina Imperiale Tedesca nel 1904 in calibro 9 mm con la designazione Pistole 1904 (P04). Il modello \"marina\" presentava una canna da 150 mm e un mirino posteriore con due settaggi (100 e 200 m). Questa variante \u00e8 nota negli Stati Uniti con il nomignolo \"Navy Luger\". .\nModell 1906 (P06 - \"Neues Modell\").\nGeorg Luger introdusse una nuova versione della pistola nel 1906, versione conosciuta come Modell 1906 o Neues Modell (letteralmente 'nuovo modello'). Questa revisione sostituiva la vecchia molla di ritorno (a foglia) con una elicoidale, superiore in affidabilit\u00e0. .\nSelbstladegewehr M1906.\nIl Selbstladegewehr M1906 fu un tentativo di produrre un fucile semiautomatico usando lo stesso meccanismo di ritardo a ginocchiello impiegato nella pistola Parabellum. Oggi esiste un solo fucile, numero seriale 4, forse costruito da Luger in persona. La descrizione del pezzo all'asta menzionava il brevetto #4126 del 1906 applicato specificamente al fucile numero 4. Il fucile era camerato per la munizione 7,92 \u00d7 57 mm Mauser, con una calciatura che ricordava quella di un K98k.\nLa Luger negli Stati Uniti: le prove del 1907.\nNel 1906 gli Stati Uniti stavano valutando varie pistole semiautomatiche (di origine americana e non), tra cui spiccavano la Colt M1900, la Steyr-Mannlicher M1894 e un prototipo della Mauser. .\nTra il 1906 e il 1907, l'Esercito Americano condusse dei test per una pistola semiautomatica di grosso calibro, un test che coincise con la quarta e ultima prova della Luger in America. Almeno due (forse tre) pistole Parabellum Modell 1902/1906, scalate dimensionalmente per accogliere la munizione .45 ACP, furono portate negli Stati Uniti personalmente da Georg Luger per i test del 1907. Prima del suo arrivo, il Frankford Arsenal gli aveva fornito 5.000 munizioni calibro .45 che sarebbero servite per ricamerare la pistola per la nuova munizione. Avendo trovato difetti nella munizione fornitegli (le autorit\u00e0 statunitensi furono costrette a produrre nuove munizioni per i test del 1907, comunque diverse da quelle proposte da Luger), Luger sostitu\u00ec la polvere originale con una a combustione pi\u00f9 rapida in bossoli appositamente riprodotti in ottone. Luger port\u00f2 746 munizioni personalizzate alle prove del marzo 1907. Due pistole Parabellum .45, numeri seriali #1 e #2 furono usate nelle prove. La pistola .45 pass\u00f2 con successo il test ma fu considerata inferiore alla pistola della Colt e superiore a quella della Savage Arms per numero di malfunzionamenti, anche se le autorit\u00e0 dovettero constatanre il miglior funzionamento con le munizioni modificate da Luger.\nLa DWM e Luger rifiutarono un seguente invito da parte dell'esercito a produrre altre duecento pistole in calibro .45 ACP per ulteriori test contro i modelli Colt e Savage: a questo punto, DWM e Luger sancirono il loro definitivo ritiro dalla competizione.\nIl destino della Luger .45 numero #1 \u00e8 ignoto - non fu mai restituita - e questo fa pensare che fosse divenuta inservibile o distrutta durante il test. La #2, probabilmente arma di scorta per il test, sopravvisse alla prova del 1907 e si trova attualmente in una collezione privata. La sua rarit\u00e0 le conferisce un prezzo che oscillava attorno al milione di dollari quando fu registrato l'episodio \"Million Dollar Guns\" della serie \"Tales of the Gun\" su History Channel. Almeno altre due pistole in calibro .45 furono prodotte successivamente e vendute a privati: una \u00e8 esposta alla \"R. W. Norton Art Gallery\" di Shrevport, Louisiana. L'altra \u00e8 stata venduta nel 2010 e si trova attualmente in una collezione privata. \u00c8 nota l'esistenza di una sola Luger .45 in versione carabina.\nL'azienda americana \"LugerMan\" produce una riproduzione perfetta della versione .45 ACP della Luger testata dall'esercito americano, potendo sfruttare per lo scopo i blueprints originali usati dalla \"DWM\" per la produzione dei modelli testati\nModell 1908 (P08) e prima guerra mondiale.\nNel 1908, l'Esercito tedesco adott\u00f2 la Luger DWM come Pistole Modell 1908 (P08) come rimpiazzo per il Reichsrevolver M1879 allora in servizio. La P08 aveva una canna da 100 mm, era camerata per la munizione 9 mm Parabellum e incorporava diverse modifiche i vertici dell'esercito avevano richiesto a Georg Luger. La sicura sull'impugnatura presente nei precedenti modelli fu rimossa, mentre venne aggiunto un gancio per l'attacco del calcio. La canna fu accorciata da 120 a 100 mm e la munizione usata era specificamente la 9 \u00d7 19 mm Parabellum \"DWM\" (catalogo N\u00b0278F) che presentava un'ogiva troncoconica da 123 grani (8 g) pensata per aumentare il potere invalidante dei colpi sparati rispetto al classico proiettile incamiciato. Assieme alla modifica delle mire e l'aggiunta di un dispositivo di hold-open, la P08 avrebbe servito l'esercito tedesco come arma da fianco per tutta la Prima guerra mondiale, supportata dalle due pistole Mauser C96 e dalla M1914. Oltre 2.000.000 di Luger furono impiegate dalle forze tedesche tra il 1914 e il 1918.\nL'Esercito Boliviano adott\u00f2 la Luger della DWM in 9 mm Parabellum come arma da fianco per gli ufficiali; cinquecento pistole furono acquistate allo scopo nel 1913 e tutte recano lo stampiglio \"Ejercito Boliviano\" sopra la camera di scoppio.\nLange Pistole 08 (LP08): una pistola per gli artiglieri.\nVersioni carabina della LP08 furono prodotte anche per il mercato civile, con canne ancora pi\u00f9 lunghe. La \"Armeria Belga\" di Santiago del Cile produsse anche un calcio rimovibile (noto come \"calcio Benke-Thiemann\") .\nIl periodo interbellico e la produzione commerciale.\nDal 1919 la \"DWM\" ricostru\u00ec molte pistole P08 usando mix di parti nuove e rimanenze (canne incluse) per il mercato civile e l'esportazione. Queste vendite aiutarono la \"DWM\" a scongiurare il fallimento dopo la firma dell'armistizio. .\nNel 1923, proprio la A.F. Stoeger cominci\u00f2 a importare pistola della DWM stampigliate con la scritta \"A.F. Stoeger Inc - New York\" e \"Germany\". Queste pistole furono importate sia in .30 Luger che in 9 mm Parabellum, con canne di lunghezza variabile tra i 75 e i 600 mm. Queste armi furono anche le prime a portare il nome \"Luger\" (registrato proprio dalla Stoeger nel 1929) stampigliato su un lato del castello.\nSempre nel 1923 la \"DWM\" firm\u00f2 anche un contratto con cui si impegnava a fornire una modesta quantit\u00e0 di pistole alla Finlandia (circa 8.000 pezzi, denominazione m/23), ai Paesi Bassi e alla Svezia.\nFino al 1930, la \"DWM\" continu\u00f2 a esportare sia le P08 che i vari modelli commerciali in Europa ma anche oltreoceano, in America e nell'estremo Oriente. Sebbene mai adottata ufficialmente dalle forze nazionaliste, tutte le varianti della Luger erano particolarmente apprezzate dagli ufficiali cinesi e dalle forze di guerriglia. Nel 1924, subito prima dello scoppio della Guerra civile cinese, una rivista di armi portatili pubblicata in Cina riportava che la Luger era \"l'arma preferita tra gli ufficiali e le forze di polizia [...]\".\nNel 1930 la \"Mauser\" subentr\u00f2 alla \"DWM\" nella produzione delle P08, mentre altre armi vennero prodotte come sottocontratto da \"Simson\" e \"Krieghoff\".\nMolte P04 e P08 rimasero in servizio presso le forze tedesche per tutta la Seconda guerra mondiale. Verso la fine del 1937 (a partire dai blocchi seriali \"t\" e \"u\") la Mauser abbandon\u00f2 il processo di bluitura e doratura per i dettagli, scegliendo di brunire invece l'intera arma in un unico processo. Nel 1941 alcune pistole cominciarono a essere dotate di guancette in bachelite nera per ridurre i costi e i tempi di produzione. A distanza di anni, queste pistole furono ribattezzate \"Black Widows\" ('vedove nere').\nSeconda guerra mondiale.\nLa P08 fu tecnicamente rimpiazzata dalla Walther P38 in servizio attivo nel 1938, ma la crescente domanda di armamenti in tempo di guerra non permise di interromperne la produzione della Mauser fino al dicembre 1943. La produzione della Mauser fu integrata con un piccolo contratto per la \"Krieghoff\" nel 1935 per la produzione armi destinate alla Luftwaffe; un secondo contratto per altre 15.000 pistole era ancora incompleto quando la \"Krieghoff\" interruppe la produzione agli inizi del 1944. La Wehrmacht accett\u00f2 l'ultima consegna di P08 dalla Mauser nel novembre 1943. Altre 4.000 pistole assemblate dalla Mauser nel dicembre dello stesso anno furono vendute al Portogallo che le design\u00f2 Model 943. L'esercito tedesco rifiut\u00f2 ulteriori consegne di Luger e questo lasci\u00f2 grandi quantit\u00e0 di parti nei depositi della fabbrica di Oberndorf.\nLe Luger erano prede belliche molto apprezzate dai soldati alleati, in entrambe le guerre mondiali. Per questo i tedeschi usavano pistole scartate o malmesse per piazzare trappole esplosive che sarebbero scattate quando un soldato americano avesse spostato la pistola. Ci sono anche rapporti di spari accidentali causati da una scarsa conoscenza della sicura dell'arma da parte degli americani, e si citano casi (difficilmente verificabili) in cui decise di giustiziare soldati americani in possesso di armi tedesche.\nLe forze sovietiche catturarono decine di migliaia di Luger, ma si decise di non distribuirle mai alle truppe, tenendole invece nei depositi in caso di necessit\u00e0.\nIl secondo dopoguerra.\nSebbene la produzione della P08 fosse terminata ufficialmente nel 1943, la Luger ricomparve nel dopoguerra a causa della costante domanda di armi da parte delle forze di polizia. Nel tardo 1945 la \"Mauser\" riprese la produzione della Luger sotto la supervisione delle forze di occupazione francesi per armare l'esercito francese e le forze di polizia nella Germania occupata. L'assemblaggio inizi\u00f2 sotto controllo francese nel giugno 1945 e continu\u00f2 fino alla met\u00e0 del 1946, poi i macchinari e parte del personale della \"Mauser\" vennero rilocati da Oberndorf a Ch\u00e2tellerault (dove si trovava la \"Manufacture d'Armes de Ch\u00e2tellerault\", meglio nota come \"MAC\") per continuare l'assemblaggio dei pezzi direttamente in Francia. Circa 4.000 pistole, tra cui vari esemplari di LP08, furono assemblati per conto dei francesi in numero sufficiente da giustificare la ripresa (durata diversi anni) della produzione dei caricatori per l'arma direttamente in Francia. Questi esemplari assemblati in Francia, piuttosto rari , sono contraddistinti da una parkerizzazione grigia. Le ultime pistole assemblate in Francia recano il nome dell'arsenale di produzione (\"Manufacture Fran\u00e7aise d'Armes &amp; Cycles de St. \u00c9tienne\"). Queste pistole sono rimaste nei depositi della Gendarmeria Nazionale fino agli anni Settanta.\nAltre pistole vennero invece assemblate sotto la diretta supervisione dei sovietici (Germania Est) per armare la Volkspolizei. Nell'immediato dopoguerra, pistole Luger vennero assemblate a partire da parti di recupero con seriali differenti, che venivano poi vendute come souvenir alle forze di occupazione in Germania. Migliaia di Luger furono riportate in patria dai soldati americani dopo le due guerre. Altre pistole furono assemblate direttamente in America da armaioli non sempre all'altezza e usando parti spesso importate alla rinfusa dalla Germania. Queste pistole mostrano una qualit\u00e0 costruttiva inferiore alla controparte originale tedesca e sono spesso all'origine della falsa reputazione di inaffidabilit\u00e0 di cui soffrono le Luger. Una pistola assemblata correttamente, con parti di qualit\u00e0, \u00e8 al contrario estremamente affidabile se usata con munizioni in grado di sviluppare la giusta pressione.\nLa svizzera continu\u00f2 la produzione della Parabellum 06/29 fino al 1946. Nel 1969, dopo aver acquistato i macchinari dagli svizzeri, la \"Mauser Werke\" di Oberndorf riavvi\u00f2 la produzione della Luger che termin\u00f2 definitivamente nel 1986 quando fu prodotto l'ultimo modello commemorativo . .\nLe Luger sono molto ricercate dai collezionisti sia per il loro design intelligente che per la loro precisione, oltre alla ovvia correlazione con le Germanie Imperiale e Nazista. Aaron Davis scrive nel suo \"The standard catalog of the Luger\" che \"dalla sua adozione, la Luger divenne un simbolo imprescindibile dell'esercito tedesco fino alla fine della Seconda guerra mondiale\" e che se \"chiedete a un veterano del fronte occidentale quale fosse il trofeo pi\u00f9 ricercato la risposta che otterrete sar\u00e0 sempre e comunque 'una Luger'\". Il colonnello David Hackworth ricorda nella sua autobiografia che l'arma era ancora molto ricercata come preda bellica perfino durante la Guerra del Vietnam. I vietnamiti riuscirono anche a produrre copie grezze della Luger con cui armare i Vietcong e le altre forze irregolari."}
{"id": "95348", "revid": "640277", "url": "https://it.wikipedia.org/wiki?curid=95348", "title": "Encelado (astronomia)", "text": "Encelado (pronuncia ; in greco \u1f18\u03b3\u03ba\u03ad\u03bb\u03b1\u03b4\u03bf\u03c2) \u00e8 un satellite naturale di Saturno, scoperto il 28 agosto 1789 da William Herschel. \u00c8 il sesto satellite naturale di Saturno in ordine di grandezza.\nFino al passaggio delle due sonde Voyager, all'inizio degli anni 1980, le caratteristiche di questo corpo celeste erano poco conosciute, a parte l'identificazione di ghiaccio d'acqua sulla superficie. Le sonde hanno mostrato che questo satellite ha un diametro di soli 500\u00a0km e riflette quasi il 100% della luce solare. La \"Voyager 1\" ha permesso di scoprire che Encelado orbita nella regione pi\u00f9 densa dell'anello E di Saturno mentre \"Voyager 2\" ha rivelato che, nonostante le sue piccole dimensioni, il satellite presenta regioni che variano da superfici antiche con molti crateri da impatto a zone recenti datate circa 100 milioni di anni.\nNel 2005, grazie a diversi voli ravvicinati della sonda Cassini, sono stati rivelati dettagli della superficie che hanno risposto a molte delle domande aperte dalle sonde Voyager e ne hanno poste di nuove. In particolare la sonda ha scoperto un pennacchio ricco d'acqua che si erge nella regione polare sud. Questa scoperta, assieme alla presenza di fuoriuscite di calore interno e di pochi crateri da impatto nel polo sud, indica che Encelado \u00e8 attualmente geologicamente attivo. Le lune nei sistemi dei giganti gassosi sono spesso intrappolate in risonanze orbitali che comportano delle librazioni forzate o a eccentricit\u00e0 orbitali; la vicinanza con il pianeta padre pu\u00f2 indurre inoltre il riscaldamento del satellite generato dalle forze mareali.\nEncelado \u00e8 uno dei tre corpi celesti del sistema solare esterno (assieme alla luna Io di Giove e la luna Tritone di Nettuno) dove sono state osservate delle eruzioni attive. Le analisi dei gas emessi suggeriscono che siano stati generati da acqua liquida situata sotto la superficie. Assieme alle analisi chimiche del pennacchio, queste scoperte hanno alimentato le ipotesi che Encelado sia un importante soggetto di studio nel campo dell'esobiologia. Inoltre \u00e8 stato suggerito che Encelado sia la fonte dei materiali dell'anello E.\nNome.\nIl nome di questo satellite deriva dall'Encelado della mitologia greca. \u00c8 designato anche Saturno II o II S Encelado. Il nome \"Encelado\", e i nomi di tutti i sette satelliti di Saturno allora conosciuti, furono suggeriti dal figlio di William Herschel, John Herschel, nella sua pubblicazione del 1847 sui risultati delle osservazioni astronomiche fatte a Capo di Buona Speranza. Fu scelto questo nome perch\u00e9 Saturno, noto con il nome di Crono nella mitologia greca, era il signore dei Titani. Le caratteristiche di Encelado hanno ricevuto il nome dalla IAU in base ai personaggi e i luoghi del libro \"Le mille e una notte\". I crateri da impatto sono chiamati in base ai personaggi, mentre le altre strutture come Fossae (depressioni o fosse), Dorsa (creste), Planitiae (pianure) e Sulci (lunghe scanalature parallele) prendono la denominazione dei luoghi. Hanno ricevuto ufficialmente il nome dalla IAU 57 caratteristiche, di cui 22 dopo i sorvoli delle sonde \"Voyager\" e 35 nel novembre 2006 dopo i tre sorvoli della sonda \"Cassini\" del 2005. Alcuni dei nomi che sono stati conferiti sono Samarkand Sulci, il cratere Aladdin, Daryabar Fossa e Sarandib Planitia.\nOsservazione.\nEncelado \u00e8 stato scoperto da Fredrick William Herschel il 28 agosto 1789, con l'uso del suo nuovo telescopio da 1,2\u00a0m, il pi\u00f9 grande del mondo in quel tempo.\nHerschel ha osservato per la prima volta questo satellite nel 1787, ma non lo riconobbe con il suo piccolo telescopio da 16,5\u00a0cm di apertura. La debole magnitudine (circa +11,7) e la sua vicinanza al brillante Saturno e ai suoi anelli, rendono difficile l'osservazione di Encelado dalla Terra e richiede un telescopio con un'apertura di 15\u201330\u00a0cm, a seconda delle condizioni atmosferiche e dell'inquinamento luminoso della zona di osservazione. Come molti satelliti di Saturno scoperti prima dell'era spaziale, venne osservato per la prima volta quando gli anelli di Saturno sono posizionati \"di taglio\" rispetto alla Terra, ovvero quando il nostro pianeta \u00e8 all'interno del piano degli anelli durante l'equinozio del gigante gassoso. In questi periodi la luminosit\u00e0 degli anelli \u00e8 ridotta e facilita l'osservazione di Encelado.\nPrima del programma Voyager, sono stati compiuti pochi miglioramenti nella visione del satellite rispetto al punto luminoso visto da Herschel ed \u00e8 stato possibile stimare solo le caratteristiche orbitali, la massa, la densit\u00e0 e l'albedo.\nEsplorazione.\nVoyager.\nLe prime immagini ravvicinate sono state ottenute dalle sonde \"Voyager\". \"Voyager 1\" \u00e8 stata la prima a sorvolare il satellite a una distanza di il 12 novembre 1980. Le immagini acquisite da questa distanza hanno una risoluzione spaziale bassa ma hanno rivelato una superficie altamente riflettente priva di crateri da impatto, che ne ha suggerito un'et\u00e0 relativamente recente.\n\"Voyager 1\" conferm\u00f2 anche che Encelado \u00e8 circondato dalla regione a maggiore densit\u00e0 dell'anello E di Saturno. In combinazione con la recente formazione della superficie, gli scienziati hanno dedotto che l'anello E si sarebbe generato dalle particelle emesse dalla superficie del satellite.\nLa \"Voyager 2\" ha sorvolato Encelado da una distanza inferiore () il 26 agosto 1981, cosa che ha permesso la ripresa di immagini a risoluzione superiore. Esse hanno rivelato la giovane natura della sua superficie.\nLa superficie presenta diverse regioni con differenti et\u00e0, tra cui una zona a latitudini medio-alte con molti crateri e un'altra con pochi crateri vicino all'equatore. Questa diversit\u00e0 geologica contrasta con la superficie antica e coperta di crateri di Mimas, un altro satellite di Saturno con dimensioni leggermente inferiori. La giovane epoca di formazione geologica fu una grande sorpresa per la comunit\u00e0 scientifica, poich\u00e9 nessuna teoria era in grado di spiegare come un corpo celeste cos\u00ec piccolo (e freddo, paragonato a Io) poteva avere segni di una tale attivit\u00e0. Tuttavia \"Voyager 2\" non riusc\u00ec a determinare se Encelado era attivo oppure se era la sorgente dei materiali dell'anello E.\nCassini.\nLa risposta a questi e altri interrogativi ha dovuto attendere fino all'arrivo della sonda Cassini che entr\u00f2 in orbita di Saturno il 1\u00ba luglio 2004. Dati i risultati ricavati dalla sonda \"Voyager 2\", Encelado venne considerato una priorit\u00e0 nelle indagini di \"Cassini\" e vennero pianificati diversi sorvoli ravvicinati entro di distanza e vari sorvoli \"di opportunit\u00e0\" a una distanza inferiore a . I sorvoli gi\u00e0 compiuti hanno rivelato importanti informazioni sulla superficie, come la scoperta di vapore acqueo che si sprigiona dalla regione polare sud. Queste scoperte hanno imposto delle correzioni del piano di volo della sonda per effettuare sorvoli pi\u00f9 ravvicinati.\nLa missione estesa di Cassini includeva sette sorvoli ravvicinati di Encelado tra luglio 2008 e luglio 2010, con due passaggi a soli 50 km nella seconda met\u00e0 del 2008. Cassini ha effettuato un sorvolo anche il 28 ottobre 2015, passando a una distanza di 49 km e attraversando il pennacchio di un geyser. Ci\u00f2 ha confermato la presenza di idrogeno molecolare (H2), potenziale nutriente per la vita microbica e un'ulteriore prova dell'attivit\u00e0 idrotermale nel fondale marino di Encelado, fattore favorevole all'abitabilit\u00e0 di forme di vita.\nLa missione Cassini ha rivelato che Encelado possiede un oceano con una fonte di energia, nutrienti e molecole organiche, elementi che rendono Encelado uno dei luoghi migliori per lo studio di ambienti potenzialmente abitabili. Al contrario, si pensa che l'acqua presente su Europa si trovi sotto uno strato di ghiaccio molto pi\u00f9 spesso.\nMissioni future.\nLe scoperte fatte da Cassini su Encelado hanno stimolato proposte di missione di follow-up, tra cui il \"Journey to Enceladus and Titan\" (JET) per lo studio dettagliato dei pennacchi e l\"'Enceladus Explorer\", un lander dall'Agenzia spaziale tedesca per studiare l'abitabilit\u00e0 dell'oceano sotto la superficie tramite un IceMole, una sonda robotica in grado di sondare la crosta ghiacciata. Un altro progetto orientato a scoprire l'abitabilit\u00e0 dell'oceano nel sottosuolo \u00e8 la \"Encelado Life Finder\", che effettuerebbe diversi passaggi attraverso i pennacchi dei geyser cercando qualche biofirma che indichi la presenza di vita.\nL'Agenzia spaziale europea (ESA) nel 2008 valut\u00f2 alcuni progetti per inviare una sonda su Encelado e Titano, come il Titan Saturn System Mission (TSSM). TSSM era una proposta ambiziosa di NASA ed ESA congiunte per l'esplorazione dei satelliti di Saturno, con Encelado come obiettivo principale, ed era in competizione con la proposta di finanziamento dell'Europa Jupiter System Mission (EJSM), una missione che aveva come obiettivo le lune ghiacciate di Giove. Nel febbraio 2009, venne annunciato che la NASA ed ESA avevano dato la priorit\u00e0 alla missione \"EJSM\" piuttosto che alla TSSM, anche se quest'ultima continuer\u00e0 ad essere un progetto studiato e valutato in futuro.\nNel novembre 2017, il miliardario russo Jurij Milner ha espresso interesse per una missione a basso costo finanziata da privati su Encelado, che potrebbe essere realizzata in tempi relativamente brevi. Nel settembre 2018, la NASA e le Breakthrough Initiatives, fondate da Milner, hanno firmato un accordo di cooperazione per la fase iniziale del progetto. Il veicolo spaziale sarebbe a basso costo, di massa ridotta e verrebbe lanciato ad alta velocit\u00e0 su un razzo economico. La navicella effettuerebbe un singolo sorvolo attraverso i pennacchi di Encelado per reaccogliere campioni e analizzarne il contenuto alla ricerca di biofirme.\nCaratteristiche fisiche.\nOrbita.\nEncelado \u00e8 uno dei pi\u00f9 grandi satelliti interni di Saturno, il quattordicesimo in ordine di distanza, e orbita all'interno dell'anello E, il pi\u00f9 esterno di Saturno. \nLa distanza dal centro del pianeta madre \u00e8 di e di dal confine dell'atmosfera, tra le orbite di Mimas e Teti. L'orbita richiede 32,9 ore per effettuare una rotazione (l'orbita \u00e8 sufficientemente veloce per rendere osservabile il movimento del satellite durante una singola notte). La risonanza orbitale \u00e8 in rapporto di 2:1 con quella di Dione, compiendo due orbite per ogni orbita effettuata da Dione. Questa risonanza aiuta a mantenere l'eccentricit\u00e0 orbitale di 0,0047 e fornisce l\u2019energia per l'attivit\u00e0 geologica.\nCome molti dei satelliti maggiori di Saturno, ha una rotazione sincrona con il periodo orbitale, mantenendo una faccia puntata sempre verso Saturno. A differenza della Luna, Encelado non sembra possedere un movimento di librazione attorno al suo asse di rotazione; tuttavia le analisi della forma di questo corpo celeste suggeriscono che in qualche momento abbia posseduto una librazione forzata. Essa potrebbe aver costituito un'ulteriore fonte di energia.\nInterazione con l'anello E.\nL'anello E \u00e8 il pi\u00f9 esterno ed esteso tra gli anelli di Saturno. Costituito da materiali microscopici composti da polvere e ghiaccio, si estende dall'orbita di Mimas e Teti, anche se alcune osservazioni suggeriscono che possa estendersi oltre l'orbita di Titano, con una larghezza di . I modelli matematici hanno tuttavia mostrato che un tale anello sarebbe instabile, e avrebbe una vita compresa tra 10\u00a0000 e 1\u00a0000\u00a0000 di anni. Per questo motivo dovrebbe essere costantemente rifornito di particelle. Encelado orbita all'interno di questo anello, nel punto dove \u00e8 pi\u00f9 stretto ma possiede maggiore densit\u00e0, ed \u00e8 stato ipotizzato che sia la fonte principale delle particelle dell'anello. Questa ipotesi \u00e8 stata confermata da un sorvolo della sonda \"Cassini\".\nCi sono di fatto due meccanismi che riforniscono l'anello con le particelle: la prima, e probabilmente la pi\u00f9 importante fonte di materiali proviene dal pennacchio criovulcanico nella regione polare sud, siccome la velocit\u00e0 di fuga del satellite \u00e8 bassa (solo 866\u00a0km/h). Il secondo meccanismo proviene dal bombardamento meteorico del satellite che solleva particelle di polvere dalla superficie. Questo fenomeno non \u00e8 unico, ma \u00e8 presente per tutte le lune di Saturno che orbitano all'interno dell'anello E.\nDimensione e forma.\nEncelado \u00e8 un satellite relativamente piccolo, con un diametro medio di 505\u00a0km, solo un settimo del diametro della Luna. La massa e le dimensioni lo rendono il sesto satellite pi\u00f9 grande di Saturno dopo Titano (5 150\u00a0km), Rea (1 530\u00a0km), Giapeto (1 440\u00a0km), Dione (1 120\u00a0km) e Teti (1 050\u00a0km), oltre a essere uno dei pi\u00f9 piccoli satelliti di forma sferica.\nLa forma \u00e8 di un ellissoide schiacciato e le dimensioni (calcolate dalle immagini riprese dagli strumenti della sonda \"Cassini\") sono di 513\u00d7503\u00d7497 km dove corrisponde al diametro in direzione di Saturno, al diametro tra il polo pi\u00f9 lontano e il pi\u00f9 vicino lungo l'orbita e alla distanza tra i poli nord e sud.\nSuperficie.\nAlmeno cinque tipi diversi di terreno sono stati identificati su Encelado. Oltre ai crateri, ci sono pianure lisce, estese fessure lineari e catene montuose.\nUna parte della superficie \u00e8 relativamente giovane, probabilmente meno di 100 milioni di anni. Questo significa che Encelado \u00e8 stato recentemente attivo con qualche tipo di criovulcanismo o altro processo di rinnovamento della superficie. Il recente e pulito ghiaccio che domina la sua superficie d\u00e0 a Encelado l'albedo pi\u00f9 alto di qualunque altro corpo nel sistema solare, 0,99. Poich\u00e9 riflette cos\u00ec tanta luce solare, la temperatura di superficie media \u00e8 di soli -201 \u00b0C.\nEncelado \u00e8 troppo piccolo per essere ancora scaldato dal decadimento radioattivo al suo interno. Encelado \u00e8 in risonanza orbitale 2:1 con Dione, in modo simile a ci\u00f2 che accade tra Io ed Europa, e questo pu\u00f2 offrire un meccanismo di riscaldamento mareale; tuttavia \u00e8 probabilmente insufficiente per sciogliere il ghiaccio d'acqua. Perci\u00f2 Encelado potrebbe essere composto di qualche materiale con punto di fusione pi\u00f9 basso, invece che dall'acqua pura, sebbene nessuna traccia di tale materiale \u00e8 stata finora trovata dal VIMS (Spettrometro visuale e infrarosso) della Cassini. Comunque ci sono fessure, pianure, terreno corrugato e altre deformazioni della crosta che indicano che l'interno della luna pu\u00f2 essere liquido, anche se sarebbe dovuto gelare miliardi di anni fa.\nLe osservazioni effettuate nel 2005 dalla sonda \"Cassini\" hanno rivelato ulteriori caratteristiche della superficie, ad esempio le pianure lisce osservate dalla \"Voyager 2\" sono state riprese a una maggiore risoluzione, rivelando delle regioni relativamente libere da crateri che presentano molte piccole creste e scarpate. Inoltre, le diverse fratture all'interno delle regioni pi\u00f9 antiche e ricoperte di crateri hanno suggerito che la superficie deve essere stata soggetta a deformazioni successive alla formazione dei crateri e sono state scoperte diverse aree in parti del satellite che non erano state riprese dalla sonda \"Voyager\", tra cui lo strano terreno presente vicino al polo sud.\nCrateri.\nI crateri da impatto sono comuni in molti corpi del sistema solare. Gran parte della superficie di Encelado presenta crateri. Dai dati della \"Voyager\" sono stati identificate tre diverse unit\u00e0 geologiche nella topografia dei crateri in base alla densit\u00e0 dei crateri stessi, da ct1 e ct2 che contengono crateri di diametro variabile tra i 10 e 20\u00a0km e diversi gradi di degradazione a cp che si riferisce a pianure caratterizzate da pochi crateri. Questa suddivisione suggerisce che Encelado ha rinnovato la sua superficie durante diverse fasi.\nLe osservazioni pi\u00f9 recenti della \"Cassini\" hanno permesso uno sguardo pi\u00f9 approfondito alle unit\u00e0 ct2 e cp. Queste osservazioni, rivelano che molti crateri di Encelado sono stati fortemente deformati attraverso delle fratture e dei rilassamenti viscosi (\"Viscous relaxation\"). Questi ultimi provocano la deformazione di strutture geologiche come i crateri che si sono formati sul ghiaccio d'acqua durante periodi geologici a causa degli effetti gravitazionali. I crateri che subiscono questo effetto tendono ad avere il fondo a forma di cupola o sono costituiti solo dal rialzamento del bordo circolare dalla superficie. Il grande cratere Dunyazad \u00e8 un primo esempio di questo fenomeno e presenta un fondo a forma di cupola; inoltre, molti altri crateri sono stati modificati dalle fratture tettoniche: le fratture sono larghe da diversi centinaia di metri fino a un chilometro e hanno alterato pesantemente il bordo e il fondo del cratere. Quasi tutti i crateri di Encelado ripresi dalla sonda Cassini nella unit\u00e0 geologica ct2 mostrano segni di deformazione tettonica. Queste due deformazioni dimostrano che, mentre i terreni che presentano molti crateri sono regioni pi\u00f9 antiche, quasi tutti i crateri sono in qualche fase di degradazione.\nTettonica.\nLa \"Voyager 2\" ha rilevato diversi fenomeni geologici, e le analisi pi\u00f9 recenti suggeriscono che il tipo di deformazione predominante \u00e8 quello della tettonica a zolle. Uno degli esempi pi\u00f9 significativi \u00e8 costituito da canyon che raggiungono i 200\u00a0km di lunghezza, da 5 a 10\u00a0km di larghezza e un chilometro di profondit\u00e0.\nUn ulteriore esempio \u00e8 un tipo di terreno scanalato costituito da scanalature e creste curvilinee. Queste bande, scoperte dalla \"Voyager 2\" spesso separano le pianure lisce dalle regioni ricoperte da crateri. Queste aree ricordano dei fenomeni analoghi presenti su Ganimede, anche se su Encelado la topografia appare pi\u00f9 complessa: invece di essere rettilinee, queste strisce di terreno appaiono come bande allineate in modo rozzo e a volte sembrano piegarsi verso l'alto con fratture e creste che scorrono lungo la loro lunghezza.\nOltre alle fratture profonde e i terreni scanalati, Encelado presenta altri tipi di terreni: fratture pi\u00f9 strette (larghe qualche centinaia di metri) che sono state scoperte per la prima volta dalla sonda Cassini. Queste fratture sono state osservate in bande che tagliano dei terreni con molti crateri, con profondit\u00e0 di qualche centinaio di metri. Molte sembrano essere state influenzate durante la loro formazione dalla friabile regolite prodotta dai crateri da impatti.\nAlcune scanalature lineari osservate dalla \"Voyager\" sono state riprese a una risoluzione maggiore e scorrono da nord verso sud. Su Encelado sono state anche osservate delle creste, anche se non si estendono come quelle presenti su Europa.\nPianure.\nLe prime pianure lisce osservate dalla \"Voyager 2\" erano caratterizzate da bassi rilievi e pochi crateri, particolari che indicano un'et\u00e0 relativamente recente. In una di esse, chiamata Sarandib Planitia, non sono visibili crateri da impatto, mentre a sudovest si trovano delle scarpate. Si \u00e8 notato che queste pianure sono ricoperte da creste basse e fratture. Queste caratteristiche sono interpretate come l'effetto di deformazioni dette sforzi di taglio. Le immagini ad alta risoluzione di Sarandib Planitia hanno rivelato inoltre piccoli crateri, che permettono di stimare l'et\u00e0 in 170 milioni di anni o 3,7 miliardi di anni, a seconda della popolazione degli oggetti impattatori.\nLa maggiore copertura fornita dalla \"Cassini\" ha permesso l'identificazione di ulteriori regioni dove sono presenti aree lisce e piane, in particolare sull'emisfero anteriore (il lato del satellite che \u00e8 diretto verso il moto mentre il corpo celeste orbita attorno a Saturno). Queste nuove zone non presentano basse creste ma numerose fosse e creste che si incrociano similmente alla regione polare sud. Quest'area \u00e8 nell'emisfero opposto rispetto alle pianure Sarandib e Diyar, quindi queste regioni potrebbero essere state influenzate dagli effetti di marea provocati da Saturno.\nRegione polare sud.\nIl 14 luglio 2005 sono state riprese immagini che rivelavano una regione deformata circondante il polo sud di Encelado. Questa area, che raggiunge a nord la latitudine di 60\u00b0 sud, \u00e8 coperta da fratture e creste, con pochi crateri. Si pensa che sia la regione pi\u00f9 giovane del satellite e di tutte le altre lune ghiacciate di dimensioni medie: i modelli riguardanti il tasso di crateri suggeriscono che l'et\u00e0 sia inferiore a 10-100 milioni di anni. Vicino al centro sono presenti quattro fratture chiamate \"Tiger stripes\" limitate da creste su entrambe le estremit\u00e0. Queste fratture sembrano le strutture pi\u00f9 giovani della regione e sono circondate da ghiaccio d'acqua a grani grezzi, che in falsi colori \u00e8 di colore verde menta, che \u00e8 stato osservato in altri punti della superficie all'interno di affioramenti e fratture.\nLa regione \u00e8 sufficientemente giovane da non essere stata ricoperta dal ghiaccio a grani fini proveniente dall'anello E. I risultati spettrografici indicano che il materiale di colore verde presente in questa regione \u00e8 distinto chimicamente dal resto dei materiali presenti sulla superficie. Infatti \u00e8 stato rilevato ghiaccio cristallino, che potrebbe essere molto recente (inferiore a 1 000 anni) oppure alterato termicamente nel recente passato. Sono stati rilevati anche composti organici semplici nella regione, che non sono stati finora trovati in nessun altro satellite.\nI confini della regione polare sud sono contrassegnati da una serie di valli e creste parallele a forma di Y o di V. La forma, l'orientamento e la posizione di queste strutture indicano che sono state generate dal cambiamenti globali della forma di Enceladus. Attualmente sono state formulate due teorie che possono spiegare una tale modifica della superficie. La prima teoria indica che l'orbita potrebbe essere stata postata verso l'interno, aumentando la velocit\u00e0 di rotazione, e provocando l'appiattimento lungo l'asse di rotazione di Encelado. Una seconda ipotesi suggerisce che un eventuale spostamento verso l'alto di una massa di materiale caldo e a bassa densit\u00e0 all'interno del satellite potrebbe aver spostato la regione che si trovava alle latitudini medie verso la regione polare.\nUna conseguenza della teoria dell'appiattimento lungo l'asse \u00e8 che entrambe le regioni polari dovrebbero avere lo stesso andamento di deformazione, tuttavia la regione polare nord presenta molti crateri e ha un'et\u00e0 molto superiore a quella del polo sud. Questo potrebbe essere spiegato da variazioni nello spessore della litosfera, supportate dalle correlazioni tra le discontinuit\u00e0 a forma di Y e le cuspidi a forma di V lungo la regione polare sud. Le discontinuit\u00e0 a forma di Y e le fratture che sono state provocate dalla tensione lungo la direzione nord sud sono correlate con il terreno di et\u00e0 minore con una litosfera pi\u00f9 sottile. Le cuspidi a forma di V sono adiacenti a terreni pi\u00f9 antichi e contenenti pi\u00f9 crateri.\nCriovulcanismo.\nA seguito dei sorvoli della \"Voyager\" nei primi anni 1980, gli scienziati ipotizzarono che la luna poteva essere geologicamente attiva, a causa della sua superficie giovane e riflettente e la sua posizione all'interno dell'anello E. Basandosi sulla connessione tra Encelado e l'anello E, si pens\u00f2 che Encelado fosse la fonte dei materiali dell'anello, forse attraverso emissioni di vapore acqueo dall'interno del satellite. Tuttavia le sonde Voyager non riuscirono a trovare delle prove definitive.\nI dati forniti dai numerosi strumenti della sonda Cassini hanno permesso di rilevare nel 2005 fenomeni di criovulcanismo. In questi fenomeni i materiali eruttati sono acqua e altri elementi volatili, invece di magma. Dalle immagini riprese tra gennaio e febbraio dalla sonda Cassini venne osservato infatti un pennacchio di particelle ghiacciate dal polo sud del satellite, anche se in un primo momento venne ipotizzata la presenza di un artefatto sull'immagine. I dati provenienti dai magnetometri fornirono un indizio che il fenomeno potesse essere reale quando trovarono i segni di un'atmosfera su Encelado. Il magnetometro infatti registr\u00f2 un aumento dell'energia delle onde elettrostatiche degli ioni nei pressi di Encelado. Queste onde sono prodotte dall'interazione delle particelle ionizzate con i campi magnetici e la loro frequenza pu\u00f2 essere usata per identificare la composizione, che in questo caso era vapore acqueo.\nDurante i successivi due incontri, il team scientifico determin\u00f2 che i gas nell'atmosfera del satellite erano concentrati nella regione polare sud, con una densit\u00e0 atmosferica che scendeva man mano che ci si allontanava dal polo. Lo spettrografo a ultravioletti ha confermato questo risultato osservando sue occultazioni stellari durante i sorvoli del 17 febbraio e del 14 luglio. A differenza dei magnetometri, quest'ultimo strumento non ha rilevato l'atmosfera durante il sorvolo di febbraio ma ha invece rilevato vapore acqueo sopra la regione polare sud a luglio.\nFortuitamente, la sonda ha volato attraverso questa nube di gas durante l'incontro di luglio permettendo l'analisi diretta da parte degli strumenti \"Ion and Neutral Mass Spectrometer\" (INMS) e il \"Cosmic Dust Analyser\" (CDA). Mentre il primo ha misurato la composizione dei gas, rilevando per la maggior parte vapore acqueo assieme a elementi minori come azoto, metano e anidride carbonica, il \"Cosmic Dust Analyzer\" ha rilevato un notevole incremento del numero di particelle attorno a Encelado, confermando che la luna \u00e8 la fonte primaria dei materiali dell'anello E. Le analisi dei due strumenti hanno suggerito che la nube di gas attraversata dalla sonda era in realt\u00e0 un pennacchio criovulcanico ricco d'acqua proveniente dalla regione polare.\nA novembre 2005 \u00e8 giunta la conferma visuale dell'emanazione delle particelle, quando la sonda ha ripreso un pennacchio di particelle ghiacciate mentre fuoriusciva dalla regione polare sud (un pennacchio era stato ripreso in precedenza, ma per la conferma definitiva erano necessarie ulteriori analisi). Queste immagini mostrano la struttura del pennacchio e rivelano numerosi getti (forse generati da diversi punti di emissione) all'interno di una componente pi\u00f9 debole e diffusa che si estende a circa 500\u00a0km dalla superficie, rendendo Encelado il quarto corpo del sistema solare con attivit\u00e0 vulcanica confermata (assieme alla Terra, a Tritone e Io).\nL'analisi combinata delle immagini, della spettrografia di massa e di dati magnetosferici hanno suggerito che il pennacchio viene emanato da camere pressurizzate sottosuperficiali, analogamente ai geyser terrestri. Poich\u00e9 non \u00e8 stata rilevata ammoniaca nei materiali espulsi, che poteva fungere da anticongelante, le camere pressurizzate potrebbero essere costituite da acqua pura liquida a una temperatura di 270 K. L'acqua pura richiederebbe pi\u00f9 energia per fondere, proveniente da forze mareali o sorgenti radiogeniche, rispetto a un misto di acqua e ammoniaca.\nUn altro metodo possibile per generare un tale fenomeno \u00e8 attraverso la sublimazione di ghiaccio superficiale. Il 14 luglio 2005 il \"Composite Infrared Spectrometer\" (CIRS) ha rilevato una regione calda vicino al polo sud, con temperature attorno agli 85-90 K e delle piccole aree che raggiungevano i 157 K. Queste temperature sono troppo elevate per essere causate dal riscaldamento solare, quindi alcune zone della regione polare sono riscaldate dall'interno del satellite. In tali condizioni il ghiaccio \u00e8 caldo a sufficienza per sublimare a una velocit\u00e0 superiore rispetto alla superficie, generando un pennacchio. Lo strato sottosuperficiale che riscalda il ghiaccio di superficie potrebbe essere una fanghiglia mista di acqua e ammoniaca a temperature di 170 K, che richiederebbe meno energia per produrre il getto. Tuttavia, l'abbondanza di particelle nei pennacchi favorisce il modello a \"geyser freddo\", invece del modello della sublimazione del ghiaccio.\nIn alternativa, Kieffer \"et al.\" (2006) ha suggerito che i geyser potrebbero essere generati da clatrati idrati, dove anidride carbonica, metano e idrogeno vengono rilasciati quando sono esposti al vuoto dello spazio dalle fratture. Questa ipotesi non richiederebbe l'energia per sciogliere il ghiaccio richiesta dal modello a \"geyser freddo\", e spiegherebbe anche la mancanza di ammoniaca.\nNel gennaio del 2020 un team di scienziati guidati da Christopher Glein dello Southwest Research Institute (SwRI) ha fornito nuovi indizi sulla possibile presenza di vita nell'oceano nascosto di Encelado. Basandosi sull'analisi dei dati provenienti dalla sonda Cassini, gli studiosi hanno evidenziato come l'anidride carbonica presente nei geyser potrebbe derivare dalle reazioni chimiche che avvengono tra il nucleo roccioso della luna e l'acqua dell'oceano. Sempre nei geyser \u00e8 stata identificata la presenza di silice e idrogeno molecolare, spie della presenza di sorgenti idrotermali sul fondale. \nAtmosfera.\nNel marzo del 2005 la NASA ha annunciato che un magnetometro sull'orbiter della sonda spaziale Cassini ha scoperto un'atmosfera significativa su Encelado, che potrebbe essere vapore acqueo ionizzato.\nNel 2006, la NASA ha confermato l'osservazione di sbuffi di vapor d'acqua dalla superficie del satellite: si tratta della prima osservazione certa di acqua non ghiacciata al di fuori della Terra. Cassini ha compiuto un primo fly-by il 17 febbraio 2005, un secondo e pi\u00f9 ravvicinato il 9 marzo 2005.\nPoich\u00e9 la gravit\u00e0 di Encelado \u00e8 troppo debole per trattenere un'atmosfera, essa deve essere rifornita da qualche fonte, la NASA ha ipotizzato vulcani di ghiaccio o geyser. Sebbene l'atmosfera \u00e8 stata descritta dai suoi scopritori come \"significativa\", la definizione \u00e8 valida solamente se paragonata alle altre lune ghiacciate; l'atmosfera di Encelado \u00e8 milioni di volte pi\u00f9 sottile di quella della Terra, ed \u00e8 invisibile alla Cassini.\nStruttura interna.\nPrima della missione \"Cassini-Huygens\" era poco nota la struttura interna di Encelado, ma i recenti sorvoli della sonda hanno fornito varie informazioni per modellare l'interno del satellite, tra cui una migliore misurazione della massa e della forma tridimensionale dell'ellissoide, le osservazioni ad alta risoluzione della superficie e nuove scoperte nella geochimica del corpo celeste.\nLe stime della massa effettuate dalle sonde \"Voyager\" suggerivano che Encelado fosse costituito quasi interamente di ghiaccio. In base agli effetti gravitazionali sulla sonda Cassini \u00e8 stata stimata una massa molto superiore rispetto ai dati precedenti, ricavando una densit\u00e0 di circa 1,61 g/cm3. Questo dato \u00e8 superiore a quello delle altre lune ghiacciate di media dimensione di Saturno, indicando che Encelado possiede una percentuale superiore di silicati e ferro. Ne consegue che l'interno del satellite potrebbe aver generato una maggiore quantit\u00e0 di calore dal decadimento degli elementi radioattivi.\nCastillo \"et al.\" 2005 sugger\u00ec che Giapeto e le altre lune ghiacciate di Saturno si siano formate velocemente dopo la formazione della nebulosa saturniana e quindi ricche di radionuclei con vita breve. Questi, come l'alluminio-26 e il ferro-60 hanno un tempo di dimezzamento breve e producono calore in un tempo relativamente breve. Senza questi radionuclei brevi, l'ammontare di radionuclei a vita lunga non sarebbe stato sufficiente per evitare il congelamento rapido dell'interno, anche considerando la maggiore massa.\nData la frazione relativamente elevata della massa composta di roccia, l'arricchimento di 26Al e 60Fe avrebbe generato un corpo celeste con un mantello ghiacciato e un nucleo planetario roccioso. Il successivo riscaldamento dovuto agli effetti di marea e dalla radioattivit\u00e0 avrebbe innalzato la temperatura del nucleo fino a 1 000 K, sufficiente a fondere il mantello interno. Tuttavia si sarebbe fuso anche parte del nucleo, formando delle camere magmatiche che si sarebbero modificate sotto la pressione gravitazionale di Saturno. Il riscaldamento da marea, come quello generato dalla risonanza con Dione o dalla librazione avrebbe sostenuto questi punti caldi fino a oggi e avrebbe fornito energia per le attivit\u00e0 geologiche.\nPossibile oceano.\nSul finire del 2008, gli scienziati hanno osservato pennacchi di vapore acqueo fuoriuscire dalla superficie di Encelado, dirigendosi poi verso Saturno. Questo fenomeno potrebbe essere dovuto alla presenza di acqua liquida, e ci\u00f2 significa che Encelado potrebbe essere in grado di supportare la vita. Candice Hansen, una ricercatrice del Jet Propulsion Laboratory, ha diretto un gruppo di ricerca sui pennacchi dopo che \u00e8 stato scoperto che questi raggiungono la velocit\u00e0 di circa 2189 km/h. Siccome tale velocit\u00e0 \u00e8 difficile da ottenere se non sono coinvolti liquidi, \u00e8 stato deciso di investigarne la composizione.\nSi \u00e8 scoperto cos\u00ec che nell'anello E circa il 6% delle particelle contiene una quantit\u00e0 significativa di sali di sodio, lo 0,5-2% in massa. Nella regione dei getti vicina a Encelado la frazione delle particelle \"salate\" aumenta del 70% in numero e pi\u00f9 del 99% in massa. Queste particelle sono presumibilmente spray ghiacciato proveniente dall'oceano salato nel sottosuolo, mentre le particelle povere di sale si formano per nucleazione omogenea direttamente dalla fase gassosa. Le sorgenti delle particelle salate sono distribuite uniformemente lungo le \"tiger stripes\", mentre le sorgenti delle particelle pi\u00f9 \"dolci\" sono collegate ai getti ad alta velocit\u00e0. Le particelle \"salate\" si muovono lentamente e per la gran parte ricadono sulla superficie della luna, al contrario di quelle pi\u00f9 \"dolci\", che essendo pi\u00f9 veloci fuggono verso l'anello E, spiegando cos\u00ec la sua composizione debolmente salata.\nLa composizione dei pennacchi suggerisce che la loro origine sia un oceano salato sotto la superficie, o comunque una serie di cavit\u00e0 contenenti acqua salata. Ipotesi alternative, quali la sublimazione dei clatrati idrati, non spiegano la formazione delle particelle salate. In aggiunta, Cassini ha trovato tracce di componenti organici in alcuni granelli di polvere, Encelado potrebbe quindi ospitare vita extraterrestre.\nLa presenza di acqua liquida al di sotto della crosta implica che ci sia una sorgente di calore interna per mantenerla in tale stato: si pensa sia una combinazione tra il decadimento radioattivo e il riscaldamento mareale, in quanto quest'ultimo da solo non \u00e8 sufficiente per spiegare tutto il calore. Mimas, un'altra della lune di Saturno, \u00e8 pi\u00f9 vicina al pianeta e ha un'orbita pi\u00f9 eccentrica, e di conseguenza dovrebbe essere sottoposta a forze mareali maggiori di quelle di Encelado, ma la sua superficie vecchia e segnata implica che sia geologicamente morta.\nNell'aprile del 2014 \u00e8 apparsa la notizia su \"Science\" che nuove prove sono emerse a sostegno dell'ipotesi dell'oceano di acqua liquida sotto la superficie ghiacciata. Da studi effettuati sulle analisi gravitazionali effettuate dalla sonda Cassini gli astronomi affermano che esiste nell'emisfero meridionale del pianeta un oceano 30\u201340\u00a0km sotto lo strato superficiale di ghiaccio, profondo 8\u00a0km e la cui massa totale \u00e8 paragonabile a quella del Lago Superiore della Terra. Come il nucleo della luna, il fondale marino potrebbe essere roccioso, e questo creerebbe un ambiente favorevole ad alcune forme di vita.\nI dati della navicella spaziale Cassini hanno rivelato complesse molecole organiche provenienti da Encelado, rafforzando l'idea che questo mondo oceanico ospiti condizioni adatte alla vita. Potenti bocche idrotermali mescolerebbero il materiale proveniente dal nucleo poroso pieno d'acqua della luna con l'acqua proveniente dal suo oceano sottosuperficiale. Tale materiale viene rilasciato nello spazio, sotto forma di vapore acqueo e grani di ghiaccio.\nCielo di Encelado.\nVisto da un ipotetico osservatore sulla superficie di Encelado, Saturno avrebbe un diametro visibile di almeno 30\u00b0, sessanta volte pi\u00f9 grande di quello della Luna vista dalla Terra. Siccome la rotazione di Encelado \u00e8 sincrona con il periodo orbitale e quindi mantiene sempre una faccia rivolta verso Saturno, il gigante gassoso non si sposterebbe mai nel cielo di Encelado (e sarebbe sempre invisibile dal lato opposto).\nGli anelli sarebbero visti da un angolo di soli 0,019\u00b0 e apparirebbero come una linea stretta e luminosa che attraversa il disco di Saturno, con un'ombra chiaramente visibile. Come per la Luna, Saturno possiederebbe delle fasi, variando dalla fase piena alla fase nuova in circa 16 ore. Dal satellite il Sole avrebbe un diametro di soli 3,5 minuti d'arco, nove volte pi\u00f9 piccolo rispetto alla Luna vista dalla Terra.\nUn osservatore potrebbe vedere la luna Mimas (il satellite maggiore situato all'interno dell'orbita di Encelado) transitare su Saturno circa ogni 72 ore, con un diametro massimo di circa 26 minuti d'arco, circa lo stesso della Luna terrestre. Le lune Pallene e Metone apparirebbero invece puntiformi, mentre Teti raggiungerebbe una dimensione massima di un grado di arco (il doppio della Luna), ma sarebbe visibile solo dalla faccia non rivolta verso Saturno."}
{"id": "95350", "revid": "2207", "url": "https://it.wikipedia.org/wiki?curid=95350", "title": "Enceladus (astronomia)", "text": ""}
{"id": "95352", "revid": "110157", "url": "https://it.wikipedia.org/wiki?curid=95352", "title": "Haslen (Glarona Sud)", "text": "Haslen (toponimo tedesco) \u00e8 una frazione di 999 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo che si estendeva per 11,51\u00a0km\u00b2 e che comprendeva anche le frazioni di B\u00fcel, Leu, M\u00fclib\u00e4chli, Oberhaslen e Zussigen, il 1\u00ba gennaio 2006 aveva inglobato i comuni soppressi di Leuggelbach e Nidfurn. A sua volta Haslen il 1\u00ba gennaio 2011 \u00e8 stato accorpato agli altri comuni soppressi di Betschwanden, Braunwald, Elm, Engi, Linthal, Luchsingen, Matt, Mitl\u00f6di, R\u00fcti, Schwanden, Schw\u00e4ndi e Sool per formare il nuovo comune di Glarona Sud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa localit\u00e0 \u00e8 servita dalla stazione di Nidfurn-Haslen sulla ferrovia Ziegelbr\u00fccke-Linthal (linea S25 della rete celere di Zurigo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95353", "revid": "110157", "url": "https://it.wikipedia.org/wiki?curid=95353", "title": "Mitl\u00f6di", "text": "Mitl\u00f6di (toponimo tedesco) \u00e8 una frazione di abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo che si estendeva per e che comprendeva anche la frazione di Ennetlinth, il 1\u00ba gennaio 2011 \u00e8 stato accorpato agli altri comuni soppressi di Betschwanden, Braunwald, Elm, Engi, Haslen, Linthal, Luchsingen, Matt, R\u00fcti, Schwanden, Schw\u00e4ndi e Sool per formare il nuovo comune di Glarona Sud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa localit\u00e0 \u00e8 servita dalla stazione di Mitl\u00f6di sulla ferrovia Ziegelbr\u00fccke-Linthal (linea S25 della rete celere di Zurigo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95355", "revid": "8381", "url": "https://it.wikipedia.org/wiki?curid=95355", "title": "Yggdrasil", "text": ""}
{"id": "95357", "revid": "22475", "url": "https://it.wikipedia.org/wiki?curid=95357", "title": "Pseudo-Dionigi l'Areopagita", "text": "Il \"Corpus Dionysianum\".\nLo pseudonimo \u00e8 associato a un insieme di scritti del VI secolo, denominati \"Corpus Dionysianum\" o \"Areopagiticum\". Essi comparvero dapprima nel 528 in un'opera di Severo di Antiochia e fra il 531 e il 533 in una polemica tra calcedonesi e severiani: furono in particolare questi ultimi, avallati successivamente da Massimo il Confessore, ad assicurarne l'autenticit\u00e0 e a garantirne l'attribuzione a San Dionigi l'Areopagita, giudice dell'areopago.\nAll'interno dei suoi stessi scritti, l'autore si presenta come l'ateniese del I secolo \"Dionigi, membro dell'areopago\", nominato negli \"Atti degli Apostoli\". Egli rivendica costantemente un'autorevolezza inferiore solamente a quella degli apostoli. Si dichiara presente al discorso che san Paolo tenne all'areopago e conclusosi tra le risate degli ateniesi (\"Atti\", ); egli, al contrario, si sarebbe convertito in quell'occasione al cristianesimo e sarebbe divenuto successivamente vescovo di Atene.\nL'attribuzione degli scritti al Dionigi ateniese fu messa in dubbio in epoca giustinianea (527-565) da Ipazio di Efeso. Altre obiezioni furono avanzate da Lorenzo Valla nella prima met\u00e0 del XV secolo, poi da Giulio Cesare Scaligero e da Erasmo da Rotterdam, ma il lungo dibattito che ne segu\u00ec giunse a conclusione solamente nel XIX secolo, quando la pseudonimia dell'autore fu definitivamente riconosciuta. Risulta probabile una datazione di questi scritti a un periodo di poco anteriore alla loro diffusione, in quanto il loro contenuto dipende direttamente dal pensiero del filosofo neoplatonico del V secolo Proclo.\nAd oggi \u00e8 ancora problematica l'identificazione dell'autore degli scritti. Sono stati fatti i nomi di: \nOpere.\nIl \"Corpus Areopagiticum\" (secondo la sua designazione latina) si compone delle seguenti opere:\nCi sono inoltre pervenute dieci lettere.\nAll'interno di queste opere vengono fatti riferimenti ad altre opere dello stesso autore (ad es. lo scritto \"De symbolica theologia\"). Si pu\u00f2 ritenere che tali opere siano perdute, ma \u00e8 pi\u00f9 probabile che esse non siano mai esistite. La funzione di questi riferimenti, in effetti, \u00e8 di far credere al lettore che l'autore abbia affrontato in altri luoghi temi teologici a quel tempo oggetto di aspri dibattiti; temi sui quali l'autore, nelle opere a noi giunte, non prende alcuna posizione.\nPensiero.\nIl pensiero che emerge dalle opere mostra strutturali influssi neoplatonici, in particolare da parte di Proclo (nel testo si cita uno Ieroteo, che \u00e8 per\u00f2 nient'altri che Proclo) e uno scarso uso della terminologia dogmatica pi\u00f9 tecnica del Cristianesimo. Rilevanti sono anche gli influssi provenienti dalla teologia dei padri cappadoci, in particolare Gregorio di Nissa.\nSi \u00e8 pensato che l'autore possa essere stato un neoplatonico che, convertitosi al cristianesimo, tenta una mediazione tra le due religioni o, in alternativa, un cristiano che si rivolge, con intento missionario, a un pubblico filosofico pagano, cercando autorevolezza nella falsa attribuzione al Dionigi. Vi \u00e8 stato anche chi ha pensato che l'autore dell'opera possa aver fatto parte di una fazione che cercava un compromesso tra il monofisismo e quella che poi sarebbe stata la dottrina ufficiale della Chiesa. Inizialmente adoperati dagli stessi monofisiti per avvalorare la propria dottrina, anche dopo la condanna di quest'ultima gli scritti dello pseudo-Dionigi vennero comunque conservati come fonte autorevole dalla Chiesa.\nL'attribuzione pi\u00f9 recente \u00e8 quella al filosofo neoplatonico pagano Damascio. Secondo questa ipotesi, il Corpus Areopagiticum costituisce un falso finalizzato a perpetuare il pensiero del suo autore all'interno dell'orizzonte culturale politicamente vincente, ossia il cristianesimo. Anche questa ipotesi \u00e8 stata tuttavia contestata.\nNel complesso, gli scritti dello pseudo-Dionigi disegnano una visione gerarchica della realt\u00e0, specificamente neoplatonica, in cui la realt\u00e0 e la conoscenza discendono dal principio sommo della creazione, Dio, tramite le intelligenze angeliche, sino ai gradi infimi della materia. Tale gerarchia si riflette nell'ordinamento piramidale della Chiesa e nella sua liturgia.\nL'uomo pu\u00f2 conoscere il principio divino, e ascendervi, tramite due vie. La prima \u00e8 quella della teologia affermativa (o catafatica), per cui a Dio, essendo questi causa di tutte le cose, pu\u00f2 essere riferito ogni attributo di ogni singolo ente. La seconda via, superiore alla prima, \u00e8 la teologia negativa (o apofatica), per cui Dio, trascendendo ogni cosa del mondo, pu\u00f2 essere compreso solo per sottrazione, negando via via tutti i possibili attributi, siano anche quelli di \"divinit\u00e0\", \"essere\" o \"bene\". La teologia negativa culmina nel silenzio. La vera conoscenza di Dio, tuttavia, si pone oltre sia la teologia affermativa che quella negativa, trascendendole entrambe in un mistico slancio in cui la mente supera ogni distinzione tra oggetto e soggetto, tra pensiero e pensato: \"Se uno, avendo visto Dio, ha capito ci\u00f2 che ha visto, non ha visto Dio, ma qualcuna delle sue opere che esistono e che si conoscono\".\nNella triade di trattati \"Sulla teologia mistica\", \"Sulla gerarchia celeste\" e \"Sulla gerarchia ecclesiastica\", e in modo particolarmente \"abbondante\" in quest'ultimo, ricorre l'espressione greca \"t\u00e1 mystik\u00e1 the\u00e1mata\", con la quale lo Pseudo-Dionigi si riferisce alle gerarchie angeliche, alle proprie visioni e al profondo significato simbolico dei riti liturgici, che risultano incomprensibili e inaccessibili ai non-iniziati o a coloro che hanno appena intrapreso il percorso di iniziazione.\nIn tali opere, l'esperienza estetica assume un significato ontologico e anagogico, piuttosto che meramente poetico e letterario: il filosofo vi afferma che essa non consiste soltanto nella percezione di Dio, ma anche nell'esperienza sia sensibile che intellegibile e di tipo durevole della Sua Presenza interiore.\nDeterminante fu l'influsso di Dionigi l'Areopagita in pensatori successivi come Giovanni Scoto Eriugena (che tradurr\u00e0 in latino nell'859 il \"Corpus Areopagiticum\") o Nicola Cusano.\nLa teoria estetica.\nLa bellezza trova la sua massima espressione nelle idee originali che appartengono al Nous, alla seconda ipostasi, e sono frantumate nella materia in una molteplicit\u00e0 indefinita. L'arte, che secondo Platone deve essere al servizio della verit\u00e0, ha il compito di mostrare la verit\u00e0 delle cose, dietro la loro parvenza materiale, e, per fare questo, deve tendere al trascendente.\nL'arte in quanto tende al bello, deve di nuovo mirare a questa dimensione ideale dove questa bellezza \u00e8 pi\u00f9 forte.\nLa massima espressione del bello si trova nelle idee iperuraniche: perci\u00f2, l'arte non deve pi\u00f9 essere \"\"mimesi\" del reale\" (come la defin\u00ec Aristotele), ma specchio dell'ideale.\nCentrale in questo compito non \u00e8 un'elevata sensibilit\u00e0 dell'artista, che deve cogliere ci\u00f2 che della realt\u00e0 sfugge alle persone comuni, ma la sua intelligenza, l'unica in grado di vedere le idee negli enti materiali.\nL'artista non pu\u00f2 vedere n\u00e9 predicare l'Uno, ma pu\u00f2 partire dalla seconda ipostasi che \u00e8 il Nous, seguendo un insieme di canoni che sicuramente rispecchiano aspetti fondamentali di questa realt\u00e0 da cogliere.\nQuale che sia il tema dell'opera da trattare, la bellezza \u00e8 sempre semplicit\u00e0, armonia, simmetria, regolarit\u00e0 di forme, luce, secondo il canone greco del bello. L'opera deve dare un'idea di unit\u00e0, con continui richiami fra gli oggetti rappresentati: forme regolari, che cos\u00ec hanno gli stessi angoli, colori simili, e simmetrie.\nPerci\u00f2, l'opera d'arte \u00e8 in due dimensioni e non in tre, per distaccarsi dalla spazialit\u00e0 materiale e dare un senso del trascendente; \u00e8 priva di elementi che diano riferimenti temporali, di nuovo per eliminare ogni riferimento alla terza ipostasi.\nL'artista utilizza poligoni regolari che si avvicinano alla perfezione dei solidi platonici, e colori molto luminosi, nei quali domina il giallo.\nLa bellezza fino al Medioevo sar\u00e0 \"consonantia et claritas\", armonia e luce."}
{"id": "95358", "revid": "110157", "url": "https://it.wikipedia.org/wiki?curid=95358", "title": "Nidfurn", "text": "Nidfurn (toponimo tedesco) \u00e8 una frazione di 258 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo, il 1\u00ba gennaio 2006 \u00e8 stato accorpato a Haslen assieme all'altro comune soppresso di Leuggelbach; Haslen a sua volta il 1\u00ba gennaio 2011 \u00e8 stato accorpato agli altri comuni soppressi di Betschwanden, Braunwald, Elm, Engi, Linthal, Luchsingen, Matt, Mitl\u00f6di, R\u00fcti, Schwanden, Schw\u00e4ndi e Sool per formare il nuovo comune di Glarona Sud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa localit\u00e0 \u00e8 servita dalla Nidfurn-Haslen sulla ferrovia Ziegelbr\u00fccke-Linthal (linea S25 della rete celere di Zurigo).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95360", "revid": "174925", "url": "https://it.wikipedia.org/wiki?curid=95360", "title": "Dionigi pseudo-Areopagita", "text": ""}
{"id": "95362", "revid": "110157", "url": "https://it.wikipedia.org/wiki?curid=95362", "title": "Schw\u00e4ndi", "text": "Schw\u00e4ndi (toponimo tedesco) \u00e8 una frazione di 476 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo che si estendeva per 3,48\u00a0km\u00b2 e che comprendeva anche le frazioni di Lassigen, Oberschw\u00e4ndi e Unterschw\u00e4ndi, il 1\u00ba gennaio 2011 \u00e8 stato accorpato agli altri comuni soppressi di Betschwanden, Braunwald, Elm, Engi, Haslen, Linthal, Luchsingen, Matt, Mitl\u00f6di, R\u00fcti, Schwanden e Sool per formare il nuovo comune di Glarona Sud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95364", "revid": "110157", "url": "https://it.wikipedia.org/wiki?curid=95364", "title": "Sool (Glarona Sud)", "text": "Sool (toponimo tedesco) \u00e8 una frazione di 296 abitanti del comune svizzero di Glarona Sud, nel Canton Glarona.\nStoria.\nGi\u00e0 comune autonomo che si estendeva per 13,26\u00a0km\u00b2 e che comprendeva anche le frazioni di Obersool, Untersool e Wart, il 1\u00ba gennaio 2011 \u00e8 stato accorpato agli altri comuni soppressi di Betschwanden, Braunwald, Elm, Engi, Haslen, Linthal, Luchsingen, Matt, Mitl\u00f6di, R\u00fcti, Schwanden e Schw\u00e4ndi per formare il nuovo comune di Glarona Sud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1900 con Braunwald):\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95366", "revid": "119246715", "url": "https://it.wikipedia.org/wiki?curid=95366", "title": "Jacques Boucher de Cr\u00e8vec\u0153ur de Perthes", "text": "Biografia.\n\u00c8 noto per la sua scoperta nella ghiaia del dipartimento francese della Somme, degli attrezzi in selce usati dagli uomini primitivi, scoperta avvenuta circa nel 1830.\nEra il figlio maggiore di Jules Armand Guillaume Boucher de Cr\u00e8vec\u0153ur, botanico e ufficiale di dogana, e di Etienne-Jeanne-Marie de Perthes (\u00e8 stato autorizzato con un decreto regio nel 1818 ad usare il cognome della madre in aggiunta a quello del padre). Nel 1802 \u00e8 stato assunto come dipendente governativo nel ruolo di ufficiale di dogana. Le sue funzioni lo hanno portato a soggiornare sei anni in Italia. In particolare, dal 1805 al 1808 ha vissuto a Genova, citt\u00e0 della quale serb\u00f2 per il resto della sua vita un piacevole ricordo, e dove ha avuto modo di incontrare molte importanti figure della storia cittadina, come Girolamo Luigi Durazzo e Anna Brignole Sale. Nelle numerose lettere che scrisse ai familiari da Genova, offre uno spaccato interessante della citt\u00e0, del suo folclore, nonch\u00e9 della vita quotidiana.\nDopo il suo ritorno nel 1811 \u00e8 stato promosso rapidamente in patria ed infine nel marzo del 1825 \u00e8 stato nominato successore del padre come direttore della dogana di Abbeville, posto che ha occupato per il resto della sua vita.\nNel 1847 ha iniziato a scrivere il suo lavoro monumentale: \"Antiquit\u00e9s celtiques et antediluviennes\", suddiviso in tre volumi. Un lavoro nel quale \u00e8 stato il primo a stabilire l'esistenza di un uomo nel Pleistocene o nel primo periodo del Quaternario. I suoi punti di vista hanno incontrato poca approvazione, parzialmente perch\u00e9 precedentemente aveva proposto delle teorie riguardanti l'antichit\u00e0 dell'uomo senza fatti per sostenerle, parzialmente perch\u00e9 le figure nel suo libro sono state eseguite malamente, con l'inclusione anche di illustrazioni di selci che non mostravano segni chiari di essere state modellate dall'uomo.\nNel 1855 il dottor Jean Paul Rigollot di Amiens ha sostenuto con forza l'autenticit\u00e0 degli strumenti in selce; ma non fu prima del 1858 quando Hugh Falconer dopo aver visionato la collezione ad Abbeville ha indotto Joseph Prestwich, nell'anno seguente, a visitare la localit\u00e0. Prestwich ha da allora acconsentito in modo definitivo a dichiarare tali strumenti in selce come manufatti creati dall'uomo e che questi erano presenti nel suolo allo stesso livello dei resti di alcuni mammiferi estinti. \nIl 28 marzo 1863 la scoperta di una mascella umana insieme a degli acciarini funzionanti in un pozzo di ghiaia a Moulin-Quignon vicino ad Abbeville sembrano aver vendicato Boucher de Perthes interamente di tutti i patimenti subiti, ma rimasero comunque dei dubbi sull'antichit\u00e0 dei resti umani (a causa della possibilit\u00e0 di sepoltura che avrebbe portato le ossa ad un livello inferiore a quello dell'et\u00e0 in cui visse l'uomo sepolto). Anche se lo scopritore aveva questa cattiva fama venne, lo stesso anno, fatto ufficiale della legione d'onore. In ogni caso la mascella era in realt\u00e0 una burla sistemata da uno degli operai di Boucher de Perthes in risposta al premio di 200 franchi per la scoperta di resti umani.\nBoucher de Perthes ha svolto anche varie attivit\u00e0 in molti altri campi. Per pi\u00f9 di trenta anni ha ricoperto la presidenza della \"Soci\u00e9t\u00e9 d'Emulation\" a Abbeville, ha contribuito alle pubblicazioni di articoli su una vasta gamma di argomenti. \u00c8 stato autore di parecchie tragedie, di due romanzi, di parecchi lavori sui viaggi e di un certo numero di libri su argomenti economici e filantropici."}
{"id": "95367", "revid": "15756", "url": "https://it.wikipedia.org/wiki?curid=95367", "title": "Tempo di ritorno", "text": "In statistica il tempo di ritorno, o periodo di ritorno, di un evento, \u00e8 il tempo medio intercorrente tra il verificarsi di due eventi successivi di entit\u00e0 uguale o superiore ad un valore di assegnata intensit\u00e0 o, analogamente, \u00e8 il tempo medio in cui un valore di intensit\u00e0 assegnata viene uguagliato o superato almeno una volta.\nPer praticit\u00e0, il tempo di ritorno \u00e8 spesso utilizzato in diversi campi tecnici, tra cui l'ingegneria idraulica, l'idrologia, la geologia, la vulcanologia e la sismologia, in sostituzione del concetto di probabilit\u00e0 di non superamento associato ad un certo evento naturale.\nInfatti gran parte delle grandezze che governano i fenomeni naturali sono aleatorie e quindi descrivibili attraverso variabili casuali continue da studiare con i metodi probabilistici.\nMediante tali metodi \u00e8 possibile individuare la distribuzione di probabilit\u00e0 che meglio rappresenta il fenomeno naturale cos\u00ec da poter associare ad ogni valore che la grandezza pu\u00f2 assumere la relativa frequenza con cui questa si verifica.\nDefinizione.\nConsiderando una serie di osservazioni effettuate su una grandezza naturale x (variabile casuale continua); la probabilit\u00e0 che un evento X risulti maggiore di un valore prefissato xT in un certo lasso di tempo \u00e8 pari a:\nIl tempo di ritorno medio T associato a X esprime il numero medio di osservazioni necessarie affinch\u00e9 un dato evento si verifichi nuovamente.\nT \u00e8 pari all'inverso della probabilit\u00e0 formula_2, questa significa che fissare un tempo di ritorno \u00e8 equivalente a fissare un valore di probabilit\u00e0:\nSe la variabile casuale \u00e8 un valore massimo annuale, il tempo di ritorno T si misura in anni.\nSe ad esempio sto esaminando i massimi annuali delle portate di piena fluviale, il valore Q100, a cui corrisponde un tempo di ritorno T = 100 anni, ha probabilit\u00e0 di verificarsi pari a 1% in un anno; questo vuol dire che, in un dato anno, c'\u00e8 un 1% di possibilit\u00e0 che detto evento possa realmente accadere.\nMentre il verificarsi in un dato anno di una piena fluviale Q10 che ha un T = 10 anni \u00e8 10 volte pi\u00f9 probabile (10% di possibilit\u00e0).\nUn tempo di ritorno pi\u00f9 lungo indica quindi un evento pi\u00f9 raro, meno probabile.\nLa probabilit\u00e0 di un evento estremo di verificarsi in un lasso di N anni \u00e8 pari invece a:\nDeterminare esattamente il tempo di ritorno di un evento pu\u00f2 essere difficile se la frequenza di questi eventi naturali supera la durata della vita umana o ancor pi\u00f9 se privo di registrazioni storiche.\nL'idraulica fluviale e l'idrologia studiano sistemi complessi come le precipitazioni o le portate nei fiumi grazie alle registrazioni di serie storiche pluviometriche o di portate.\nLa corrispondenza biunivoca che esiste tra tempo di ritorno e probabilit\u00e0 permette di collegare questa grandezza alle grandezze definite rischio, danno, vulnerabilit\u00e0.\nElementi di statistica.\nQuanto di seguito esposto vale anche nel caso di variabili casuali discrete ma in campo ingegneristico/scientifico \u00e8 pi\u00f9 significativo parlare di variabili continue.\nConsideriamo un variabile casuale x che pu\u00f2 assumere tutti i valori compresi nell'insieme finito E = (a, b) - \"popolazione di x\".\nLa probabilit\u00e0 di una variabile aleatoria continua x \u00e8 descritta da un funzione di densit\u00e0 di probabilit\u00e0 f(x) - in idrologia ad esempio \u00e8 frequentemente utilizzata la distribuzione di Gumbel o EV1 mentre in ingegneria sismica le NTC 2008 fanno riferimento alla distribuzione di Poisson.\nPertanto la probabilit\u00e0 p che la variabile x \u2208(x1, x2) \u00e8 data da:\nAppare evidente che la probabilit\u00e0 che la variabile x assuma un qualsiasi valore x \u2208 E \u00e8 pari a 1, cio\u00e8 la certezza:\nConsideriamo una successione di N misurazioni eseguite sulla variabile x indipendentemente l'una dall'altra - campione di dimensione \"N di x\".\nFissiamo un valore prefissato \"m\" della variabile \"x\" continua.mLa probabilit\u00e0 che il valore misurato di x possa essere minore o uguale a m \u00e8 dato da:\nTale funzione si definisce distribuzione di probabilit\u00e0 cumulata della variabile aleatoria ed \u00e8 detta anche \"probabilit\u00e0 di non superamento\" pNS\u22641.\nPertanto la probabilit\u00e0 di superamento di m \u00e8 data dal valore complementare:\nil periodo di tempo che bisogna attendere affinch\u00e9 un determinato valore m della variabile stocastica x venga superato o uguagliato in media una volta, ovvero il numero medio di misurazioni necessarie, viene definito tempo di ritorno e il suo valore \u00e8 l'inverso della pS:\npertanto formula_10 che rappresenta la probabilit\u00e0 (in percentuale) che l'evento non si verifichi in media con riferimento ad un anno; con riferimento ad N anni la probabilit\u00e0 di non superamento diventa:\nSi definisce infine rischio di superamento associato ad un certo valore m = xT, con T anni di tempo di ritorno, la probabilit\u00e0 che tale valore venga superato o uguagliato almeno una volta in un numero N di anni:\nSe si assume N=T, R cresce asintoticamente al crescere di T tendendo rapidamente al valore 0,632.\nPertanto la probabilit\u00e0 che xT ( con T elevato) venga superato in un periodo di T anni \u00e8 pari a circa 2/3.\nIl concetto di probabilit\u00e0 di non superamento \u00e8 spesso sostituito da quello di tempo di ritorno.\nRischio di superamento.\nNell'ingegneria idraulica, per la progettazione di alcune opere strettamente connessa agli eventi atmosferici, quali, fogna pluviali, canali, dighe, opere marittime, la scelta del tempo di ritorno di evento \u00e8 un parametro fondamentale.\nLa scelta del tempo di ritorno dipende da vari fattori quali:\nIn merito a quest'ultimo risulta evidente che l'evento critico (es. la pioggia critica che d\u00e0 origine alla portata di massima piena in un corso d'acqua), in base al quale si intende dimensionare l'opera idraulica, deve essere prescelto anche valutando il danno che il suo superamento pu\u00f2 causare a cose e/o persone.\nIl rischio \u00e8 classificato nel seguente modo in funzione del danno:\nConsideriamo un'opera idraulica dimensionata per un evento meteorologico x(T) di T anni di tempo di ritorno.\nIl rischio R[x(t)], ovvero la probabilit\u00e0, che l'evento x(T) venga superato almeno una volta durante la vita tecnica dell'opera stessa \u00e8 esprimibile nel seguente modo:\ncon N pari alla vita utile dell'opera.\nA questo punto bisogna scegliere idoneamente T in modo tale che il rischio sia commisurato ai possibili danni causati da eventi maggiori di quello di progetto ma considerando anche che l'evento di progetto che ne deriva deve determinare un dimensionamento dell'opera idraulica tecnicamente ed economicamente accettabile. Infatti, nella maggior parte dei casi risulta antieconomico costruire un'opera in grado di far fronte all'evento pi\u00f9 estremo possibile per cui si preferisce dimensionarla prevedendo che durante la sua vita utile possa risultare inefficace poich\u00e9 i danni che ne deriverebbero sono valutati tollerabili.\nPer quanto sopra mentre per esempio \u00e8 economicamente e tecnicamente conveniente prevedere che una fogna pluviale risulti periodicamente insufficiente poich\u00e9 i danni delle eventuali esondazioni si possono ritenere tollerabili lo stesso non pu\u00f2 essere accettato per le opere di sfioro di una diga per la quale il superamento della soglia di progetto potrebbe causare danni ingenti e pericolo di perdite di vite umane. Pertanto T per una fogna pluviale pu\u00f2 essere inferiore alla durata prevista dell'opera che si sta progettando, mentre per una diga deve essere molto maggiore. Questa implica che, il periodo di ritorno pu\u00f2 variare da pochi a pi\u00f9 di mille anni.\nConsiderando che da letteratura tecnica un'opera idraulica ha una vita utile variabile da circa 30-40 anni (fognatura pluviale) a 100 anni (opere di sbarramento), tradizionalmente le fognature pluviali (a basso rischio) vengono dimensionate con T=5 anni, gli argini fluviali con T=100-1000 anni, le pile dei ponti fluviali con T=100-500 anni e le opere di sfioro delle dighe con T = 1000-3000 anni.\nEsempio di calcolo.\nConsideriamo una portata xT la cui probabilit\u00e0 di non superamento, valutata di norma in seguito all'adattamento di una adeguata distribuzione di probabilit\u00e0, \u00e8 pari al 90% cio\u00e8:\nil calcolo del relativo tempo di ritorno associato a formula_15 vale:\nVolendo invece valutare il rischio di superamento, per una vita utile dell'opera pari a formula_1750 anni, si ottiene"}
{"id": "95374", "revid": "110157", "url": "https://it.wikipedia.org/wiki?curid=95374", "title": "Fabbrica di armi \u00c9mile e L\u00e9on Nagant", "text": "La Fabbrica di armi \u00c9mile e L\u00e9on Nagant venne fondata nel 1859 a Liegi in Belgio.I fratelli G\u00e9rome Michel \u00c9mile (1830-1902) e Henri L\u00e9on Nagant (1833-1900) sono conosciuti per il loro contributo alla creazione dell'arma Mosin-Nagant che fu utilizzata in Russia fin dal 1891. In seguito venne progettato e prodotto dal 1895 il revolver Nagant M1895. \u00c9mile che divent\u00f2 progressivamente cieco, lasci\u00f2 suo fratello solo al comando della societ\u00e0 che fu rinominata L. Nagant &amp; Cie, Liegi. La societ\u00e0 fu diretta poi da Charles e Maurice Nagant i due figli di \u00c9mile. Fu liquidata nel 1928 e la catena di produzione delle armi fu venduta alla polacca Fabryka Broni Radom. Gli edifici industriali vennero acquistati dalla FN Herstal nel 1929 e poi rivenduti all'esercito belga.\nDal 1900 al 1928 la Nagant estese la produzione anche alla costruzione di automobili, inizialmente realizzate su licenza Gobron-Brill\u00e9e e dal 1904 della francese Rochet-Schneider. La ditta fu rilevata nel 1931 dalla casa automobilistica belga Imp\u00e9ria."}
{"id": "95376", "revid": "599013", "url": "https://it.wikipedia.org/wiki?curid=95376", "title": "Berdan", "text": ""}
{"id": "95379", "revid": "287204", "url": "https://it.wikipedia.org/wiki?curid=95379", "title": "Amenemhat VII", "text": "Biografia.\nil nome di questo sovrano compare, oltre che sul Canone Reale, anche sul basamento di una statua dedicata a Montu, su alcuni sigilli cilindrici e scarabei e nella piramide della regina Khuit nella necropoli di Saqqara.\nSe il Kay che precede il \"nomen\" pu\u00f2 essere letto \"figlio di Kay\" allora questo sovrano potrebbe non essere appartenuto alla stirpe regale in quanto l'uso di indicare il padre nella titolatura era appunto tipico nei casi di subentro nella linea di discendenza. Se tale ipotesi fosse vera si potrebbe supporre un accesso al trono grazie al matrimonio con Nubhetepti, figlia del suo predecessore.\nA Semna \u00e8 conservata una registrazione del livello di piena del Nilo datata al primo anno di regno di un sovrano identificato come Djefa...kara. \u00c8 possibile che si tratti di questo sovrano."}
{"id": "95383", "revid": "37401", "url": "https://it.wikipedia.org/wiki?curid=95383", "title": "Deissi", "text": "Con il termine deissi si definisce, in linguistica, il ricorso ad espressioni che, all'interno di un enunciato, facciano riferimento:\nIl termine \"deissi\" origina dal greco (\"de\u00eexis\", \"indicazione\"), derivato di (\"d\u00e8iknymi\", \"io mostro, io indico\").\nLe lingue naturali ricorrono assai spesso ad elementi deittici grammaticalizzati: per questa ragione, lo studio della deissi riguarda sia la semantica sia la pragmatica, ma interessa anche la logica (con i contributi di Charles Sanders Peirce e Bertrand Russell) e la psicologia.\nI pi\u00f9 importanti contributi allo studio linguistico della deissi provengono da Karl B\u00fchler, Henri Frei, \u00c9mile Benveniste, Charles J. Fillmore e John Lyons.\nGli elementi deittici.\nGli elementi linguistici tipici della deissi sono detti \"elementi (o fattori) deittici\" o anche semplicemente \"deittici\". Non \u00e8 possibile interpretare il significato di un elemento deittico senza prendere in considerazione la realt\u00e0 extralinguistica a cui esso fa riferimento.\nAd esempio, nella frase\nci sono tre elementi deittici, \"io\" (la persona che parla, definita dal contesto enunciativo), \"questo\" (una persona, un animale o un oggetto) e \"qui\" (il luogo in cui si trovano emittente e destinatario).\nIn genere la deissi viene espressa principalmente con aggettivi dimostrativi (come \"questo\" e \"quello\"), con pronomi personali, avverbi di tempo e luogo (come \"adesso\", \"ieri\", \"qui\", \"l\u00e0\") e con il tempo verbale. Una frase come\n\u00e8 strettamente collegata alla situazione spazio-temporale in cui viene pronunciata, in quanto gli elementi deittici non sono compiutamente interpretabili senza tenere in conto il contesto extralinguistico (il giorno specifico in cui si \u00e8, l'oggetto fisicamente indicato, il luogo in cui si trovano i parlanti e il luogo in cui \u00e8 stato portato l'oggetto).\nCos\u00ec, altrettanto, l'utilizzo del morfo legato \"-ndo\" del gerundio italiano pu\u00f2 indicare che un certo evento \u00e8 in relazione di prossimit\u00e0 cronologica con l'emissione dell'enunciato:\nUn riferimento deittico \u00e8 presente anche nelle perifrasi progressive. Nella frase\n\u00e8 indicato espressamente che l'azione descritta \u00e8 contemporanea all'emissione dell'enunciato.\nOgni lingua naturale \u00e8 nata innanzitutto in vista di una interazione faccia a faccia, come lingua parlata. L'importanza della deissi rimanda a questa origine del linguaggio umano (verbale o meno): essa \u00e8 \"il mezzo attraverso cui la relazione fra lingua e contesto \u00e8 pi\u00f9 direttamente riflessa nella struttura delle lingue\".\nIl centro deittico.\nIl valore del riferimento alla realt\u00e0 extralinguistica varia a seconda del variare del contesto. Ad esempio, il significato dell'avverbio di luogo \"qui\" varia a seconda del variare del luogo concreto in cui si svolge la conversazione; il sintagma \"un'ora fa\" indica uno specifico istante solo se \"ancorato\" ad uno specifico tempo. Le coordinate spazio-temporali e l'identit\u00e0 del parlante formano insieme il cosiddetto \"centro deittico\", formato dalla triade \"ego\"-\"hic\"-\"nunc\" (in latino, rispettivamente, \"io\"-\"qui\"-\"ora\"). Il centro deittico \u00e8 un insieme di punti di riferimento nella realt\u00e0 che caratterizzano l'enunciato:\nA queste tre determinazioni primarie corrispondono i tre principali tipi di deissi, quella personale, quella spaziale, quella temporale.\nI principali tipi di deissi.\nSi devono a Charles J. Fillmore, (\"Santa Cruz Lectures on Deixis\", 1971) e a John Lyons, (\"Semantics\", 1977) l'individuazione e la sistemazione di cinque tipi di deissi; le tre principali forme di deissi sono la deissi personale, la deissi spaziale e la deissi temporale.\nAltri tipi di deissi.\nAltri tipi di deissi sono la deissi testuale e la deissi sociale.\nIndessicalit\u00e0.\nAi termini \"deissi\" e \"deittico\" sono collegati i termini \"indessicalit\u00e0\" e \"indessicale\", giunti all'italiano dall'inglese \"indexical\", parola ricavata da Charles Sanders Peirce dal latino \"\u012dndex\". \"Index\" \u00e8 uno dei tre tipi di segno individuati da Peirce (vedi Indice (linguistica)):\nMentre le \"icons\" sono segni che rappresentano certi oggetti solo per somiglianza (vedi Iconicit\u00e0), gli \"indices\" hanno con gli oggetti cui rinviano un rapporto concreto e reale.\nIl termine \"indessicale\" \u00e8 talvolta inteso come sinonimo di \"deittico\" o di \"indicale\" (termine diffuso soprattutto in testi di filosofia del linguaggio e di semiotica, che si riferisce ad un segno che indica una certa cosa come sua origine). Le espressioni indessicali sono tratti linguistici che rinviano al contesto enunciativo.\nPer \"funzione indessicale\" si intende la capacit\u00e0 del linguaggio di rivelare caratteristiche individuali del parlante (et\u00e0, sesso, religione, professione) attraverso tratti prosodici. L'espressione \u00e8 utilizzata oltre che in ambito linguistico anche in ambito psicologico ed etologico.\nDeissi inerente e deissi contestuale.\nAlcuni autori distinguono deissi \"inerente\" da deissi \"contestuale\":\nperch\u00e9 bisogna essere a conoscenza di informazioni sullo spazio di riferimento del parlante. L'ancoraggio \u00e8 invece solo relativo nel caso di un enunciato del tipo:\nin cui lo spazio di riferimento non \u00e8 per forza quello del parlante e del suo interlocutore.\nDeittici riflessivi e non-riflessivi.\nNella frase\n\"si\" \u00e8 un deittico \"riflessivo\", in quanto coreferente con il soggetto dell'enunciato; \"lo\" \u00e8 invece non-riflessivo in quanto non-coreferente.\nLa distinzione tra deittici riflessivi e deittici non-riflessivi \u00e8 particolarmente rilevante nelle terze persone, dove, in ragione della molteplicit\u00e0 degli enti a cui le terze persone possono riferirsi, l'ambiguit\u00e0 potenziale \u00e8 maggiore. Per questa ragione, molte lingue adottano delle forme speciali di terza persona a seconda che vi sia o meno coreferenza dei pronomi con il soggetto.\nIn italiano, ad esempio, un frase come\n\u00e8 \"costitutivamente\" ambigua poich\u00e9, in assenza di riferimenti alla realt\u00e0 extralinguistica, non \u00e8 possibile dire se gli amici uccisi fossero amici di Alessandro o di sua madre. In latino, invece, \"suus\" ed \"eius\" sono entrambi aggettivi possessivi di terza persona, ma il primo \u00e8 riflessivo, mentre il secondo no. A questo punto, sono possibili in latino le seguenti frasi:\nche sono rispettivamente da intendersi:\nNella prima frase \"suum\" \u00e8 coreferente con \"Alexander\", soggetto dell'enunciato. Nella seconda frase, \"eius\" \u00e8 coreferente con l'oggetto dell'enunciato.\nUn esempio possibile di enunciato che in latino utilizzi tanto \"suum\" che \"eius\" \u00e8:\ncio\u00e8\nche corrisponde all'enunciato ambiguo in italiano citato \"supra\".\nL'inglese ha forme specializzate per i pronomi personali riflessivi (non, per\u00f2, per gli aggettivi possessivi): \"himself\" e \"herself\", mentre \"him\" e \"her\" sono le versioni non-riflessive. Cos\u00ec, ad esempio:\nNella prima frase il soggetto si rivolge ad una terza persona, nella seconda frase a s\u00e9 stesso.\nL'italiano usa particolari forme rafforzative per evitare ambiguit\u00e0, come negli esempi che seguono:"}
{"id": "95386", "revid": "1573940", "url": "https://it.wikipedia.org/wiki?curid=95386", "title": "Taurotragus oryx", "text": "L'antilope alcina o eland comune (\"Taurotragus oryx\" ) \u00e8 un'antilope che abita le savane e le pianure dell'Africa orientale e meridionale.\nDescrizione.\nL'antilope alcina pu\u00f2 raggiungere la lunghezza del corpo di 200\u2013340\u00a0cm e una coda di 50\u201375\u00a0cm e un'altezza al garrese di 130\u2013180\u00a0cm e pesare dai 300\u00a0kg alla tonnellata. Mentre il manto delle femmine \u00e8 bruno, quello dei maschi \u00e8 pi\u00f9 scuro, tendente al grigio-bluastro; alcuni esemplari possono avere una striscia bianca verticale su entrambi i lati del dorso. I maschi hanno un folto ciuffo di pelo sulla fronte e una larga giogaia. Le corna, lunghe circa 65\u00a0cm e quasi completamente dritte, sono presenti in entrambi i sessi. Le corna delle femmine sono pi\u00f9 lunghe ma anche pi\u00f9 esili.\nBiologia.\nLa dieta dell'antilope alcina si compone in prevalenza di erba, rami, foglie e cortecce. Si tratta di animali diurni che, tuttavia, tendono all'inattivit\u00e0 nelle ore pi\u00f9 calde della giornata. I branchi sono composti solitamente da 30-80 individui ma possono arrivare a contarne sino a 400.\nLa maturit\u00e0 sessuale viene raggiunta per le femmine tra i 15 ed i 36 mesi, pi\u00f9 tardivamente per i maschi (4-5 anni).\nLa gestazione dura 9 mesi; ogni femmina d\u00e0 alla luce un solo cucciolo, che viene allattato sino al sesto mese circa.\nL'aspettativa di vita media \u00e8 di circa 25 anni.\nTassonomia.\nAlcuni esperti ritengono che l'antilope alcina sia una specie appartenente al genere \"Tragelaphus\", anche se, solitamente, \u00e8 ascritta al genere \"Taurotragus\" insieme all'eland gigante.\nDistribuzione.\n\u00c8 diffuso nella savane dell'Africa orientale e meridionale a sud del Sahara."}
{"id": "95387", "revid": "2068842", "url": "https://it.wikipedia.org/wiki?curid=95387", "title": "Colombo (serie televisiva)", "text": "Colombo (\"Columbo\") \u00e8 una serie televisiva statunitense di genere poliziesco, prodotta dal 1968 al 2003.\nLa serie ha per protagonista il personaggio del tenente Colombo, interpretato da Peter Falk, che fu anche regista di alcuni episodi. Premiata quattro volte con l'Emmy Award, fecero partecipazioni straordinarie attori famosi come Leslie Nielsen, Leonard Nimoy, Donald Pleasence e il cantautore Johnny Cash, mentre alcuni episodi furono diretti da noti registi come Patrick McGoohan, Steven Spielberg, Ben Gazzara, Jonathan Demme e John Cassavetes, che interpret\u00f2 anche il ruolo dell'antagonista.\nLa serie esord\u00ec in lingua italiana il 16 novembre 1974 su TV Koper-Capodistria e, tre anni dopo, dal 6 luglio 1977, fu trasmessa su Rai 2; qualche anno dopo le nuove stagioni vennero trasmesse per la prima volta su Rete 4. Nei decenni a seguire viene replicata pi\u00f9 volte, in particolare sui canali Mediaset.\nProduzione.\nLa serie fu ideata da due compagni universitari, Richard Levinson e William Link, appassionati dei romanzi di Ellery Queen e ideatori della serie omonima per gli studi televisivi Universal, in California, Stati Uniti d'America. I due ammisero di essersi ispirati al buffo ed umile personaggio di Porfirij Petrovi\u010d, comparso nel romanzo \"Delitto e castigo\" di F\u00ebdor Dostoevskij. \nNegli anni Sessanta, inoltre, Levinson e Link idearono uno schema che ribaltava i presupposti del \"whodunit\" di matrice inglese, noto anche con il nome di giallo deduttivo partendo dal giallo classico. Infatti, sin dalle prime sequenze, lo spettatore conosce l'assassino poich\u00e9 lo vede compiere il delitto. Il meccanismo sta nel capire in che modo il detective dovr\u00e0 riuscire a smascherarlo, smontando pezzo per pezzo l'alibi fatto di complicate strutture intellettuali. \nLa struttura di tutti gli episodi, infatti, \u00e8 pressoch\u00e9 standardizzata: dopo un preambolo iniziale in cui si conosce la vittima, viene mostrato l'omicidio in cui lo spettatore ha modo di vedere l'autore, cos\u00ec che possa poi meglio apprezzare l'indagine portata avanti dallo stesso investigatore.\nLe prime storie furono ideate con il nome di \"Tenente Fisher\", il cui primo episodio fu trasmesso il 31 luglio 1960 e interpretato dall'attore Bert Freed, con il titolo di \"Enough Rope\", nella serie \"The Chevy Mystery Show\", dove la coppia degli ideatori Levinson e Link riadatt\u00f2 uno dei racconti pubblicati sull\"'Alfred Hitchcock's Mystery Magazine\".\nNegli episodi successivi, il \"Tenente Fisher\" fu interpretato dall'attore Thomas Mitchell, che lo trasport\u00f2 anche in una commedia teatrale di Broadway. Tuttavia, Mitchell mor\u00ec nel 1962 e la serie fu interrotta, ma l'interesse mostrato dalla Universal condusse i due ideatori a cercare un nuovo interprete; la scelta cadde dapprima sugli attori Lee J. Cobb e Bing Crosby, ma entrambi rinunciarono per precedenti impegni. Nel 1965 quindi, fu contattato l'attore Peter Falk, che si rivel\u00f2 entusiasta dell'idea. Link, a causa della fine della precedenti puntate, decise anche per una rivisitazione del personaggio, cambiando anche il cognome del tenente da \"Fisher\" a \"Columbo\", diventato Colombo in italiano. \nDopo la trasmissione dell'episodio pilota, \"Prescrizione assassinio\", che fu inserito nel ciclo di puntate a rotazione del programma \"NBC Mystery Movie\" e trasmesso dalla Universal il 20 febbraio 1968, Falk, non del tutto convinto, fece un passo indietro. Si dovette attendere ancora un anno circa per convincere l'attore a continuare la serie, la quale fu prodotta e messa in onda, a partire dal 1971, con la prima puntata \"Riscatto per un uomo morto\" e, a seguire, le successive stagioni degli episodi, fino al 1978. La serie venne poi interrotta per alcuni anni, per poi ricomparire nel 1989 con il titolo \"Il ritorno di Colombo\", quando lo stesso Falk ne divenne anche produttore esecutivo. Falk fu inoltre regista di uno degli episodi della prima serie (\"Progetto per un delitto\"), e collabor\u00f2, non accreditato, alla regia di un secondo e alla co-sceneggiatura di un terzo episodio.\nLa sigla iniziale musicale originale della serie \u00e8 di Billy Goldenberg, e caratterizza Colombo dalla seconda puntata, poich\u00e9 nella prima il tema jazz era invece di Dave Grusin. Spesso nella serie viene anche proposto il motivetto \"This Old Man\", una nota e simpatica filastrocca musicale inglese per bambini e che anche il tenente, a volte, fischietta.\nIl personaggio.\nAspetto fisico.\nColombo \u00e8 un tenente in forza al Los Angeles Police Department, all'interno del quale \u00e8 assegnato alla \"Squadra omicidi\". Di origini italiane, acuto e, nello stesso tempo, distratto e trasandato, con addosso un vecchio impermeabile beige, sbiadito e sgualcito, e da cui non si separa quasi mai; sotto, invece, indossa quasi sempre lo stesso tipo di camicia, cravatta e giacca.\nNel 1968, quando a Peter Falk venne chiesto di interpretare un poliziotto \"sui generis\" nei due film TV, episodi pilota della serie, l'attore recit\u00f2 vestito esattamente come si era presentato sul set la prima mattina. Il celebre impermeabile \u00e8 suo, acquistato in un negozio di New York. Durante la prima serie, Falk ha veramente usato sempre la sua stessa camicia, la stessa cravatta, gli stessi pantaloni e le stesse scarpe, oltre naturalmente allo stesso impermeabile. Ne acquist\u00f2 uno nuovo per girare gli episodi soltanto nel 1992.\nPer molti tratti la figura del poliziotto investigatore senza precisi orari di lavoro, che trascura il suo aspetto e l'alimentazione per dedicarsi sulle sue capacit\u00e0 intuitive, era gi\u00e0 presente in altre serie televisive americane, \"Ellery Queen\" appunto, ma anche in \"Baretta\" e \"Kojak\", e ripreso pi\u00f9 volte anche nel cinema. Falk, inoltre, portava una protesi oculare all'occhio destro, conferendo cos\u00ec quello sguardo distintivo particolare anche al personaggio. Nell'episodio speciale \"Sulle tracce dell'assassino\" del 1997 il tenente ironizzer\u00e0 su questo aspetto; infatti, mentre si reca a ispezionare una scena del crimine con un suo collega, affermer\u00e0 che tre occhi vedono meglio di uno.\nLa moglie.\nIl tenente Colombo ha una moglie, a cui \u00e8 molto affezionato e che nomina spesso, ma che tuttavia non compare mai. Colombo si riferisce a lei solo come \"mia moglie\" oppure \"signora Colombo\", senza mai chiamarla per nome. Di lei non viene mai mostrata neppure una foto. In un episodio, per un'indagine, si organizza il finto omicidio della moglie; in varie scene \u00e8 visibile una foto, apparentemente quella della signora Colombo, ma in realt\u00e0 si riveler\u00e0 essere, alla conclusione dell'episodio, la foto della sorella della moglie (per ammissione dello stesso tenente). Inoltre, apparentemente, i due coniugi Colombo sembrerebbero non avere figli, ma nell'episodio \"L'uomo dell'anno\" della terza stagione, il tenente, che deve uscire fuori a cena, racconta di non avere trovato una baby sitter per la bambina piccola. In un episodio afferma che la moglie e i ragazzi sono dalla suocera, mentre in un altro afferma che il carretto dei gelati passa sempre all'ora di pranzo e sua moglie si lamenta perch\u00e9 guasta l'appetito del bambino.\nLa misteriosa moglie, che scopriamo chiamarsi Kate Columbo, e che rimane ignota per tutta la serie ufficiale, compare come protagonista dello \"spin-off\", inedito in Italia, \"Mrs. Columbo\", trasmesso per due sole stagioni dal 1979 al 1980. Nello \"spin-off\", Kate Columbo \u00e8 interpretata da Kate Mulgrew (che diverr\u00e0 in seguito celebre nel ruolo del capitano Kathryn Janeway del \"franchise\" di \"Star Trek\").\nAltri parenti.\nIl tenente a volte fa riferimento anche ad un cognato e ad altri parenti; anch'essi (tranne un nipote in \"Non c'\u00e8 tempo per morire\") non compaiono mai. Suo fedele compagno \u00e8 un cane di razza basset hound particolarmente pigro, che reagisce a qualsiasi ordine accucciandosi; non ha un nome perch\u00e9 il tenente non ne ha trovato nessuno che piacesse a lui e alla moglie, e quindi lo chiama semplicemente \"Cane\" (anche se, nello stesso episodio, il tenente sembra proporre al cane il nome Beethoven ricevendo un silenzio/assenso). Il cane compare per la prima volta nell'episodio \"Concerto con delitto\", e cambier\u00e0 poi nelle diverse serie.\nL'automobile.\nGuida poi un'automobile francese, una vecchia Peugeot 403 decapottabile grigia (lo dice anche nell'episodio \"Nuoce gravemente alla salute\" quando, con il presentatore Wade Anders, dopo varie e strampalate manovre del tenente, si scontrano in automobile), targata \"044 APD\" (che \u00e8 relativa alla prima serie della NBC), di cui \u00e8 molto fiero nonostante abbia l'aspetto e il rumore di un macinino scassato. In due episodi (\"Candidato per il crimine\" e \"Il segreto di Nora Chandler\"), a chi gli chiede perch\u00e9 non acquisti un'altra vettura, Colombo risponde che in famiglia possiedono gi\u00e0 due auto, e la pi\u00f9 recente delle due \u00e8 la sua, perch\u00e9 quella pi\u00f9 vecchia \u00e8 usata da sua moglie, lasciando immaginare al pubblico il disastroso stato di tale auto. Nelle serie girate con la ABC la targa \u00e8 invece \"448 DBZ\".\nAltre caratteristiche.\nDel tenente Colombo non viene mai rivelato il nome di battesimo, ma viene indicato sempre e solo come tenente Colombo, anche se negli episodi \"La pistola di madreperla\" e \"Una questione d'onore\" si vede un primo piano di un suo documento, e dalla firma si deduce che il suo nome \u00e8 Frank. Nell'episodio \"Indagine ad incastro\", alla domanda di quale sia il nome di battesimo, lui risponde tenente.\nColombo \u00e8 altres\u00ec un incallito fumatore: di solito compare con uno scadente mozzicone di sigaro in mano, che lo aiuta a ragionare, cos\u00ec come anche il suo inseparabile impermeabile. Per le sue indagini inoltre, annota gli appunti in uno stropicciato taccuino. Solo in un episodio, \"L'omicidio del professore\", ricorre a un registratore audio.\nGrazie alla sua lunga esperienza, Colombo ha sviluppato una notevole capacit\u00e0 intuitiva e una finissima osservazione, grazie alle quali, alla fine, riesce sempre a individuare l'assassino. Una mancanza, un dettaglio minimo, un gesto inconsueto del presunto assassino lo insospettiscono immediatamente. Ha un QI superiore alla media, cosa questa che viene scoperta nell'episodio della sesta stagione \"Prova d'intelligenza\"; in questo episodio, Colombo dichiara: \u00abQuando sono entrato nella polizia c'erano parecchi pi\u00f9 in gamba di me e pi\u00f9 intelligenti di me. Allora mi dissi che se avessi lavorato pi\u00f9 di loro, se mi fossi applicato di pi\u00f9, con maggiore costanza, ce l'avrei fatta. E ce l'ho fatta\u00bb e l'assassino, suo interlocutore, risponde (riferendosi alla propria intelligenza superiore): \u00abHo sempre dovuto nascondere la mia intelligenza ai miei compagni, alle mie sorelle, ai miei fratelli. La gente non ama le persone in gamba.\u00bb Nello stesso episodio, Colombo risolve anche un problema d'informazione minima proposto dall'assassino stesso e risolve in un batter d'occhio la domanda pi\u00f9 complessa di un test per il quoziente d'intelligenza.\nPur essendo un poliziotto, non porta mai armi con s\u00e9 e non si allena al poligono; tuttavia, user\u00e0 una pistola soltanto in un unico caso, ovvero nell'episodio \"Play back\", ma soltanto per fare un esperimento balistico in una scatola di sabbia; qui afferma con gravit\u00e0 di avere orrore per le armi. In un altro episodio, nella scena finale di \"Non c'\u00e8 tempo per morire\", si ritrover\u00e0 sul punto di adoperarla in un'irruzione per liberare una donna rapita (la moglie di suo nipote in quell'episodio), ma verr\u00e0 anticipato da alcuni poliziotti.\nColombo infine ama la buona cucina e adora la musica lirica; soffre il mal di mare, soffre di vertigini, ha paura di volare e \u00e8 claustrofobico. Il suo piatto preferito \u00e8 il \"chili con carne\", nel quale lui stesso frammenta alcuni \"cracker\", nonch\u00e9 il panino con il burro d'arachidi e l'uvetta passa; tuttavia, spesso appare con un paio di uova sode che mangia per colazione.\nStruttura degli episodi.\nGli episodi, tranne poche eccezioni, sono strutturati nel medesimo modo: all'inizio si assiste all'omicidio e alla strategia che l'assassino elabora per simulare la propria innocenza (per esempio, alterando l'ora presunta della morte o gettando la colpa su un innocente). Dopo di che entra in gioco Colombo, che comincia a indagare, in genere con domande insistenti e apparentemente sconclusionate poste ai sospettati. Intuito chi sia l'assassino, avvia con lui un lungo confronto, approfondendone la conoscenza per capire il contesto in cui \u00e8 maturato l'omicidio e, di conseguenza, il movente. L'assassino, ingannato dall'aspetto trasandato e goffo dell'investigatore, tende in genere a sottovalutarne l'abilit\u00e0, assumendo inizialmente nei suoi confronti un atteggiamento di condiscendenza e falsa cortesia.\nDapprima Colombo vuole solo togliersi qualche dubbio: talvolta il caso pare gi\u00e0 chiuso, solo che qualche particolare, anche minimo e apparentemente insignificante, non gli torna. Quando sembra che Colombo non debba pi\u00f9 farsi vivo, l'assassino tira un sospiro di sollievo; ma, dopo che Colombo diventa ossessivo, allora l'omicida si rende conto di essere sospettato. Per inchiodare l'assassino, Colombo deve spesso bluffare, facendosi talvolta aiutare da conoscenti della vittima o dell'assassino stesso (come nell'episodio \"Testimone di se stesso\"). Ogni episodio termina con una scena finale, una resa dei conti fra il tenente e l'omicida, inchiodato da un particolare schiacciante quanto apparentemente insignificante, oppure spinto a tradirsi con un tranello.\nGli episodi che non seguono questo schema standard sono:\nGuest star e registi famosi.\nMolti attori noti hanno partecipato, specialmente nel ruolo di assassini, come guest star o special guest star a episodi di \"Colombo\": Vincent Price, Gene Barry, George Hamilton, Leslie Nielsen, Leonard Nimoy, Rod Steiger, Mel Ferrer, Robert Culp, Forrest Tucker, Faye Dunaway, Patrick McGoohan, William Shatner, Ray Milland, Johnny Cash, Martin Landau, Robert Vaughn, Clive Revill, Martin Sheen, Jack Cassidy, Gena Rowlands, Dick Van Dyke, Fionnula Flanagan, Eddie Albert, Olivia Hussey, Ricardo Montalb\u00e1n, Patrick O'Neal, Susan Clark, Myrna Loy, Anne Baxter, Dennis Dugan, Lesley Ann Warren, Lee Grant, Richard Basehart, Honor Blackman, Laurence Harvey, Vera Miles, Jackie Cooper, Jos\u00e9 Ferrer, Richard Kiley, Robert Conrad, Oskar Werner, Janet Leigh, H\u00e9ctor Elizondo, John Dehner, Ruth Gordon, Kim Cattrall, Donald Pleasence e Little Richard. Inoltre, va ricordata l'attrice Shera Danese, moglie di Peter Falk in seconde nozze, che compare in sei episodi della serie, e la partecipazione di importanti caratteristi quali John Randolph, Val Avery, Vito Scotti, Don Ameche, Kim Hunter, Robert Loggia, L.Q. Jones, G.D. Spradlin e Julie Harris, oltre alla famosa costumista di Hollywood Edith Head, che compare in un cameo in \"Il segreto di Nora Chandler\".\nAlcuni registi famosi hanno diretto episodi della serie televisiva. Fra essi vanno menzionati:\nEpisodi.\nLa durata degli episodi della serie classica \u00e8 di circa 70 minuti; fanno eccezione gli ep. 2.1, 2.4, 3.2, 3.3, 3.7, 3.8, 4.1, 4.2, 4.3, 4.4, 5.1, 5.3, 5.5, 5.6, 7.3, 7.5, oltre al film tv e all'episodio pilota che hanno una durata di circa 90 minuti. La durata degli episodi della serie moderna (dal 1989), \"\"Il ritorno di Colombo\", \u00e8 di circa 90 minuti per tutti gli episodi. In Italia quattro episodi della durata di 90 minuti furono proiettati al cinema, e solo molti anni dopo, nel 1987, furono trasmessi in televisione da Rete 4:\nIl protagonista \u00e8 stato doppiato da Giampiero Albertini e da Antonio Guidi (dopo la morte di Albertini, dalla nona stagione); unica eccezione l'episodio pilota \"Riscatto per un uomo morto\" (\"Ransom for a Dead Man\") doppiato da Ferruccio Amendola; la scelta di questo doppiaggio fu dovuta al fatto che il film fu affidato alla societ\u00e0 di doppiaggio CDC.\nAccoglienza.\nSecondo il sito TV.com, l'intera serie di Colombo ha ricevuto una critica di 8,4/10 basata su 935 recensioni. Secondo IMDb.com tutta la serie ha ricevuto 8,2/10 basato su 26.751 voti (tra cui 3 voti dello staff di IMDb). Secondo il sito Internet davinotti.com la serie merita 4/5 basato su 20 commenti.\nSpin-off.\nPriva di Colombo, a causa del rifiuto di Peter Falk di proseguire la serie, la rete televisiva statunitense NBC nel 1979 realizza lo spin-off dedicato alla fantomatica moglie. Prende cos\u00ec il via \"Mrs. Columbo\", ribattezzato successivamente \"Kate Loves a Mystery\", nel quale la moglie del tenente, da lui sempre ricordata, si chiama Kate Columbo ed \u00e8 una detective dilettante, nonch\u00e9 giornalista del \"Valley Advocate\". Anche lei fa spesso riferimento al famoso marito nei suoi medesimi termini, sia come impedimento implicito, sia come paragone.\nPeter Falk si rifiuter\u00e0 sempre di recitare, anche solo per un cameo, nella serie. Dopo i primi episodi, il telefilm, non riuscendo a incontrare il favore del pubblico, nonostante la bravura e professionalit\u00e0 della protagonista Kate Mulgrew, chiuse definitivamente dopo tredici puntate. La serie in Italia \u00e8 inedita.\nInoltre va detto che questa \"Mrs. Columbo\" suscit\u00f2 all'epoca molte critiche negli ammiratori della serie originale, anche perch\u00e9 sembrava impossibile che il tenente Colombo avesse mai potuto divorziare dalla moglie, come successo (fuori schermo) in questo telefilm. Cos\u00ec, la produzione prese sempre pi\u00f9 le distanze dalla serie originale (anche cambiando il titolo stesso della serie), in modo da fare supporre che questa Signora Colombo fosse solo un'omonima della moglie del tenente di cui tutti conoscevano l'esistenza.\nInoltre Peter Falk ha espresso la sua disapprovazione per lo spin-off, definendolo una \"cattiva idea\" e \"vergognoso\". Quando la serie (moderna) di Colombo torn\u00f2 in onda nel 1989 su ABC, fu inoltre stabilito che il tenente Colombo e sua moglie Mrs. Colombo erano ancora felicemente sposati e l'esistenza della serie \"Mrs. Columbo\" fu effettivamente ignorata."}
{"id": "95388", "revid": "1494380", "url": "https://it.wikipedia.org/wiki?curid=95388", "title": "Diafora", "text": "La diafora (dal greco \"di\u00e1\", \u00abattraverso\u00bb, e \"ph\u00e9r\u014d\", \u00abporto\u00bb), detta anche distinctio, \u00e8 una figura retorica di significato che si presenta quando una parola viene ripetuta all'interno di una frase, con cambiamento o enfatizzazione di significato.\n\u00c8 simile alla aequivocatio, in cui vengono ripetute parole diverse che hanno lo stesso suono (per esempio \"amare\" come infinito di \"amo\" e come plurale femminile di \"amaro\"), e all'antanaclasi, dai latini differenziata, ma oggigiorno indicante il medesimo espediente retorico.\nCi sono due tipi di diafora: una prevede un cambiamento del senso della parola, l'altra prevede l'enfatizzazione del senso della parola stessa.\nEsempi.\nCambiamento di senso:\nEnfatizzazione di senso:"}
{"id": "95389", "revid": "154639", "url": "https://it.wikipedia.org/wiki?curid=95389", "title": "Bellum omnium contra omnes", "text": "Bellum omnium contra omnes \u00e8 una frase latina che letteralmente significa \"la guerra di tutti contro tutti\"; con essa Thomas Hobbes (1588-1679) descrive lo stato di natura, uno stato in cui, non esistendo alcuna legge, ogni individuo verrebbe mosso dal suo pi\u00f9 intimo istinto e cercherebbe di danneggiare gli altri e di eliminare chiunque sia di ostacolo al soddisfacimento dei propri desideri. Poich\u00e9 solo la legge pu\u00f2 distinguere torto e ragione, in sua assenza esisterebbe solo il diritto di ciascuno su ogni cosa (anche sulla vita altrui). Il prossimo sarebbe visto come un nemico e si vivrebbe una conflittualit\u00e0 perenne.\nRicorrenze negli scritti di Hobbes.\nHobbes usa il concetto di \"guerra di tutti contro tutti\" nei capitoli 13, 14 e 24 del \"Leviatano\" (1651); nell'originale in lingua inglese:\nMa l'espressione latina compariva gi\u00e0 nel \"Il cittadino\" (1642):\nUsi successivi.\nLa frase \u00e8 stata usata da Karl Marx in diverse occasioni.\nAnche Friedrich Nietzsche ha usato la frase in \"Su verit\u00e0 e menzogna in senso extramorale\" (1873):"}
{"id": "95390", "revid": "1610933", "url": "https://it.wikipedia.org/wiki?curid=95390", "title": "Antilope alcina", "text": ""}
{"id": "95391", "revid": "1610933", "url": "https://it.wikipedia.org/wiki?curid=95391", "title": "Eland comune", "text": ""}
{"id": "95392", "revid": "1452073", "url": "https://it.wikipedia.org/wiki?curid=95392", "title": "Dialisi (figura retorica)", "text": "La dialisi (dal greco \"dialyein\", \u00abseparare\u00bb) \u00e8 una figura retorica consistente nell'interrompere la continuit\u00e0 del periodo con un inciso."}
{"id": "95394", "revid": "1634065", "url": "https://it.wikipedia.org/wiki?curid=95394", "title": "Diallage", "text": "La di\u00e0llage (dal greco \"diallag\"\u0113, \u00abaccordo\u00bb, derivato da \"diall\u00e1ssein\", \u00abcambiare\u00bb) \u00e8 una figura retorica che consiste nel far convergere sulla stessa conclusione molti argomenti diversi. Si chiama diallage anche un tipo di accumulazione in cui almeno un termine \u00e8 costituito da due o pi\u00f9 sinonimi.\nEsempi.\nTipo di accumulazione:\nConvergenza di argomenti:"}
{"id": "95397", "revid": "123399679", "url": "https://it.wikipedia.org/wiki?curid=95397", "title": "Dilogia", "text": "La dilogia o diloghia (dal greco d\u00eds, \"doppio\", e l\u00f3gos, \"parola, discorso\") \u00e8 una figura retorica che consiste nel ripetere una o pi\u00f9 parole in modo da ottenere maggiore efficacia espressiva.\nIl termine sta anche a indicare una coppia di opere (letterarie, musicali, cinematografiche o figurative) di uno stesso autore, che svolgono uno stesso tema o possono comunque costituire una unit\u00e0, sul modello di termini analoghi come trilogia, tetralogia, ecc."}
{"id": "95398", "revid": "1958864", "url": "https://it.wikipedia.org/wiki?curid=95398", "title": "Disfemismo", "text": "Il disfemismo \u00e8 una figura retorica opposta all'eufemismo, molto comune nel linguaggio parlato, che avviene quando si sostituisce una parola normale con un'altra di per s\u00e9 sgradevole, che per\u00f2 nel contesto acquisisce un valore neutro o positivo.\nEtimologia.\nLa parola disfemismo deriva dal greco dys \u03b4\u03cd\u03c2 \"mis-\" e \"pheme\" \u03c6\u03ae\u03bc\u03b7 \"discorso, voce, reputazione\".\nFunzione.\nIl lessico (o il gergo o lo \"slang\") espresso da alcuni gruppi sociali o di alcuni individui pu\u00f2 contemplare l'utilizzo di alcuni sintagmi come manifestazione di disprezzo per valori generalmente condivisi: il disfemismo svolge questa funzione, attribuendo connotazione positiva a termini utilizzati originariamente con connotazione negativa. Con l'evoluzione della societ\u00e0, dei costumi o con la circolazione delle \"\u00e9lite\", questo tipo di utilizzo pu\u00f2 abbandonare la sua genesi di nicchia, registrando una mutazione semantica del sintagma che lo porta ad essere accettato, nel nuovo significato, dall'intera societ\u00e0.\nSimilitudini e differenze.\n\u00c8 simile al cacofemismo (dal greco kakos \u03ba\u03b1\u03ba\u03cc\u03c2 \"cattivo\") o al malfemismo (dal latino malus \"cattivo\"), dove l'intento \u00e8 generalmente positivo o affettivo, talvolta anche interpretando in senso opposto il suffisso dispregiativo.\nTrattandosi nella variazione di significato di una singola parola, non rientra propriamente nella definizione di \nmetalogismo, che attiene ad una locuzione ovvero ad una costruzione di pi\u00f9 parole: l'effetto di trasformazione di senso \u00e8 per\u00f2 il medesimo, perch\u00e9 ambedue i costrutti attivano gli stereotipi presenti nella memoria dell'ascoltatore e influenzano la sua interpretazione del testo (in senso positivo, se si accetta il gruppo che propone quell'utilizzo diversificato).\nEsemplificazione.\nEsempi di disfemismi in lingua italiana sono i seguenti:"}
{"id": "95399", "revid": "2154197", "url": "https://it.wikipedia.org/wiki?curid=95399", "title": "Q (romanzo)", "text": "Q \u00e8 un romanzo storico di Luther Blissett, \"nome multiplo sotto il quale agisce programmaticamente un nucleo di destabilizzatori del senso comune\", pubblicato per la prima volta in Italia nel 1999. Dietro al nome collettivo si celavano quattro scrittori residenti a Bologna: Roberto Bui, Giovanni Cattabriga, Luca Di Meo e Federico Guglielmi, in seguito conosciuti come Wu Ming, bench\u00e9 \"la giusta attribuzione di Q [vada] all'intero universo comunicazionale definito dall'uso del nome multiplo\".\nCome tutti i libri scritti dai Luther Blissett/Wu Ming a partire dal 1996, \"Q\" reca la dicitura \u00ab Si consente la riproduzione parziale o totale dell'opera e la sua diffusione per via telematica, purch\u00e9 non a scopi commerciali e a condizione che questa dicitura sia riprodotta.\u00bb Questo \u00e8 un precedente importante poich\u00e9 si tratta della prima opera pubblicata da una \"major\" con una formula copyleft (gli autori parlarono nel 1999 di \"formula \"anti-copyright\"\").\nPubblicato in Italia da Einaudi, \u00e8 stato tradotto in inglese, spagnolo, basco, tedesco, olandese, francese, portoghese, danese, polacco, greco, russo, ceco, coreano e turco.\nTrama.\n\"Il Coniatore\".\nCon un flashback, la scena si sposta a Frankenhausen, dove il protagonista, insieme al suo compagno di battaglie Elias, sta cercando di salvare il \"Magister\", Thomas M\u00fcntzer, che \u00e8 svenuto, dopo il massacro della Battaglia di Frankenhausen ed il successivo saccheggio della citt\u00e0. Quando trovano una casa libera dove poter nascondere il Magister, Elias si sacrifica per rallentare i lanzichenecchi al comando del langravio Filippo d'Assia e del duca Giorgio di Sassonia. M\u00fcntzer viene per\u00f2 riconosciuto grazie a una delle due sacche contenente le sue lettere che il protagonista ha accidentalmente lasciato cadere mentre si rifugia in soffitta.\nDopo molte ore, quando al calar della notte i lanzichenecchi hanno lasciato la citt\u00e0, il protagonista esce allo scoperto e riesce ad uccidere un manipolo di mercenari e prendere i loro abiti per potersi spacciare per uno di loro tornato vittorioso dalla \"paga pi\u00f9 facile della sua carriera\". Si mette quindi alla ricerca di Hans Hut, un libraio di Bibra simpatizzante per i protestanti, ma quando arriva nella sua citt\u00e0 apprende che si \u00e8 trasferito da poco; decide cos\u00ec di raggiungere la casa di un pastore favorevole alla rivolta contadina: Wolfgang Vogel che gli d\u00e0 lavoro come taglialegna, vitto, alloggio ed un nuovo nome: Gustav Metzger.\nQui, con la sola sacca di lettere di M\u00fcntzer che era riuscito a salvare, ripercorre con la mente gli avvenimenti trascorsi dal 1519, quando era un giovane studente dell'Universit\u00e0 di Wittenberg in contemporanea con la predicazione di Martin Lutero, cui era stato appena affiancato il giovane e dotto professore di greco Filippo Melantone.\nDurante un dialogo fra Melantone ed il rettore dell'Universit\u00e0, Andrea Carlostadio, quando sembra che Melantone abbia ormai convinto il rettore che la divisione in classi sociali \u00e8 voluta da Dio, si intromette lo sconosciuto Thomas M\u00fcntzer, confutando la tesi di Melantone e sostenendo che Lutero prima si era ribellato all'autorit\u00e0 papale e poi, dopo il fallimento della Dieta di Worms, quando era stato rapito da Federico di Sassonia, si era innalzato a nuovo papa.\nDopo la partenza di M\u00fcntzer da Wittenberg, il protagonista ed il suo amico Martin Borrhaus, detto Cellario, iniziano a diventare sempre pi\u00f9 insofferenti verso Lutero, vendutosi ai principi, e all'arrivo dei cosiddetti \"profeti di Zwickau\" decidono di andare a cercare M\u00fcntzer in Turingia. Intanto Carlostadio inizia ad operare radicali modifiche sullo statuto clericale all'interno dell'Universit\u00e0, fatto che spinge i principi ad allentare il giogo su Lutero per poterlo usare per mantenere l'ordine a Wittenberg.\nAd Halle, il protagonista incontra Elias, il quale poi gli presenta Thomas M\u00fcntzer e sua moglie Ottilie von Gersen, che da allora faranno parte di un gruppo indivisibile.\nNel 1521 M\u00fcntzer e i suoi sono ad Allstedt, dove il Magister con i suoi sermoni appoggia i contadini nell'assalto a un convento di francescani usurai, che per\u00f2 gli mette contro l'esattore Zeiss, subordinato al Principe Elettore di Sassonia, che lo convoca per parlare delle sue idee religiose. Qualche giorno dopo la sua partenza, una lettera firmata da un certo Qo\u00e8let, lo avverte delle intenzioni dei principi, ma ormai \u00e8 troppo tardi. All'incontro, M\u00fcntzer tiene un sermone che nega l'origine divina del potere temporale; quindi tutto si conclude con un nulla di fatto; durante l'assenza di M\u00fcntzer, per\u00f2, le opposizioni interne si sono rafforzate e e il gruppo viene scacciato dalla citt\u00e0.\nM\u00fcntzer e i suoi vanno allora a M\u00fchlhausen dove incontrano Heinrich Pfeiffer, un predicatore che sta incitando i borghigiani alla rivolta contro i ricchi mercanti detentori del potere politico. Quando un certo Willi Pustola viene incarcerato senza che vengano applicate su di lui le leggi cittadine riguardo alla prigionia, i borghigiani si ribellano tenendo in scacco la parte alta della citt\u00e0, che per\u00f2 riesce a liberarsi con l'aiuto dei contadini e a pacificare la citt\u00e0 con minime concessioni. M\u00fcntzer, Pfeiffer e i capi della rivolta vengono espulsi, ma hanno imparato la lezione: i contadini sono fondamentali.\nM\u00fcntzer allora si reca a Norimberga, per incontrare il libraio Hans Hut per fargli stampare i suoi scritti e anche dei \"fogli volanti\" da distribuire in ogni luogo; qui incontrano anche Johannes Denck, che si unir\u00e0 al loro gruppo. Anche qui arriver\u00e0 un'espulsione \"extra muros\" causata dalla loro predicazione.\nHut offre loro ospitalit\u00e0 a Bibra e l\u00ec M\u00fcntzer decide di dividere il gruppo per poter distribuire pi\u00f9 fogli volanti possibili e cercare di tirare dalla loro parte i contadini e i minatori della Turingia per cercare di rientrare e prendere M\u00fchlhausen.\nCogliendo l'occasione di una fiera, i contadini e i minatori entrano in massa a M\u00fchlhausen e, insieme ai borghigiani, riescono a prendere la citt\u00e0. La citt\u00e0 viene riorganizzata abolendo tutti i privilegi mentre giungono notizie di rivolte dalle citt\u00e0 limitrofe.\nIntanto si prepara la controffensiva dei principi; quando le truppe di Filippo d'Assia stanno per assediare Frankenhausen, il Magister Thomas riceve un'altra lettera da Qo\u00e8let, che finora gli ha sempre dato consigli preziosi, che lo informa che le truppe del langravio sono allo sbando; M\u00fcntzer decide di marciare con 300 compagni sulla piana di Frankenhausen, mentre manda Denck a cercare rinforzi. Quando le truppe del Magister arrivano alla piana, senza nemmeno essersi congiunte con le forze radunate da Denck, trovano un esercito ben organizzato e l\u00ec vengono annientati.\n\"Un Dio, una fede, un battesimo\".\n1538. Dopo la condanna a morte di Jan van Batenburg, il protagonista, che faceva parte della sua banda di anabattisti violenti responsabili di innumerevoli saccheggi, omicidi e stupri, cerca di scappare dalle Fiandre per sfuggire al patibolo, dopo essersi eliminato con il fuoco il tatuaggio che indicava l'appartenenza a quella banda. Dal Brabante, si rifugia quindi ad Anversa da dove riesce, grazie ad un certo Philipp conosciuto per caso fuori da un'osteria a farsi imbarcare come mozzo su una nave diretta a Plymouth in Inghilterra.\nIl giorno della partenza, mentre si dirige al molo della nave, intravede un gruppo di soldati spagnoli che pestano uno in un vicolo per rappresaglia dovuta all'uccisione qualche giorno prima di un soldato spagnolo, decide di passare avanti ma dalla nave pi\u00f9 vicina scendono altri spagnoli che lo picchiano selvaggiamente, senza ucciderlo, ma lasciandolo per strada svenuto.\nQuando si risveglia, \u00e8 stato salvato e curato da un copritetti, Lodewijk Pruystinck, detto Eloi, che gestisce una casa comune con i soldi che riesce ad avere da ricchi mercanti che appoggiano la sua causa. Notata la cicatrice del tatuaggio che rivela l'appartenenza agli Armati della Spada, la banda di Batenburg, Eloi \u00e8 impaziente di ascoltare la sua storia ma il protagonista ha perso tutti gli stimoli, inoltre quando Eloi gli chiede il suo nome, lui gli dice che pu\u00f2 essere chiamato come preferisce; questo affascina Eloi, e lo spinge a insistere sul racconto, ottenendo un altro rifiuto. Allora si rivolge al protagonista chiamandolo Lot, Colui che non si volta indietro. Nella comunit\u00e0 di Eloi, il protagonista incontra anche una ragazza di nome Kathleen e sua figlia Magda; questi incontri, oltre a ridargli degli stimoli, lo convincono a raccontare la sua vita ad Eloi.\n1525. Dopo la disfatta di Frankenhausen e il periodo trascorso da Vogel, il protagonista assume il nome di Lucas Niemanson e arriva ad Augusta, dove incontra Denck per un'adunata dei superstiti, ivi compreso il libraio Hans Hut. Eccetto Denck, per\u00f2, gli altri partecipanti al sinodo si credono profeti o mistici, predicando talora con gesti talmente plateali da non passare inosservati alle autorit\u00e0 di Augusta, che una notte catturano e mettono a morte molti esponenti del movimento (il cosiddetto Sinodo dei Martiri). Hut viene catturato e muore tentando di evadere dalla propria cella. Denck riesce a fuggire la notte per rifugiarsi a Basilea mentre il protagonista esce dalla citt\u00e0 il giorno dopo con la famiglia dell'amico, insieme a Leupold, uno dei fratelli pi\u00f9 moderati che per\u00f2 si \u00e8 rivelato il pi\u00f9 duro e non ha confessato ed \u00e8 stato bandito dalla citt\u00e0, diretto a Strasburgo, dove il suo amico Martin Borrhaus detto Cellario lo sta aspettando.\nA Strasburgo, Cellario fornisce al protagonista una nuova identit\u00e0: Lienhard Jost, marito ritornato dalla Germania di Ursula Jost, altra donna in fuga dal passato misterioso. Con Ursula il rapporto va ben oltre la finzione: i due infatti iniziano una relazione poco dopo essersi conosciuti. Le cose sembrano andare bene finch\u00e9 non arriva in citt\u00e0 il predicatore ambulante Melchior Hofmann, che viene convinto da Lienhard ed Ursula a recitare le sue visioni e che utilizzano come alleato per compiere disordini contro l'\u00e9lite religiosa, tollerante ma statica e senza coraggio; disordini che culminano con un'enorme orgia in casa della dama Carlotta Hasel.\nInimicatosi le autorit\u00e0 cittadine, Lienhard decide di partire insieme a Hofmann alla volta di Emden, dove a causa della sua predicazione, Hofmann viene esiliato e la comunit\u00e0 anabattista nascente viene guidata da Jan Volkertsz detto Trijpmaker.\nSotto la guida di Lienhard e di Trijpmaker, la comunit\u00e0 anabattista si sposta ad Amsterdam, dove a causa delle loro predicazioni contro la ricchezza viene segnalata alle autorit\u00e0. Trijpmaker, sulla cui testa pende una taglia, ha la possibilit\u00e0 di scappare ma decide di consegnarsi alle autorit\u00e0 e viene bruciato sul rogo.\nBraccato dagli sbirri, il protagonista assume il nome di un cugino della famiglia che lo nasconde, morto annegato durante un viaggio in Sassonia: Gerrit Boekbinder. Gli viene affibbiato il curioso soprannome \"Gert dal Pozzo\" per un episodio accaduto fuori da un'osteria, durante una rissa: caduto in un pozzo, ne \u00e8 riemerso per abbattere gli avversari a colpi di secchio. In quell'occasione conosce il fornaio di Haarlem Jan Matthys, anabattista radicale. Tra i due si instaura un profondo rapporto tanto che, in una disputa sull'accettazione della violenza all'interno del movimento anabattista, Gert si schiera dalla parte del suo nuovo amico contro Hofmann, decretando praticamente la leadership di Jan Matthys il quale inizia a cercare adepti tra le classi sociali pi\u00f9 basse; recluta quindi il lenone e attore Jan Bockelson, proveniente dalla citt\u00e0 di Leida.\nQuando i fedelissimi di Matthys arrivano a dodici, come il numero degli apostoli, questi li divide in coppie per andare a predicare in varie citt\u00e0; Gert e Jan di Leida si avviano verso M\u00fcnster, su segnalazione di Bartolomehus Boeckbinder, per incontrare il predicatore locale, Bernhard Rothmann.\nI cittadini hanno appena scacciato il vescovo Franz von Waldeck e messo in minoranza i cattolici, ma vi \u00e8 comunque una tensione tra i luterani, rappresentati dai borgomastri e gli anabattisti, rappresentati da Rothmann, il capo della gilda dei tessitori Berndt Knipperdolling e gli apostoli di Matthys, Gert e Jan.\nQuando la situazione degenera, i luterani si arroccano nel monastero di \u00dcberwasser dove iniziano a trattare per il ritorno in citt\u00e0 dei cattolici, mentre gli anabattisti si barricano nella piazza della chiesa di San Lamberto. Qui un mercenario, Heinrich Gresbeck, fa notare a Gert come lui sia l'unico addestrato a combattere, e lo convince a farsi nominare capitano e a guidare gli anabattisti, mentre Gresbeck gli far\u00e0 da luogotenente. Gert, Gresbeck ed un manipolo di uomini marciano cos\u00ec sul monastero, convincendo i luterani ad allearsi con loro e a non aprire le porte ai cattolici, guadagnando cos\u00ec, oltre alla pace ed al controllo della citt\u00e0, una enorme fama di condottiero.\nIntanto Matthys annuncia il suo arrivo in citt\u00e0. Gli abitanti di M\u00fcnster si aspettano che governi sulla falsariga dei suoi profeti ma Matthys sembra cambiato: sebbene mantenga le promesse come l'abolizione del denaro e dei privilegi, espelle cattolici e luterani dalla citt\u00e0, lasciandoli nudi nelle campagne durante l'inverno, fa uccidere i dissidenti, brucia tutti i libri che non siano la Bibbia e mette tutto il potere in mano dei suoi fedeli olandesi, predicando la fine del mondo per il giorno di Pasqua e la salvezza per gli abitanti della nuova Gerusalemme.\nQuando, a Pasqua, non succede nulla, Gert e Gresbeck decidono di uccidere Matthys ma questi li anticipa tentando un attacco suicida alle linee del vescovo, dove rimane ucciso. Dopo che il suo cadavere \u00e8 stato rispedito dentro le mura, tagliato a pezzi, in una cesta, la folla acclama Jan Bockelson come nuovo leader.\nGert approfitta del fatto che deve cercare armi e munizioni e va in Olanda, prendendosi un po' di tempo per riflettere. Al suo ritorno, Jan di Leida si \u00e8 dichiarato Re di Gerusalemme, gli altri capi della rivoluzione fanno parte della sua corte, \u00e8 stata stabilita la poligamia e si vive in un clima di terrore. Disgustato, Gert lascia la citt\u00e0 qualche mese prima della disfatta con un manipolo di uomini prima che, grazie ad un traditore all'interno, il vescovo riesca ad espugnare la citt\u00e0. Dopo la divisione del gruppo viene trovato, quasi morto di stenti da Jan di Batenburg, che lo accetta nella sua banda.\nQui termina il racconto fatto a Eloi nel 1538. Eloi presenta a Lot Gotz von Polnitz, il cui vero nome \u00e8 Lazarus Tucher, il miglior agente dei Fugger di Augusta, dato per morto anni prima, che propone a Lot, che prende il nome di Hans Gr\u00fceb, ed Eloi una colossale truffa da trecentomila fiorini alla banca dei Fugger con false lettere di credito in cinque anni, tempo che ci avrebbero messo per accorgersene. Gotz parla anche con il protagonista di quando una spia al soldo di un potente di Roma diretta a M\u00fcnster si era recata alla sua filiale per ritirare dei soldi con un sigillo raffigurante una Q, che il protagonista riconduce al Qo\u00e8let che trad\u00ec Thomas M\u00fcntzer. Questo Q avrebbe quindi infranto, oltre al sogno del magister cui partecip\u00f2 il protagonista, anche la prospettiva di una nuova Sion, mandando in frantumi ogni cosa su cui il protagonista avesse mai contato.\n\"Il Beneficio di Cristo\".\n1545. Anton Fugger scopre la truffa e, per non perdere la faccia con una denuncia pubblica, invia una lettera a Gian Pietro Carafa chiedendogli di sguinzagliare l'inquisizione contro Eloi e i suoi. Eloi viene catturato e ucciso; Gotz prende la sua parte di soldi e, come stabilito, quella di Eloi per poter accudire Kathleen e Magda in Inghilterra mentre il protagonista si rifugia a Basilea, dove frequenta il circolo protestante di Johannes Oporinus. Proprio Oporinus gli presenta il libraio toscano Pietro Perna che lo invita ad essere suo socio nella diffusione clandestina de \"Il Beneficio di Cristo\" un'opera scritta dal monaco Benedetto Fontanini, molto vicino al circolo degli spirituali di Reginald Pole, che accetta la giustificazione \"per sola fede\" di stampo luterano e calvinista.\nIntanto Carafa manda Q a spiare il circolo dei cardinali simpatizzanti per Pole per cercare di ricondurli ad un testo eretico e contrastare la quasi scontata elezione al soglio pontificio del cardinale esule inglese.\nQuando il protagonista arriva a Venezia per entrare in contatto con gli stampatori, alloggia in una locanda che, come tutte a Venezia, funge anche da bordello, gestito da donna Demetra. Qualche giorno dopo il suo arrivo alla locanda, il bandito il Mulo minaccia Demetra di rubare le ragazze dal suo bordello, ma viene pestato a sangue dal protagonista, che ora si fa chiamare con il nome allemanizzato di Eloi, Ludwig Schaliedecker, cui viene offerta la possibilit\u00e0 di investire nella locanda e diventare socio di Demetra. All'inaugurazione della nuova locanda, Ludwig conosce tre portoghesi ma fiamminghi d'adozione: Jo\u00e3o Miquez, suo fratello Bernardo e il loro agente Duarte.\nFuori dalla locanda, gli sgherri del Mulo circondano Ludwig, ma questi viene salvato da Jo\u00e3o e dai suoi uomini che si dimostrano interessati all'affare \"Beneficio di Cristo\" che, nel frattempo \u00e8 stato scomunicato dal concilio di Trento, cosa che ha aumentato di molto la riluttanza degli stampatori della serenissima. I Miquez sostituiscono cos\u00ec gli stampatori veneziani nell'affare \"Beneficio di Cristo\".\nIntanto il protagonista apprende da un cliente del bordello che, con ogni probabilit\u00e0, Q era una delle tante spie al soldo di Carafa nel Nord Europa e decide quindi di attirarlo, riprendendo la predicazione anabattista dei tempi di M\u00fcnster, approfittando dei viaggi per le consegne del \"Beneficio di Cristo\", col nome di Tiziano. Tiziano converte molta gente all'anabattismo spingendo Carafa a mandare Q, che nel frattempo spiava gli spirituali a Viterbo, sulle tracce di questo Tiziano. A Venezia, Q riceve anche l'incarico di fomentare l'odio contro gli ebrei, ivi compresi i Miquez, per convincere il Senato ad espellerli.\nDurante un viaggio a Mantova, Tiziano incontra un cardinale diretto al conclave, Giovanni Maria Ciocchi del Monte e lo convince ad intercedere con l'abate del monastero in cui \u00e8 rinchiuso Benedetto Fontanini a liberarlo.\nMesso in contatto con le inquisizioni del Nord Italia, Q arriva, partendo dalle confessioni degli anabattisti a Jo\u00e3o Miquez e seleziona una lista di tedeschi residenti a Venezia che potrebbero essere l'alter ego di Tiziano. Di questi, collega subito Ludwig Schalidecker ad Eloi, che aveva visto bruciare sul rogo ad Anversa e si rende conto che l'unico personaggio capace di una tale manovra, e anche l'unico ad essersi salvato sicuramente da M\u00fcnster in quanto aveva lasciato la citt\u00e0 prima della caduta, non sia altri se non il capitano Gert dal Pozzo.\nMa il protagonista ha teso una trappola al suo eterno nemico che, una volta sorpreso ad indagare su Ludwig Schalidecker, viene fatto prigioniero dai Miquez e portato davanti al protagonista che riconosce in lui il suo vecchio luogotenente Heinrich Gresbeck. Nel dialogo tra i due Q dice al protagonista che, sebbene abbia sempre vinto la battaglia contro di lui, le vittorie non sono sue, in quanto lui aveva sempre fatto ci\u00f2 che Carafa gli ha ordinato; sente quindi di non aver vissuto la sua vita ed immagina che Carafa non abbia pi\u00f9 bisogno di lui e che, ora che ha trovato Tiziano, lo far\u00e0 uccidere e gli propone di mandare all'aria i piani del cardinale presentando la confessione dell'aiutante di Tiziano, Pietro Manelfi il quale, oltre ad aver rivelato all'inquisizione i nomi di tutti gli adepti, ha anche rivelato dell'incontro tra Tiziano ed il cardinale Ciocchi del Monte, appena eletto papa nella ricerca di un equilibrio tra spirituali ed intransigenti, che se rivelato provocherebbe uno scalpore tale da far pendere il conclave successivo verso Reginald Pole. Q d\u00e0 anche il suo diario al protagonista.\nAll'uscita della filiale Fugger dove hanno ritirato la confessione, il protagonista e Q vengono attaccati dagli sgherri di Carafa ma riescono a rifugiarsi nel bordello di Ludwig, dove vengono per\u00f2 attaccati dal Mulo che incendia il locale. Q viene ucciso da una trave caduta dal soffitto dopo che lui e il protagonista avevano ucciso tutti gli aggressori, e la confessione di Manelfi viene bruciata.\nA Venezia la predicazione antigiudaica di Q ha dato i suoi frutti e gli ebrei sono molto mal visti. I Miquez decidono allora di rifugiarsi ad Istanbul, sotto la protezione del Sultano e di aiutare a fuggire i loro compagni ebrei. Dalla cacciata degli ebrei, Venezia inizia una lunga ed inesorabile decadenza.\nEpilogo.\nIstanbul, 1555. Gian Pietro Carafa \u00e8 diventato papa con il nome di Paolo IV, la Pace di Augusta mette fine alle guerre di religione accontentando sia i principi che l'imperatore, senza lasciare nulla a borghigiani e contadini, ma al protagonista, che ora si chiama Ismael Il-Viaggiatore-Del-Mondo tutto questo non interessa, ora fa da consulente a Jossef Nassi, nome con il quale \u00e8 conosciuto ad Istanbul Jo\u00e3o, racconta le sue avventure al sultano e si gode in pace gli ultimi anni della sua vita.\nInterpretazioni e controversie.\nUna lettura politica di \"Q\" sostiene che la vicenda sia un'allegoria della situazione europea dopo lo spegnersi dei movimenti di protesta nati con il Sessantotto e attivi negli anni settanta. Quel che la controriforma fu per le chiese radicali e rivoluzionarie del primo Cinquecento, il reaganismo, il neoliberismo e il pensiero neoconservatore sono stati per le utopie controculturali di ogni tipo fiorite dall'Estate dell'amore del 1967 e dal Maggio parigino. Per questo gli stessi membri del collettivo Luther Blissett/Wu Ming hanno descritto il romanzo come un \"manuale di sopravvivenza\".\n\"Q\" fu addirittura paragonato al romanzo d'avventura di Emilio Salgari per il ritmo incalzante e i duelli epici. La definizione pi\u00f9 comune \u00e8 quella di \"romanzo storico\".\nAlcune critiche si sono soffermate sull'utilizzo da parte degli autori di una sintassi intenzionalmente moderna e non \"d'epoca\", e sul presunto anacronismo rappresentato dal turpiloquio. A quest'ultima critica gli autori hanno risposto ricordando che il XVI secolo \u00e8 il secolo dell'Aretino e di opere scurrili come \"La cazzaria\" di Antonio Vignali, che le parolacce oggi in uso nella lingua italiana sono le stesse gi\u00e0 presenti in quella latina, e che nel romanzo non hanno usato nulla che non si trovasse gi\u00e0 nei Carmina priapea (I secolo a.C.).\nPolemiche legate al Premio Strega 1999.\n\"Q\" arriv\u00f2 alla finale del Premio Strega 1999, ma gli autori disertarono la cerimonia. \"Lo Strega \u00e8 una buffonata, una delle tante istituzioni inutili di questo Paese.\", dichiararono con due mesi d'anticipo all'inserto \"Io Donna\" del Corriere della Sera, 15 maggio 1999. \"Naturalmente non ci interessa vincere\", aggiunsero, \"anche perch\u00e9 il primo posto \u00e8 sempre assegnato in anticipo, ma se per caso dovessimo entrare nella cinquina, abbiamo consigliato alla Einaudi di comprarci il quarto posto.\" In un'altra intervista, stavolta sul quotidiano L'Unit\u00e0 del 30 aprile 1999, avevano detto: \"Il Premio Strega \u00e8 pi\u00f9 truccato di Sanremo e quest'anno \u00e8 gi\u00e0 appaltato alla Maraini.\" Mancavano ancora cinque settimane alla finale, che il 9 luglio avrebbe effettivamente portato Luther Blissett al quarto posto e incoronato vincitrice Dacia Maraini con la raccolta di racconti \"Buio\".\n\"Spettri di M\u00fcntzer all'alba\".\nSu Giap, la newsletter pubblicata dai Wu Ming, in occasione del decennale del romanzo, ossia nel marzo 2009, gli autori di \"Q\" pubblicano una lunga riflessione mettendo in luce echi e parallelismi tra le manifestazioni di protesta di oggi, specialmente il G8 di Genova, e la guerra dei contadini tedeschi del 1525.\nNel 2001, la grande marcia degli Zapatisti, al seguito del Subcomandante Marcos, verso Citt\u00e0 del Messico per i diritti degli indios, comprende anche il movimento di protesta italiano delle Tute Bianche, di cui fanno parte i Wu Ming che per l'occasione, regalano una copia di Q a \"El Sub\" e scrivono un breve racconto allegorico, \"La favola della scimmia bianca\". Secondo l'interpretazione degli autori, lo zapatismo \u00e8 stato un movimento altamente innovativo, e ha influenzato tutte le lotte a venire, compresa quella dei movimenti impropriamente definiti \"no global\".\nSpinti dall'enorme successo ottenuto con il libro anche grazie alla diffusione su internet, tanto che non era raro vedere persone nei forum di movimento firmarsi \"Magister Thomas\" o \"Gert dal Pozzo\" e il motto \"omnia sunt communia\" circolare in giro per la rete o su striscioni di cortei, e confortati da ci\u00f2 che era accaduto a Seattle nel 1999 al meeting della WTO, a Praga al meeting tra Fondo Monetario Internazionale e Banca Mondiale nello stesso anno e in Qu\u00e9bec nel 2001 al convegno dell'ALCA, i Wu Ming furono molto attivi nel convincere la gente ad andare a Genova per il G8, scrivendo anche un appello \"Dalle moltitudini d'Europa in marcia contro l'impero e verso Genova\", ma quella protesta si rivel\u00f2 \"una Frankenhausen\" (la sconfitta dei contadini tedeschi, raccontata in \"Q\").\nL'ultima parte della riflessione si concentra sulla differenza tra mito \"genuino\" e mito \"tecnicizzato\", con un'analisi della metafora del \"potere sotto assedio\" che prese forma nel movimento del 2000-2001. Secondo i Wu Ming, l'evocazione \"forzosa\" di questa metafora, a cui essi stessi contribuirono coi loro scritti d'occasione, equivaleva a una \"tecnicizzazione\" del mito, a un uso strumentale e contingente di elementi di immaginario incanalati ad hoc. L'illusione era quella di poter \"costruire\" il mito del movimento \"come il dottor Frankenstein o, peggio ancora Henry Ford\", ossia in laboratorio o addirittura sulla catena di montaggio.\nProprio lo scontro tra la metafora di un potere assediato e la realt\u00e0 di un potere inassediabile (perch\u00e9 \"immateriale\" come il flusso finanziario) \u00e8, secondo gli autori, alla base degli errori di calcolo che portarono il movimento a cadere nella trappola genovese. Dopo quella sconfitta, il movimento si affievol\u00ec e si radicalizz\u00f2 sempre pi\u00f9 in un circolo vizioso per cui meno gente c'era pi\u00f9 si estremizzava e ci\u00f2 port\u00f2 all'abbandono del movimento delle persone non interessate a \"patetici combattimenti tra galli\".\nI Wu Ming concludono il saggio dicendo che la loro marcia proseguir\u00e0 senza miti tecnicizzati.\n\"Altai\".\nNel numero di maggio 2009 di Giap, la newsletter da loro gestita, i Wu Ming dichiarano che da oltre un anno stanno lavorando ad \"un romanzo che si svolge nel continuum temporale e storico di Q\". In seguito, specificano che il titolo del romanzo sar\u00e0 \"Altai\". Il romanzo esce il 16 novembre 2009 per Einaudi Stile Libero, preceduto da diverse anticipazioni sonore sul sito degli autori, come un reading di alcuni capitoli del romanzo, eseguito da Wu Ming 1 il 21 maggio 2009, all'evento milanese \"Officina Italia\"."}
{"id": "95400", "revid": "1718925", "url": "https://it.wikipedia.org/wiki?curid=95400", "title": "Dittologia", "text": "La dittologia (dal greco ditt\u00f3s, \"doppio\", e l\u00f3gos, \"discorso\") \u00e8 una figura retorica che consiste nella ripetizione espressiva della stessa parola o accostamento di due parole di cui una rafforza l'altra (p.e. \"un bacio grande, grande\"; \"ricco sfondato\")\n\"Solo et pensoso i pi\u00f9 deserti campi vo misurando a passi tardi et lenti\" (da F.Petrarca, Solo et pensoso)"}
{"id": "95401", "revid": "9", "url": "https://it.wikipedia.org/wiki?curid=95401", "title": "Jacques Boucher de Crevecoeur de Perthes", "text": ""}
{"id": "95402", "revid": "117789500", "url": "https://it.wikipedia.org/wiki?curid=95402", "title": "Massimo Scaglione", "text": "Biografia.\nSi \u00e8 laureato in Lettere moderne all'Universit\u00e0 degli Studi di Torino. Nel 1955 vinse un concorso come regista alla Rai, ma il posto presso la sede di Torino era gi\u00e0 occupato da Alda Grimaldi; venne allora assunto come assistente di studio, poi pass\u00f2 alla radio. Nello stesso anno fond\u00f2 il \"Teatro delle Dieci\" e cominci\u00f2 con le regie per il palcoscenico. Nel 1962 inizi\u00f2 con le regie televisive.\nFino al 1992, quando si \u00e8 ritirato dall'attivit\u00e0 di regista, ha diretto pi\u00f9 di mille programmi, tra i quali \"Mocambo Bar\", che lanci\u00f2 il cantautore Paolo Conte, \"Le storie di Arlecchino\", sulla Commedia dell'arte, \"Parti femminili\", due atti unici di e con Franca Rame e molti altri. Tra gli sceneggiati e i film da lui diretti si possono ricordare \"Albert Einstein\", \"Il versificatore\" (tratto da Primo Levi), \"Una nuvola d'ira\" (da Giovanni Arpino), \"Ancora un giorno\" (da Joseph Conrad). Uno dei suoi ultimi lavori \u00e8 la parodia de \"I promessi sposi\", con i comici Lopez - Solenghi - Marchesini.\nPer il Teatro Verdi (Trieste) nel 1971 cura la regia de \"Il fiore delle Hawaii\", con Daniela Mazzucato, Sergio Tedesco, Mario Basiola, Carlo Rizzo, Gianni Magni, Gloria Paul, Graziella Porta, Sandro Massimini, Eno Mucchiutti e Orazio Bobbio nel Teatro Stabile Politeama Rossetti, nel 1990 \"Il paese del sorriso\" con Massimo Bagliani, nel 1993 \"Sogno di un valzer\" di Oscar Straus con Elio Pandolfi e Jos\u00e9 Cura, nel 1994 \"Giuditta\" di Franz Leh\u00e1r con Enrico Beruschi e nel 1996 \"Scugnizza\" con Gennaro Cannavacciuolo.\nNel 1974 cura la regia della prima rappresentazione nel PalaRuffini di Torino di Tosca (opera) con Raina Kabaivanska, Gianfranco Cecchele, Aldo Protti, Angelo Nosotti, Alfredo Mariotti. Nel 1980 cura la regia delle prime di \"Damira placata\" di Marc'Antonio Ziani per il Teatro La Fenice di Venezia nel Teatro Malibran e nel Piccolo Teatro Regio di Torino. Nel 1991 cura la regia della prima rappresentazione nel Teatro Massimo Vincenzo Bellini di Catania de \"Il paese del sorriso\".\nHa diretto anche numerose opere liriche e si \u00e8 dedicato al recupero della cultura piemontese, in collaborazione con Gipo Farassino. Di recente ha curato la regia de \"L'elisir d'amore\" di Gaetano Donizetti in una versione in lingua piemontese del 1859, recuperata e allestita dalla Societ\u00e0 Culturale Artisti Lirici Torinese \"Francesco Tamagno\". Ha insegnato alcuni corsi di teatro al Dams di Torino e diretto una propria scuola di recitazione, il \"Centro di Formazione Alberto Blandi\" con varie sedi in Piemonte. Ha fondato nel 1958, a Torino la compagnia Il Teatro delle Dieci, che ha messo in scena, tra le prime in Italia, testi del teatro dell'assurdo. Ha scritto molti saggi sulla storia del teatro, in particolare quello piemontese. \u00c8 stato sposato con la ballerina Loredana Furno.\nNoto anche per il suo impegno politico, dopo un passato di militante nel Partito Comunista Italiano fu fra i fondatori della Lega Nord Piemont nel 1987, venendo eletto senatore della Repubblica per il \"Carroccio\" nella XI e XII legislatura (1992 e 1994).\n\u00c8 morto il 7 ottobre 2015."}
{"id": "95405", "revid": "1543377", "url": "https://it.wikipedia.org/wiki?curid=95405", "title": "Cervus elaphus", "text": "Il cervo nobile (Cervus elaphus ), noto anche come cervo reale, cervo rosso o cervo europeo, \u00e8 un mammifero artiodattilo appartenente alla famiglia dei Cervidi.\nLe popolazioni nordamericane e dell'Estremo Oriente, prima classificate in una specie a parte (\"C. canadensis\"), sono note col nome algonchino di wapiti.\nTassonomia.\nLa tassonomia della specie nel suo complesso \u00e8 lungi dall'essere chiarita in modo esauriente.\nFino al ventunesimo secolo, infatti, la specie tendeva a essere considerata un \"contenitore\" comprendente numerose sottospecie diffuse praticamente in tutto il mondo (anche se originarie di Europa, Asia, America Settentrionale e Nordafrica).\nWilson &amp; Reeder (2005) riconoscono le seguenti sottospecie:\nAlcune evidenze filogeografiche, basate su studi del DNA mitocondriale, assegnerebbero alla sottospecie \"Cervus elaphus canadensis\" lo \"status\" di specie a s\u00e9 stante (\"Cervus canadensis\"): tuttavia, \u00e8 dubbia l'assegnazione all'una od all'altra specie delle varie popolazioni di cervi dell'Asia centro-orientale.\nDistribuzione.\nIl cervo nobile occupa un areale vastissimo, esteso da Europa e Nordafrica fino ad Asia centrale, Siberia, Estremo Oriente e Nordamerica. In passato era largamente diffuso in gran parte di Canada e Stati Uniti, ma agli inizi del ventunesimo secolo si incontra solo nelle regioni occidentali del Nordamerica, con piccole popolazioni reintrodotte in altre aree del continente. \u00c8 largamente diffuso in quasi tutta l'Europa continentale, sebbene sia assente dalle regioni settentrionali della Fennoscandia e dalla Russia europea. \u00c8 presente anche su un certo numero di isole, comprese le Isole Britanniche e la Sardegna. In Albania si \u00e8 estinto. Varie piccole popolazioni di origine incerta sono state introdotte (esclusivamente a scopo venatorio) in Russia. Forse ne sopravvive una piccola popolazione originaria nella zona di Kaliningrad/K\u00f6nigsberg, lungo il confine con la Polonia. Le piccole popolazioni isolate che si trovano in Grecia, invece, sono il frutto di reintroduzioni a eccezione degli esemplari presenti nel Parnete, che molto probabilmente rappresentano almeno in parte la popolazione originaria della zona. Si incontra dal livello del mare fino a oltre il limite degli alberi (2500 m ca.) sulle Alpi. In tutto il suo areale, per\u00f2, il cervo nobile ha distribuzione frammentata.\nIn Africa la specie si incontra nelle regioni nord-orientali dell'Algeria e in Tunisia. Nel Vicino e nel Medio Oriente \u00e8 diffusa in Turchia, nelle regioni settentrionali dell'Iran e in Iraq, ma \u00e8 estinta in Israele, Giordania, Libano e Siria. In Asia centrale, si trova in Kazakistan, Kirghizistan, Tagikistan, Turkmenistan (dove per\u00f2 si \u00e8 estinta), Uzbekistan, Afghanistan settentrionale, India settentrionale (Valle del Kashmir) e Pakistan settentrionale (dove per\u00f2 giunge solo occasionalmente); altrove, nel continente asiatico, il cervo nobile vive in Siberia, Mongolia e Cina occidentale e settentrionale. In Mongolia, popola le catene montuose di H\u00f6vsg\u00f6l, Hangai, Hentii, Ikh Hyangan, Mongol-Altai e Govi Altai, ma \u00e8 stato reintrodotto anche sulle colline del sud-est del Paese. In Cina, \u00e8 diffuso in Gansu, Mongolia Interna, Jilin, Liaoning, Manciuria, Ninxia, Shaanxi, Shanxi, Sichuan e nelle regioni orientali del Tibet, Qinghai compreso. Abita anche in Corea e nella regione dell'Ussuri, in Russia.\nLa specie \u00e8 stata inoltre introdotta in Australia, Nuova Zelanda, Cile, Per\u00f9 e Argentina, dove si \u00e8 adattata in maniera eccellente, divenendo in alcuni casi dannosa. \u00c8 inserita nell'elenco delle 100 tra le specie invasive pi\u00f9 dannose al mondo (relativamente alle introduzioni extraeuropee).\nIn Italia.\nIn Italia sono presenti tre sottospecie di cervo nobile:\nCervus elaphus corsicanus.\nL\"'habitat\" originario del cervo \u00e8 costituito dalle zone boschive con presenza di radure o aree di boscaglia poco fitta, generalmente in ambiente pianeggiante o a basse altitudini: successivamente la specie si \u00e8 sospinta in aree montuose od impervie per sfuggire alla pressione demografica e venatoria dell'uomo. \u00c8 stato inoltre introdotto in numerosi ambienti ai quali si \u00e8 adattato brillantemente, dalla brughiera alla foresta di conifere.\nDescrizione.\nDimensioni.\nI maschi adulti possono essere lunghi sino a 2,55\u00a0m e alti, al garrese, sino a 1.50\u00a0m, con un peso che va da 200 a pi\u00f9 di 250\u00a0kg nei casi eccezionali. La femmina \u00e8 notevolmente pi\u00f9 piccola, raggiungendo solo eccezionalmente i 2\u00a0m di lunghezza e pu\u00f2 raggiungere i 150\u00a0kg di peso. A queste misure va aggiunta la coda, che in ogni caso non supera i 20\u00a0cm di lunghezza. Generalmente, gli esemplari delle popolazioni dell'Europa orientale raggiungono dimensioni maggiori (ad esempio la sottospecie nominale raggiunge i cinque quintali di peso), mentre quelli dell'area mediterranea hanno dimensioni inferiori (ad esempio il cervo sardo non supera quasi mai il quintale di peso): tuttavia, se alimentati abbondantemente i cervi sono in grado di crescere ben al di sopra delle misure medie raggiungibili dalla popolazione in esame, mentre le popolazioni di qualsiasi sottospecie introdotte in altri Paesi possono rimanere di dimensioni molto contenute (anche mezzo quintale di peso).\nAspetto.\nIl tronco appare snello e allungato; leggermente rientrante nella regione inguinale; la spalla \u00e8 arrotondata e muscolosa; il petto \u00e8 largo e la groppa \u00e8 diritta e potente. Il collo, lungo, piuttosto sottile e un poco compresso, sostiene alta la testa, allungata e larga all'occipite, con la fronte infossata tra gli occhi. Il muso, diritto, va assottigliandosi, e gli occhi, di media grandezza e vivacissimi, hanno le pupille ovali.\nI lacrimatoi, piuttosto grandi, formano una specie di infossatura allungata, che scende verso gli angoli della bocca con le pareti interne secernenti la caratteristica sostanza oleosa, di cui il cervo si libera, soffregando la testa contro la corteccia degli alberi. Le orecchie sono lunghe, larghe e assai mobili. Gli arti, molto lunghi in proporzione al corpo, si presentano sottili ma robusti, con zoccoli stretti e appuntiti adatti a un velocissimo corridore e agilissimo saltatore, mentre gli unghioli delle dita posteriori sono ovali, troncati all'estremit\u00e0 e non toccano il suolo se non nella corsa.\nIl mantello, aderente e liscio, \u00e8 composto di peli setolosi e di fine lanugine, che si allunga notevolmente sulla coda, mentre sul labbro superiore e intorno agli occhi crescono serie di lunghe setole: nei maschi, in particolare in quelli delle popolazioni diffuse in climi freddi, spesso \u00e8 presente una criniera sul collo. La colorazione del mantello subisce variazioni a seconda delle stagioni, del sesso e dell'et\u00e0 degli individui: il mantello estivo appare brunastro o tendente al rossiccio, mentre in inverno \u00e8 grigio-bruno, con un pelo notevolmente infittito. Nelle femmine, i medesimi colori vanno schiarendosi, come se sbiadissero, e i giovani presentano un abito rossastro con macchie bianche che tendono a scomparire con l'et\u00e0.\nI palchi, strutture analoghe ma non omologhe alle corna dei Bovidi, rappresentano la principale caratteristica dei maschi e, certo, uno dei fenomeni biologici pi\u00f9 interessanti. Alla fine del primo inverno, sullo stelo, cresciuto nella regione frontale, compaiono i primi palchi, nutriti da uno strato di pelle riccamente vascolarizzata, detta velluto; in luglio essa raggiunge il suo massimo sviluppo, ossificandosi.\nAl suo secondo anno di vita, il giovane cervo, a causa della graduale diminuzione dei livelli di testosterone nel sangue (la crescita dei palchi \u00e8 infatti legata al tasso di testosterone) subisce la decalcificazione della base dei primi palchi, che, al minimo urto contro un ostacolo, si staccano e cadono. Il fenomeno si ripete, da qui innanzi, regolarmente ogni anno: i palchi cadono ma sullo stelo se ne formano di nuovi, che raggiungono le dimensioni massime entro quattro mesi, sempre ricoperti di velluto. Anno per anno, il volume, il peso e parzialmente il numero delle punte va aumentando. Vi \u00e8 la credenza popolare che si possa capire l'et\u00e0 di un maschio contando il numero delle punte e dando un anno per ogni punta. Tale credenza non si dimostra sempre corretta (anche se in moltissimi casi \u00e8 cos\u00ec) e per stimare l'et\u00e0 di un cervo si deve utilizzare, come per gli altri Cervidi, la valutazione della dentizione.\nQuanto alle dimensioni e al peso dei palchi, si nota una considerevole variabilit\u00e0 individuale: in generale, la lunghezza va da un minimo di 70\u00a0cm a un massimo, peraltro eccezionale, di 1,30 m. Il peso delle corna, negli individui adulti, \u00e8, in media, di 4\u20136\u00a0kg, con punte eccezionali al di sopra dei 10 e fino a 15\u201320\u00a0kg.\nI palchi dei maschi adulti di cervo sono molto imponenti e presentano diverse \"punte\" e ramificazioni. Partendo dal basso (cio\u00e8 dagli steli) le punte prendono il nome di: \"oculare\", \"ago\" (non sempre presente) e \"mediano\", quelle situate lungo la \u00abstanga\u00bb, mentre quelle situate all'apice della stanga prendono il nome di \"forca\" (se sono due) o di \"corona\" (se sono tre o pi\u00f9).\nPer quanto riguarda le malattie il cervo nobile pu\u00f2 essere affetto da brucellosi, paratubercolosi, leptospirosi, toxoplasmosi, malattia del deperimento cronico del cervo.\nBiologia.\nIl cervo nobile deve il suo nome al portamento \"altezzoso\": con il collo eretto e la camminata elegante, si muove leggero ed elegante nei boschi pi\u00f9 fitti, nelle praterie a diverse altitudini; \u00e8 maestoso, veemente e veloce nel trotto e nel galoppo, tanto che in piena corsa pu\u00f2 raggiungere e superare i 60\u00a0km/h, agile e abile nel salto che, talvolta, pu\u00f2 raggiungere in altezza anche i 2 m e pi\u00f9 del doppio in lunghezza. Una certa importanza assumono, soprattutto in funzione della caccia, le impronte che gli zoccoli del cervo lasciano sul terreno. Sia i maschi che le femmine vivono in gruppi monosessuali, con queste ultime che portano con s\u00e9 anche i cuccioli non ancora indipendenti. Nell'ambito dei gruppi, solitamente vi sono sempre un paio di esemplari che fanno da sentinelle mentre il resto del branco si nutre.\nDurante l'estate, i cervi tendono a migrare ad altitudini maggiori, raggiungendo le praterie in quota, dove il cibo \u00e8 presente in maggiori quantit\u00e0.\nAlimentazione.\nLa ricerca del cibo viene effettuata di solito nelle ore notturne: in primavera gli animali divorano le erbe fresche e tenere, i germogli, le foglie novelle e i ramoscelli. Durante l'estate vengono invece preferiti il grano maturo, l'avena, le carote e le barbabietole succose. L'inverno \u00e8 certamente per questi animali la pi\u00f9 dura stagione dell'anno, poich\u00e9 il terreno si ricopre di una coltre di neve, il suolo non produce pi\u00f9 erba, e i rami non danno pi\u00f9 foglie; i cervi, allora, si nutrono delle cortecce, degli arbusti secchi e delle radici scavate a colpi di zoccolo.\nRiproduzione.\nAll'inizio dell'autunno, precisamente da met\u00e0 settembre a met\u00e0 ottobre, inizia la stagione degli amori. In questo periodo, i maschi, che solitamente vivono in piccoli gruppi monosessuali, si separano e iniziano a sfidarsi tramite bramiti per rivendicare il possesso delle femmine su altri pretendenti. Avr\u00e0 la meglio chi riesce a intimorire, con il suo verso, gli altri cervi. La forza e la potenza del bramito dipendono dalla stazza dell'animale e dalle sue condizioni di vita. In inverno i palchi vengono persi e i maschi si ritirano nella fitta boscaglia allontanandosi dalle femmine.\nGli abbondanti pascoli primaverili hanno rafforzato l'organismo dei maschi, che sono divenuti vigorosi e sono pronti a mettersi in cammino per la lunga ricerca delle compagne. Durante questo periodo, essi abbandonano le loro consuete abitudini e i luoghi prima frequentati, divenendo inquieti e irascibili. Il cervo, quindi, raduna intorno a s\u00e9 da 5 a 15 femmine, che custodisce gelosamente, a prezzo di lotte furiose contro tutti i rivali. Le lotte tra i maschi sono rare: infatti, prima di passare alle armi i contendenti si sfidano \"a voce\". Il potente bramito del cervo (una via di mezzo fra un muggito bovino e un ruggito) serve appunto ai rivali per capire chi hanno di fronte: solo quando le capacit\u00e0 vocali si equivalgono i maschi si affrontano in campo aperto, ma anche a questo punto, prima di combattere, mettono in atto una serie di comportamenti rituali, ad esempio cominciano a marciare avanti e indietro lungo linee parallele per osservare le dimensioni delle corna e la robustezza dell'avversario.\nTrascorsi questi giorni, i maschi riformano i branchi, riprendendo la loro vita normale, mentre le femmine, riunite anch'esse in branchi separati assieme ai maschi pi\u00f9 giovani, muovono alla ricerca di luoghi sicuri, dove trascorrere i primi tempi della gestazione. La gravidanza dura 260 giorni, e di norma, a ogni parto nasce un solo cerbiatto, raramente due: il cucciolo ha il dorso pomellato per meglio mimetizzarsi fra i cespugli, dove rimane perfettamente immobile e non pu\u00f2 essere avvistato da eventuali predatori poich\u00e9 non emana odore. La pomellatura scompare alla fine dell'estate.\nIl cerbiatto resta nascosto nel fitto dei cespugli (dove la madre lo raggiunge solo per la poppata) per un paio di settimane, dopodich\u00e9 esso \u00e8 in grado di seguire il gruppo delle altre femmine con cuccioli nei suoi spostamenti: a due mesi i cerbiatti vengono svezzati, ma non si allontaneranno dalle madri prima di aver compiuto un anno d'et\u00e0, ossia quando i maschi adulti li scacceranno per potersi accoppiare con le femmine. Sebbene la maturit\u00e0 sessuale venga raggiunta dai cervi verso il secondo anno di et\u00e0, essi sono in grado di procreare solo alla fine del terzo anno.\nLa speranza di vita in natura dei cervi si aggira fra i 10 e i 15 anni, ma in cattivit\u00e0 essi vivono tranquillamente oltre i venti anni.\nPredatori.\nMolti animali predano i cuccioli del cervo nobile: orsi, linci, coyote, sciacalli, iene, volpi, aquile reali, gufi reali e persino il cinghiale. I suoi pi\u00f9 temibili predatori (capaci di uccidere anche gli adulti) sono il lupo in Europa, la tigre in Estremo Oriente, il leopardo in Nord Africa e il puma in Nordamerica.\nRapporti con l'uomo.\nIl cervo \u00e8 sempre stato un'importante fonte di cibo per l'uomo: gi\u00e0 nelle pitture rupestri risalenti al Paleolitico si possono infatti trovare abbondanti raffigurazioni di questi animali, solitamente in veste di preda o come entit\u00e0 spirituali.\nIn Italia esistono diversi allevamenti soprattutto in Toscana come in altre regioni d'Italia ad esempio il Trentino, l'Emilia-Romagna e le Marche dove vicino a Osimo nel parco di Santa Paolina convive un piccolo gruppo con daini e mufloni\nIn Italia, viene cacciato tramite la modalit\u00e0 della caccia di selezione, in base alla Legge 157 dell'11 febbraio 1992. Il numero di esemplari cacciabili viene stabilito da ogni comprensorio alpino di caccia tramite la stesura di un piano di prelievo, costituito secondo le leggi regionali e le disposizioni provinciali in vigore e sulla base dei censimenti locali&lt;ref name=\"Legge 157/92\"&gt;Legge 157/92&lt;/ref&gt;.\nStato di conservazione.\nI cervi non hanno, oltre all'uomo e al lupo laddove presente, dei veri nemici, in quanto nessun predatore \u00e8 in grado di raggiungerli durante la fuga viste le loro straordinarie doti velociste. Contrariamente a quanto si potrebbe pensare, ci\u00f2 non aiuta a mantenere in buone condizioni le popolazioni di cervi, che sono ancora numerose in taluni boschi, soprattutto nelle zone protette. I predatori eliminano infatti tutti gli animali pi\u00f9 deboli e malati, contribuendo quindi al miglioramento continuo della specie, poich\u00e9 solo gli individui pi\u00f9 dotati hanno la possibilit\u00e0 di riprodursi.\nIn Italia, la popolazione peninsulare del cervo, diffusa originariamente su tutto il territorio, a partire dal XVII secolo cominci\u00f2 a declinare a causa della pressione venatoria e dell'espansione degli insediamenti umani a danno degli ecosistemi boschivi, fino a quando non ne rimase che una misera popolazione relitta nel sopracitato Gran Bosco della Mesola, oltre a segnalazioni sporadiche di gruppetti provenienti dalla Svizzera in provincia di Sondrio: in seguito tali migrazioni da oltreconfine divennero sempre pi\u00f9 numerose e consistenti, al punto che la specie si \u00e8 ristabilita con successo in tutto l'arco alpino centro-orientale ed \u00e8 soggetta anche a prelievo venatorio autorizzato, mentre per quanto riguarda le altre popolazioni si tratta di individui introdotti a partire da popolazioni francesi e tedesche durante gli anni sessanta. La popolazione nazionale italiana ammontava nel 2010 a quasi 68.000 capi, sulle Alpi e nell'Appennino da nord fino al Parco nazionale d'Abruzzo. La crescita della popolazione \u00e8 buona (+54% dal 2000 al 2010: ci\u00f2 ha spinto le autorit\u00e0 a istituire campagne di abbattimento selettivo per evitare danni al patrimonio boschivo) e si prospettano future campagne di reintroduzione anche in altre aree appenniniche idonee a ospitare popolazioni stabili di questi animali.\nPer quanto riguarda la popolazione sardo-corsa, invece, essa spar\u00ec dalla parte settentrionale della Sardegna nei primi anni del secondo dopoguerra: a partire dagli anni ottanta, le varie campagne di sensibilizzazione della popolazione hanno permesso di aumentare il numero di esemplari ed espandere l'areale della specie, che conta nella sola Sardegna (marzo 2018) oltre 10.600 capi, anch'essa in sensibile aumento numerico e in espansione geografica.\nLa legislazione italiana in materia di caccia (Legge 157 dell'11 febbraio 1992), definisce il Cervo sardo \"specie particolarmente protetta\" e punisce molto severamente a livello penale l'abbattimento, la cattura e la detenzione della specie. Essa prevede l'arresto da 3 mesi a un anno e un'ammenda da 1.032 euro a 6.195 euro, oltre che la revoca della licenza di caccia e il divieto del suo rilascio per 10 anni, divieto che diventa permanente in caso di recidiva."}
{"id": "95407", "revid": "37401", "url": "https://it.wikipedia.org/wiki?curid=95407", "title": "Thomas M\u00fcntzer", "text": "Biografia.\nM\u00fcntzer nacque nel piccolo villaggio di Stolberg sui monti dell'Harz, figlio di un artigiano benestante e di una contadina. Nel 1506 si iscrisse alla facolt\u00e0 delle arti dell'Universit\u00e0 di Lipsia, passando e laureandosi nel 1512 nell'Universit\u00e0 di Francoforte sull'Oder con il titolo di \"artium magister et sanctae Scripturae baccalaureus\", ossia dottore in filosofia e teologia; parlava fluentemente il greco, l'ebraico, ed il latino.\nOrdinato prete nel 1513, divenne parroco della chiesa di san Michele ad Aschersleben, nel Braunschweig, nel maggio 1514 e, due anni dopo, fu predicatore nel vicino convento di Frohse; dir\u00e0 in seguito di aver scelto la vita ecclesiastica per la volont\u00e0 di essere vicino ai problemi e alle necessit\u00e0 del popolo.\nNel 1517 inizi\u00f2 un lungo viaggio attraverso la Germania centro-settentrionale, nella quale si avviava un lento processo di industrializzazione nelle citt\u00e0, che provocava la proletarizzazione degli artigiani e dei contadini immigrati, pagati con salari insufficienti per i lunghi orari di lavoro prestati, mentre nelle campagne permaneva la tradizionale miseria, fra servit\u00f9 della gleba, esosit\u00e0 fiscali, decime ecclesiastiche e oppressione politica dei pr\u00ecncipi.\nNel gennaio 1519 M\u00fcntzer \u00e8 a Wittenberg, in Sassonia, dove conosce Lutero e si lega d'amicizia con Filippo Melantone e con l'umanista Rudolf Agricola. Acquista presto la fama di luterano\u00a0\u2013 che in realt\u00e0 non fu mai\u00a0\u2013 ma quando lo scandalo del mercato delle indulgenze diventa in Germania un caso nazionale, dando maggior linfa alla propaganda antipapale di Lutero, M\u00fcntzer accetta, nel maggio 1519, l'incarico di confessore nel convento di Beuditz, presso Wei\u00dfenfels: forse fu spinto dalla necessit\u00e0 di riflettere e studiare sugli avvenimenti, oltre che da quella di guadagnarsi da vivere: lesse le opere dei sostenitori della Riforma, i Padri della Chiesa Tertulliano e Agostino, gli atti dei concili di Costanza e di Basilea; in particolare si applic\u00f2 allo studio di Johannes Tauler, il teologo dello \"svuotamento\" e del \"totale abbandono\" in Dio, che M\u00fcntzer utilizzer\u00e0 trasportando quelle categorie metafisiche sul piano dell'impegno morale e sociale.\nIl 17 maggio 1520 giunse a Zwickau, come pastore della chiesa di santa Maria e dall'ottobre pass\u00f2 in quella di santa Caterina, frequentata soprattutto da operai e piccoli artigiani: qui conobbe Nicolas Storch, il cui millenarismo era fermentato da impulsi di ribellione sociale e l'adesione alle esigenze di una riforma religiosa non si appagava del riformismo luterano, indifferente alla miseria delle popolazioni.\nLa sua predicazione e la difficile situazione economica provocano ai primi del 1521 una rivolta nella citt\u00e0: il Consiglio di Zwickau lo destituisce dall'incarico di pastore con l'accusa di fomentare l'odio fra i cittadini e M\u00fcntzer si allontana, raggiungendo la Boemia, stabilendosi in aprile a \u017datec e poi, nel giugno, invitato dall'Universit\u00e0, a Praga. Qui, proclamando la sua simpatia per l'indimenticato Jan Hus, pubblica un suo \"Manifesto\".\nManifesto di Praga.\nDatato 25 novembre 1521, il \"Manifesto di Praga\" o \"Protesta riguardante la causa boema\" \u00e8 un violento libello contro preti e teologi che non \u00abhanno saputo n\u00e9 sapranno mai scoprire le prove salutari e l'utilissimo svuotamento della mente operato dallo Spirito di provvidenza. Perch\u00e9 lo Spirito del timore di Dio non li ha afferrati [...] molto spesso ho udito da loro la gelida Scrittura, che hanno rubato astutamente, come perfidi ladroni e atroci assassini [...] chi, tra i mortali direbbe che sono i retti servitori di Dio per testimoniare la parola divina? Ovvero chi direbbe che sono i coraggiosi dispensatori della multiforme grazia di Dio? Forse perch\u00e9 sono stati unti da quello storpio del papa con l'olio di malvagit\u00e0\u00bb.\nPer lui la fede dei preti \u00e8 morta e la loro parola \u00e8 fredda: \u00abnon possono difendere la fede cristiana con una Bibbia che non sia stata messa in pratica, anche se cianciano tanto. Guai, guai a quegli infernali e asmodeici preti che seducono cos\u00ec palesemente il popolo [...] dicono gelidamente: chi ha creduto ed \u00e8 stato battezzato \u00e8 salvato. Questa e nessun'altra motivazione viene offerta agli avversari [...] Poich\u00e9 il popolo ha tralasciato di curare l'elezione dei preti, \u00e8 stato impossibile, prima dell'inizio di tale disinteresse, convocare un vero concilio. E in quelli che hanno avuto luogo, concilii e sinodi del diavolo, non si \u00e8 trattato che di fanciullaggini: campanari, calici, paramenti, lampade e chierici. Sulla vera e vivente Parola di Dio non si \u00e8 mai aperto bocca e non si \u00e8 riflettuto\u00bb.\nE conclude con un augurio che non si realizzer\u00e0: \u00absono venuto, diletti boemi, nella vostra terra non chiedendovi altro che di studiare con diligenza la Parola vivente di Dio dalla sua stessa bocca, mediante la quale voi stessi potrete udire e comprendere in che modo gli ottusi preti hanno traviato il mondo intero. Per amore del sangue di Cristo, aiutatemi a combattere codesti nemici della fede! Voglio svergognarli ai vostri occhi con lo spirito di Elia. Perch\u00e9 \u00e8 nella vostra terra che comincer\u00e0 la nuova chiesa apostolica che si estender\u00e0 in ogni luogo\u00bb.\nA Wittenberg, Andrea Carlostadio d\u00e0 inizio a una serie di riforme\u00a0\u2013 il matrimonio dei preti, la comunione sotto le due specie, il pane e il vino offerto ai laici, l'abolizione delle immagini; alla fine del 1521 e ai primi del 1522 vi sono tumulti popolari che allarmano i pr\u00ecncipi e Lutero, che scrive la \"Fedele esortazione a tutti i cristiani a guardarsi dai tumulti e dalle rivolte\": le riforme vanno fatte col consenso dei pr\u00ecncipi, cui spetta garantire l'ordine, perch\u00e9 la massa, il \"Signor Tutti\", \u00e8 per natura ignorante e anarchica. Lutero va poi a Wittenberg e ristabilisce la messa in latino, l'apparato liturgico, la comunione \"in una sola specie\": M\u00fcntzer scrive a Melantone, il 27 marzo, denunciando il compromesso luterano con i potenti; sa di essere isolato, di non potersi aspettare nulla dai nuovi teologi.\nRiforma liturgica.\nNel settembre 1522 M\u00fcntzer \u00e8 nel piccolo centro di Sooden, nell'Assia da dove, entrato in urto con i signorotti locali, si trasferisce a Weimar, poi a Halle e infine, nel marzo 1523, in Sassonia, ad Allstedt, dove \u00e8 pastore in prova nella chiesa di San Giovanni: anticipa Lutero, abolendo la messa latina e sposa Ottilie von Gersen. Scrive tre testi liturgici, la \"Liturgia ecclesiastica tedesca\", la \"Messa evangelica tedesca\" e l\"'Ordine e intenzione della liturgia tedesca di Allstedt\", spiegando come sia \u00abimpossibile sopportare pi\u00f9 a lungo che si attribuisca alle parole latine una forza particolare, come fanno gli stregoni, e che il popolo esca di chiesa pi\u00f9 ignorante di quando vi \u00e8 entrato\u00bb; in due scritti teologici, \"Della falsa fede\" e la \"Protesta o rimprovero\", accusa chi predica un \u00abCristo edulcorato\u00bb e chi vende \u00absotto costo la giustizia divina\u00bb.\nLa sua liturgia riscuote l'approvazione della maggior parte dei fedeli, ma non del signorotto del luogo, il conte Ernst von Mansfeld il quale cerca di vietare la partecipazione alle prediche, definite \"eretiche\", di M\u00fcntzer; questi, il 22 settembre 1523, gli indirizza una lettera, firmata \u00abThomas M\u00fcntzer, colui che distrugge l'incredulit\u00e0\u00bb, ricordandogli che non \u00e8 compito dei signori provocare disordini nella chiesa.\nMa non si limita a scrivere e a predicare: fonda la \"Lega degli eletti\", cui aderiscono diverse centinaia di abitanti di Allstedt, una sorta di nucleo di fedeli della Riforma, risoluto e anche violento. Viene distrutta una cappella cattolica nel vicino villaggio di Mallerbach. I disordini sono condannati anche da Lutero, che arriva a definire M\u00fcntzer il \"Satana di Allstedt\". Il duca Giovanni di Sassonia, avvertito dalla \"Lettera ai principi di Sassonia sullo spirito di sedizione\" di Lutero, per rendersi conto personalmente di chi sia in realt\u00e0 questo Thomas M\u00fcntzer, lo invita a tenere in sua presenza il sermone di prova che tutti i pastori non ancora titolari sono tenuti a presentare al fine di conseguire l'incarico ufficiale.\nPredica ai pr\u00ecncipi.\nIl 13 luglio 1524, nel castello di Allstedt, tenne il suo sermone sul \"Secondo capitolo del profeta Daniele\", pi\u00f9 noto come \"Predica ai principi\", perch\u00e9 tenuto di fronte al duca Giovanni di Sassonia, fratello dell'Elettore Federico III di Sassonia, del figlio di Giovanni, il principe Giovanni Federico, del cancelliere di corte Gregor Br\u00fcck, del consigliere di corte Hans von Grefendorf e delle autorit\u00e0 cittadine.\nCon continue citazioni bibliche, sostiene che \u00abanche al tempo dei nostri padri e al nostro, la povera cristianit\u00e0 \u00e8 ancora molto pi\u00f9 grandemente corrotta\u00bb dalla \u00abfalsa santit\u00e0 e l'ipocrita assoluzione\u00bb della Chiesa romana, che dice che \u00abla chiesa cristiana non pu\u00f2 errare\u00bb. In realt\u00e0, secondo M\u00fcntzer, solo i profeti e poi Cristo e gli apostoli \u00abpiantarono nei cuori degli eletti\u00bb la vera Parola di Dio; ma la comunit\u00e0 non rimase \u00abvergine oltre l'epoca della morte degli apostoli e subito dopo \u00e8 divenuta adultera\u00bb.\nLa Chiesa romana, \u00abimpotente nello Spirito, un miserabile sacco di letame, ha voluto possedere il mondo intero [...] Hanno privato il gregge di Cristo della giusta voce e hanno fatto del vero Cristo crocefisso un idolo del tutto fantastico. Com'\u00e8 accaduto ci\u00f2? Risposta: hanno rifiutato la pura scienza di Dio e hanno stabilito al suo posto un grazioso, fine, aureo Domeniddio che i poveri contadini sbaciucchiano\u00bb; Cristo \u00e8 stato schernito \u00abcon la diabolica celebrazione di messe, prediche, cerimonie e modi di vita idolatrici; dopo tutto questo, non resta che un ligneo Domeniddio, preti idolatri e lignei, un popolo rozzamente goffo e grossolano, incapace di comprendere la minima dichiarazione di Dio\u00bb.\nMa anche i nuovi teologi non sono da meno, neanche Lutero, che M\u00fcntzer non nomina esplicitamente: \u00abi poveri e incolti uomini sono pure sedotti da empi dottori con grandi chiacchiere [...] insegnano e affermano che Dio non rivelerebbe pi\u00f9 ai suoi cari amici i suoi misteri divini mediante vere visioni o mediante la sua parola vivente\u00bb. Per M\u00fcntzer, la rivelazione non \u00e8 dunque avvenuta una volta per tutte e oggi non si tratterebbe solo di farne una corretta esegesi delle Scritture, perch\u00e9 Dio ha sempre parlato e ci parla ancora.\nAttaccati \u00abi maledetti monaci visionari\u00bb che indulgono, oggi come ieri \u00aballa superstizione, perch\u00e9, senza alcuna esperienza dell'origine dello Spirito santo [...] non discernono il bene dal male\u00bb, M\u00fcntzer sostiene che il nostro intelletto non \u00ab\u00e8 in grado di intendere alcuna conoscenza, con buon fondamento nella sua coscienza, senza la rivelazione di Dio. Qui l'uomo scoprir\u00e0 chiaramente che non pu\u00f2 camminare con la testa in cielo, ma deve diventare innanzi tutto pazzo nell'intimo\u00bb. Intende dire che una fede autentica non pu\u00f2 derivare dalla comprensione intellettuale \u2013 \u00abla saccenteria del lume naturale\u00bb \u2013 delle Scritture, ma nello \u00absgorgare dal cuore dell'opera della parola divina\u00bb. Tanto la giustificazione cattolica per grazia, quanto quella luterana per sola fede sono insufficienti: occorre che la parola di Dio giunga \u00abdall'alto fin quaggi\u00f9 con grande stupore\u00bb, occorre \u00abl'ascolto della parola interiore nella profondit\u00e0 dell'anima\u00bb altrimenti ciascuno non \u00absa dire niente di fondamentale su Dio, anche se avesse divorato centomila Bibbie\u00bb.\nDio continua a rivelare la sua parola nel mondo perch\u00e9 \u00abvuole prepararlo negli ultimi giorni affinch\u00e9 il suo nome sia giustamente lodato. Vuole liberare il mondo dalle sue vergogne e spandere il suo Spirito sopra ogni carne e i nostri figli e le nostre figlie devono profetizzare e avere visioni\u00bb. In questa prospettiva, il compito dei pr\u00ecncipi non \u00e8 quello, assegnato da Lutero, di garanti dell'ordine attuale: \u00abvoi, dilettissimi e carissimi governanti, apprendete giustamente dalla bocca di Dio il vostro giudizio e non lasciatevi sedurre n\u00e9 trattenere con pazienza e falsa bont\u00e0 dai vostri ipocriti preti\u00bb, ossia dai luterani. M\u00fcntzer crede che lo Spirito di Dio, \u00abla pietra staccata senz'opera di mano\u00bb, si sia estesa, sia \u00abdiventata grande. I poveri laici e i contadini lo riconoscono molto pi\u00f9 acutamente di voi. S\u00ec, Dio sia lodato, essa \u00e8 divenuta cos\u00ec grande che se altri signori e vicini volessero perseguitarvi a causa dell'evangelo, sarebbero scacciati dal loro popolo [...] perci\u00f2 voi, diletti governanti di Sassonia, schieratevi coraggiosamente con la pietra angolare [Cristo], come fece san Pietro e cercate la giusta perseveranza che proviene dalla volont\u00e0 divina\u00bb.\nSituazione sociale in Germania.\nIn Germania la produzione economica era di tipo feudale e la grande maggioranza della popolazione era costituita da contadini, soggetti a una triplice dipendenza: dal padrone della terra - il \"Grundherr\" - dal padrone-giudice\u00a0\u2013 il \"Gerichtherr\" \u2013 e dal feudatario\u00a0\u2013 il \"Leibherr\" \u2013 il padrone personale del contadino, il quale era il suo servo.\nOltre a essere tenuti a prestazioni di lavoro gratuito a favore del feudatario\u00a0\u2013 preparazione della terra per semina, aratura, raccolta, imballaggio e consegna del prodotto al mercato\u00a0\u2013 che coinvolgeva, data l'onerosit\u00e0 dell'opera, tutta la famiglia dei contadini, questi erano tenuti a erogargli tributi fissi e \"occasionali\", questi ultimi inventati per lo pi\u00f9 dal nobile, oltre alle decime da consegnare alla Chiesa cattolica, che comprendevano una \"grande decima\" sul raccolto e una \"piccola decima\" sull'allevamento del bestiame.\nI feudatari espropriavano anche le terre comuni dei contadini, utilizzati per le necessit\u00e0 del villaggio\u00a0\u2013 coltivazioni comuni e pascolo del bestiame\u00a0\u2013 aggiungendosi cos\u00ec alle pretese degli usurai che arrivavano a pretendere dai contadini, oltre ai comuni ed elevati interessi, un tributo aggiuntivo sui prestiti futuri.\nLa borghesia cittadina era divisa fra una minoranza dedita ad attivit\u00e0 imprenditoriali\u00a0\u2013 che avrebbe voluto un superamento dei privilegi feudali, perch\u00e9 questi comportavano per essa una quantit\u00e0 di oneri parassitari, auspicando uno Stato centralizzato che eliminasse una volta per tutte i balzelli dei nobili che di per s\u00e9 impedivano lo sviluppo delle sue attivit\u00e0 produttive\u00a0\u2013 e una maggioranza formata da ceti impiegatizi, semiservili, che tuttavia miravano a utilizzare i pur pochi privilegi che una societ\u00e0 cos\u00ec strutturata poteva loro garantire.\nIl ceto dei cavalieri formava il nucleo delle forze armate ed era costituito dalla piccola nobilt\u00e0, dipendente dal potere imperiale e vassalla dei pr\u00ecncipi, e non riusciva a trarre profitto n\u00e9 dallo sviluppo della nascente borghesia imprenditoriale n\u00e9 dalle iniziative dei grandi feudatari volte a sfruttare il ceto contadino. Il suo programma politico si volgeva pertanto alla richiesta di un rafforzamento del potere imperiale, in modo da costituirne l'elemento militare dominante, garantendosi potere, ma veniva isolata, in questa sua ambizione, tanto dagli interessi della grande nobilt\u00e0, rivale del potere imperiale, quanto dalle nascente borghesia e dai contadini, i quali non potevano attendersi alcun vantaggio dal rafforzamento dei privilegi dei cavalieri.\nEsplicita messa a nudo della falsa fede.\nLa proposta di M\u00fcntzer di un'alleanza dei pr\u00ecncipi protestanti con il movimento contadino non poteva, pur in presenza della controffensiva cattolica in corso in quei mesi, che cadere nel vuoto: il duca Giovanni fa sciogliere la \"Lega degli eletti\", chiudere la tipografia di Allstedt e vietare a M\u00fcntzer di predicare. L'8 agosto M\u00fcntzer fugge da Allstedt, e si rifugia a M\u00fchlhausen.\nLa crisi economica aveva provocato nella citt\u00e0 di M\u00fchlhausen un duro conflitto sociale che opponeva i nobili alla piccola borghesia artigiana e agli operai, guidati dall'ex monaco Heinrich Pfeiffer. Con l'arrivo di M\u00fcntzer, il 15 agosto 1524, si ha una svolta: i ceti popolari insorgono, sciolgono il consiglio cittadino e costituiscono un'organizzazione armata, il \"Patto perpetuo di Dio\"; alla reazione dei nobili, che si alleano con la borghesia e trascinano con s\u00e9 i contadini, gli insorti sono sconfitti e Pfeiffer e M\u00fcntzer, il 24 settembre, devono fuggire dalla citt\u00e0.\nSi stabiliscono a Norimberga dove, scrive M\u00fcntzer, \u00abse avessi voluto, avrei fatto la rivolta, come mi accusa il mondo bugiardo. Ma io voglio impaurire i miei avversari con le parole, perch\u00e9 non possano negarle. Molti popolani mi pregarono di predicare e io risposi che non ero venuto per questo, ma per giustificarmi con gli scritti\u00bb. Pubblic\u00f2 infatti in tedesco la \"Esplicita messa a nudo della falsa fede\" e la \"Confutazione ben fondata\" che, subito sequestrati, costrinsero M\u00fcntzer e Pfeiffer a fuggire ancora.\nL\"'Esplicita messa a nudo della falsa fede\" si apre con una risposta alla \"Lettera ai principi di Sassonia sullo spirito di sedizione\", di Lutero, che indicava in M\u00fcntzer, il \u00abSatana di Allstedt\u00bb, un pericoloso ribelle da neutralizzare a tutti i costi. Per M\u00fcntzer, Lutero fa parte di quell'\u00abempia razza di corruttori\u00bb che \u00absi orna ampollosamente della sua fede letterale, negando la benigna potenza di Dio e cos\u00ec vuol rendere Dio muto, folle e fantastico con la sua trovata: parola e fede\u00bb.\nRifiuta l'eventualit\u00e0 di una disputa teologica con Lutero da tenere di fronte ai \u00abdottori\u00bb, in un'aula universitaria; \u00e8 il popolo che deve giudicare delle verit\u00e0 di fede perch\u00e9 \u00e8 in esso che quelle s'incarnano: \u00abanche Cristo stesso ha evitato la razza di vipere degli scribi [...] e indic\u00f2 i suoi ascoltatori, il popolo [...] Egli parl\u00f2 chiaramente: \"Perch\u00e9 m'interroghi? Domanda a quelli che mi hanno udito\". I nostri dottori vorrebbero trasportare volentieri all'universit\u00e0 la testimonianza dello Spirito di Ges\u00f9. Falliranno il colpo di grosso, giacch\u00e9 non sanno che l'uomo del popolo, mediante la loro scienza, pu\u00f2 diventare uguale a loro, mentre essi vogliono essere i soli a giudicare della fede con la loro Scrittura rapita, pur non avendo affatto fede [...] perch\u00e9 ognuno vede e tocca con mano che essi bramano onori e ricchezze\u00bb.\nI luterani \u00abmettono fuori la loro linguetta sottile e dicono pateticamente: \"Investigate la Scrittura, perch\u00e9 voi fantasticate, inventate, volete ricevere da voi stessi la vostra salvezza\". Perci\u00f2 la povera gente, i meschini sono cos\u00ec enormemente ingannati [...] anzi fanno in modo che la povera gente non impari a leggere [...] e predicano vergognosamente che devono farsi scorticare e pelare dai tiranni [...] I dottori devono leggere i bei libri e il contadino deve stare ad ascoltarli, perch\u00e9 la fede viene dall'ascoltare. Eh, s\u00ec, hanno trovato proprio un sottile artificio con cui mettere, al posto dei preti e dei monaci, dei bricconi pi\u00f9 malvagi\u00bb.\nLa teologia di M\u00fcntzer si differenzia dai luterani in ci\u00f2: che questi ultimi\u00a0\u2013 come i cattolici\u00a0\u2013 pretendono essere i mediatori fra Dio, la cui parola essi intendono cristallizzata una volta per sempre nelle Scritture, e il popolo: e per essi solo attraverso la lettura e la meditazione delle Scritture si pu\u00f2 aver fede; invece per M\u00fcntzer il singolo, per acquisire la fede, deve essere in diretta comunicazione con Dio, che dunque si rivela e parla nel presente e indipendentemente dalle Scritture. Queste, per M\u00fcntzer, testimoniano il cambiamento avvenuto negli uomini che hanno acquisito la fede, ma esse non hanno il potere di dare la fede: la fede si ottiene con la diretta rivelazione dello Spirito santo nell'uomo, senza che tale rivelazione sia l'espressione di un rapporto mistico fra Dio e l'uomo.\nScrive M\u00fcntzer: \u00abIl Figlio di Dio ha detto: La Scrittura rende testimonianza. I dottori invece dicono: essa d\u00e0 fede [...] cos\u00ec la povera massa \u00e8 stata sedotta da quegli abilissimi giullari! [...] se un cristiano afferma davanti alla povera massa di aver imparato da Dio stesso le fede cristiana, non gli si creder\u00e0 (come invece noi siamo disposti a fare) qualora i suoi argomenti non concordino con la Scrittura [...] \"Giovanni\" (6, 45), \"Isaia\" (54, 11\u201313), \"Geremia\" (31, 33\u201334), \"Giobbe\" (35, 10\u201311) [...] e molti altri passi ancora, provano che si \u00e8 ammaestrati solo da Dio. Se ora uno, per tutta la vita, non avesse n\u00e9 udito n\u00e9 visto la Scrittura, potrebbe egualmente aver fede grazie al diretto insegnamento dello Spirito, come l'ebbero tutti coloro che, pur senza libri, hanno scritto la sacra Scrittura. E costui sarebbe sommamente certo che una tale fede \u00e8 creata dall'Iddio vero\u00bb.\nLa trasformazione avvenuta con una fede cos\u00ec realizzata comporta una trasformazione anche nei rapporti fra gli uomini, nella concreta realt\u00e0 sociale nella quale essi necessariamente vivono: \u00abi potenti, i superbi, gli increduli devono essere tirati gi\u00f9 dal trono perch\u00e9 impediscono a s\u00e9 e al mondo intero la santa e vera fede cristiana\u00bb. I potenti si sono intromessi fra Dio e il popolo \u00abper essere i soli a eccellere nella fede e ottenere da tutti il timore, le offerte e la gloria [...] essi non sono altro che carnefici e sbirri; questo \u00e8 tutto il loro mestiere\u00bb e se essi sono tali, non c'\u00e8 motivo di tollerarli.\nRivolta dei contadini.\nLe rivolte contadine si susseguivano in molti distretti della Germania, senza tuttavia riuscire a unificarsi; M\u00fcntzer cerc\u00f2 in quel periodo di costituire forme di organizzazione e di collegamento fra le citt\u00e0 insorte. And\u00f2 fino a Basilea, dove incontr\u00f2 Giovanni Ecolampadio e nel febbraio \u00e8 nuovamente a M\u00fchlhausen, che si \u00e8 nuovamente sollevata e ritrova Pfeiffer e la moglie Ottilie, che opera un'attiva forma di agitazione fra i contadini. Viene promulgata una costituzione repubblicana che prevede una partecipazione democratica al governo cittadino e si sperimentano forme di distribuzione economica comunistica. Consapevole che una cos\u00ec rivoluzionaria organizzazione avrebbe breve vita se non si estendesse alle citt\u00e0 vicine, M\u00fcntzer svolge un'attiva propaganda nei centri dell'Assia e della Turingia; qui, nell'aprile del 1525, la rivolta si estende e M\u00fcntzer lancia un appello all'insurrezione ai cittadini di Allstedt.\nCon linguaggio fortemente espressivo, a partire dal grido di battaglia \"omnia sunt communia\" (\"tutto \u00e8 di tutti\"), esprime la necessit\u00e0 dell'insurrezione, prima che l'inerzia favorisca la reazione dei nobili e la defezione degli incerti: \u00abI contadini di Klettgau e Hegau, nella Foresta Nera, sono insorti, forti di uomini e pi\u00f9 passa il tempo e pi\u00f9 il gruppo diviene numeroso. La mia sola preoccupazione \u00e8 che degli stolti acconsentano a un patto sbagliato, perch\u00e9 non conoscono l'inganno [...] e ora su, su, su che \u00e8 tempo, gli scellerati tremano come cani. Incitate i fratelli a far pace affinch\u00e9 il vostro movimento acquisti consistenza [...] non guardate ai lamenti degli empi. Essi vi pregheranno gentilmente, piagnucoleranno e supplicheranno come i bambini [...] non dormiamo pi\u00f9 a lungo [...] su, su, su finch\u00e9 il fuoco arde. Non lasciate raffreddare la vostra spada, non vi infiacchite! Battete, pink, pank, pink, pank sull'incudine di Nembrod, buttate gi\u00f9 la loro torre! Finch\u00e9 essi vivono, non \u00e8 possibile che vi liberiate dal timore umano. Non vi si pu\u00f2 parlare di Dio, finch\u00e9 essi signoreggiano su di voi\u00bb.\nIl \"riscuotitore del censo\" di Allstedt, Hans Zeiss scrive il 1\u00ba maggio 1525 che \u00abla plebe \u00e8 in rivolta contro i signori e intende distruggere i conventi [...] ovunque regna sovversione e distruzione [...] quelli di Frankenhausen e di Sondershausen si sono rivoltati [...] la stessa musica \u00e8 a Nordhausen, Stolberg, Schwarzburg. Distruggono i conventi e fanno come piace a loro. Il popolo \u00e8 tutto pronto per la rivolta; non c'\u00e8 possibilit\u00e0 di fermarlo [...] il dottor Lutero \u00e8 stato nella regione di Mansfeld, ma non \u00e8 in grado di arrestare la rivolta, le bande dilagano da Sangerhausen verso le terre del duca Giorgio. Cosa accadr\u00e0 lo sa solo Dio\u00bb.\nBattaglia finale.\nMentre Lutero d\u00e0 il suo contributo alla reazione nobiliare scrivendo \"Contro le bande dei contadini che assassinano e rubano\", gli eserciti del langravio Filippo d'Assia, detto \"il buono\" e del duca Heinrich von Braunschweig riconquistano le citt\u00e0 ribelli di Hersfeld, Fulda, Gaisa, Berka, Salza, Sondershausen e, insieme con le truppe del duca Giorgio di Sassonia, avanzano verso Frankenhausen.\nIl 7 maggio 1525 la comunit\u00e0 di Frankenhausen rivolge un appello alla citt\u00e0 di M\u00fchlhausen perch\u00e9 la soccorra contro \u00abi tiranni di Heldrungen e il duca Giorgio\u00bb, appello che tuttavia non viene raccolto dalla maggior parte della popolazione, che sostiene Pfeiffer, contrario a impegnarsi attivamente con le altre citt\u00e0 ribelli; solo M\u00fcntzer, con 300 uomini, va a Frankenhausen. Un primo attacco dell'esercito dei nobili \u00e8 respinto il 14 maggio; il 15 maggio contadini, a piedi e male armati, mandano un messaggio dalla collina di Frankenhausen ai pr\u00ecncipi, che hanno schierato, in ordine di battaglia, cannoni, cavalieri e lanzichenecchi: \u00abNoi confessiamo Ges\u00f9 Cristo. Non siamo qui per far male a nessuno ma per confermare la giustizia divina. Non siamo qui neanche per spargere sangue. Se anche voi volete questo, non vi faremo nulla\u00bb.\nI pr\u00ecncipi promettono un'amnistia ma pretendono la consegna di M\u00fcntzer. Respinta la richiesta, le truppe mercenarie attaccano, aggirando la collina dove erano riparati i contadini e travolgendoli facilmente: contadini muoiono in battaglia e la strage prosegue nella citt\u00e0. M\u00fcntzer, nascosto in una casa, viene riconosciuto da un soldato andato a saccheggiarla; consegnato al conte Ernst von Mansfeld, viene trasferito a Heldrungen e torturato. Il 17 maggio scrive una lettera ai cittadini di M\u00fchlhausen, dove si sta dirigendo l'esercito dei nobili, invitandoli a deporre le armi per evitare un'ulteriore inutile strage, ma ribadendo la giustezza di tutte le scelte, politiche e teologiche, fin l\u00ec compiute. La citt\u00e0 si arrende il 25 maggio e M\u00fcntzer \u00e8 condotto nei suoi pressi, al quartier generale di G\u00f6rmar, per essere processato.\nAnche prima dell'inevitabile condanna a morte, occorre naturalmente che la sua memoria venga infangata, perch\u00e9 non possa costituire un modello di riferimento per nuove rivolte. I pr\u00ecncipi costruiscono l'immagine di un M\u00fcntzer vile e rinnegatore della sua fede, torturandolo ferocemente per strappargli una ritrattazione scritta che il Bensing (1966) ha giudicato un falso.\nIl 27 maggio 1525 M\u00fcntzer \u00e8 decapitato insieme con Pfeiffer e gli altri capi della rivolta.\nInterpretazioni storiche.\nIl 21 maggio 1525, pochi giorni prima dell'esecuzione di M\u00fcntzer, Lutero ne pubblicava l\"'Appello ai cittadini di Allstedt\" e tre lettere con un commento, \"Una storia terribile e un giudizio di Dio sopra Thomas M\u00fcntzer\", giudicato \u00absanguinario\u00bb, \u00abscellerato\u00bb e \u00abbugiardo\u00bb; la sconfitta delle sue iniziative \u00e8 considerata la diretta condanna divina contro i sediziosi. Gli facevano eco tutti i suoi sodali, a cominciare, nello stesso anno, da Melantone, che nella sua \"Histori Thome M\u00fcntzers\" lo accusa di aver insegnato due errori, \u00abuno riguardante le cose spirituali, secondo il quale si potrebbero chiedere segni a Dio e non consolarsi con la Scrittura, perch\u00e9 anche i sogni sarebbero un segno sicuro di aver ricevuto lo Spirito santo. L'altro errore riguarda il governo temporale, secondo il quale non si dovrebbe ubbidire al potere, mentre la Scrittura comanda molto severamente tale ubbidienza\u00bb.\n\u00c8 una condanna teologica che esprime l'alleanza politica dei luterani con i pr\u00ecncipi tedeschi; questo giudizio su M\u00fcntzer sar\u00e0 ribadito per quasi due secoli. Nella sua \"Storia imparziale\", pubblicata nel 1699, il pietista Gottfried Arnold riconosce a M\u00fcntzer una \u00abfede viva\u00bb, contrapposta alla \u00abfede dogmatica\u00bb di Lutero: lo Spirito santo avrebbe ispirato buone iniziative a M\u00fcntzer, che tuttavia fin\u00ec con eccedere e deviare dalla buona strada.\nCon l'Illuminismo e la Rivoluzione francese la valutazione dell'operato di M\u00fcntzer muta ancora: il pastore Georg Theodor Strobel pubblica alla fine del Settecento la sua \"Leben, Schriften und Lehren Thomae M\u00fcntzers\" rivalutandone l'impegno politico e il medico giacobino Johann Benjamin Erhard il suo libro \"Sul diritto del popolo alla rivoluzione\".\nLa biografia del pastore luterano Johann Karl Seidemann, pubblicata a Dresda nel 1842, pur molto ricca di dati, non riesce a dare una concreta immagine del rivoluzionario, mentre quella dello storico socialista Wilhelm Zimmermann, del 1848, considera l'acquisizione della libert\u00e0 religiosa procurata dal movimento della Riforma protestante la necessaria premessa dell'azione politica di M\u00fcntzer, una tesi che viene ripresa da Engels, in uno studio che mira a collocare M\u00fcntzer fra i maggiori rivoluzionari della storia.\nPer Engels, l'unico elemento comune a M\u00fcntzer e Lutero \u00e8 la necessit\u00e0 della Riforma e la polemica contro il cattolicesimo; ma il primo \u00e8 un rivoluzionario plebeo e il secondo un riformatore borghese che conta sull'appoggio dei nobili perch\u00e9 la borghesia possa procedere nel suo sviluppo economico e politico. Per M\u00fcntzer, invece, il Regno di Dio non deve realizzarsi solo in cielo, ma \u00e8 necessario che si realizzi su questa terra nella quale, come in quello, \u00abnon ci siano differenze di classe n\u00e9 propriet\u00e0 privata\u00bb.\nIl filosofo marxista Ernst Bloch, nel suo scritto del 1921, ritiene che la societ\u00e0 egualitaria da realizzare su questa terra sia per M\u00fcntzer l'espressione vivente e concreta della compiut\u00e0 libert\u00e0 da realizzare in cielo, nel quale non ci sar\u00e0 posto per i tiranni come non pu\u00f2, per loro, esserci posto in terra. Anche Manfred Bensing si pone nel solco tracciato da Engels, individuando nell'attivit\u00e0 rivoluzionaria di M\u00fcntzer il tentativo di realizzare quella societ\u00e0 di eguali che sarebbe voluta da Dio stesso.\nDurante il Terzo Reich, la rivolta dei contadini di Thomas M\u00fcntzer, fu considerata da Karl Dyrssen e da altri teorici della razza tedeschi l'ultimo guizzo della volont\u00e0 nordica di indipendenza.\nNel dopoguerra fu esaltato come eroe nazionale nella DDR, mentre nella Germania Occidentale fu, quando non ignorato, giudicato un \u00abterrorista\u00bb come recitava la diffusa e autorevole \"Die Grosse Bertelsmann Lexicon-Bibliothek\" del 1960; solo nel 1968 furono pubblicate le opere e un'ulteriore edizione critica di tutti i suoi scritti \u00e8 in corso dal 2004.\nIn Italia comparve a Torino nel 1869 un'anonima \"Breve storia del Comunismo propagato da Thomas M\u00fcntzer in Allemagna nel principio del secolo XVI\"; occorre poi attendere il 1972 per averne notizie nella \"Storia dell'Anabattismo\" di Ugo Gastaldi. A suo giudizio M\u00fcntzer, \u00abpieno di problemi personali\u00bb, era \u00abincapace di ordine e di solide costruzioni concettuali [...] La vera Parola di Dio \u00e8 quella che Dio comunica all'eletto mediante il suo Spirito. La Sacra Scrittura viene relegata in una posizione secondaria, mediatrice e non essenziale. La stessa chiesa non si vede pi\u00f9 che cosa sia e che funzione abbia, ma non c'\u00e8 dubbio che Thomas M\u00fcntzer la considerasse, cattolica o riformata che fosse, come qualcosa di falso e di inutile [...] Non c'\u00e8 nemmeno lontanamente in lui l'idea di una croce da intendersi come sofferenza, persecuzione e morte in conseguenza della testimonianza della fede, come suprema ubbedienza e imitazione di un Maestro [...] Thomas M\u00fcntzer crede piuttosto al trionfo degli eletti in questo mondo mediante la violenza\u00bb.\nDopo averne ridimensionato il ruolo svolto nella guerra dei contadini, conclude dipingendolo come un profeta che, avendo fallito la sua impresa, \u00abperde completamente la faccia e il suo insegnamento ne \u00e8 completamente screditato\u00bb.\nInfine, Emidio Campi, nella introduzione agli \"Scritti politici\", lo definisce \u00abuomo troppo vivo, troppo esuberante, troppo geniale per poter essere fissato in una scuola o tendenza. Scuole e tendenze possono rintracciarsi\u00a0\u2013 ed \u00e8 giusto che lo si faccia\u00a0\u2013 nel suo pensiero, ma ben difficilmente si pu\u00f2 fissarlo in un'unica scuola o in un unico pensiero\u00bb.\nDopo aver ricordato le varie definizioni assegnate a M\u00fcntzer di \u00abfalso profeta\u00bb, \u00abprofeta della rivoluzione\u00bb, \u00abmistico\u00bb e \u00abribelle in Cristo\u00bb, individua la caratteristica di M\u00fcntzer nell'aver vissuto i suoi pensieri \u00abnel centro delle lotte sociali e politiche del suo tempo: il suo discorso teologico era direttamente un discorso politico, cio\u00e8 aderenza alle situazioni, alla concretezza dello spazio e del tempo. Certo non si pu\u00f2 dire che il suo contemporaneo Lutero non aderisse anch'egli alla prassi; ma quando si \u00e8 trattato di scegliere pro o contro i contadini in rivolta, Lutero ha scelto contro di essi, la sua teologia si \u00e8 concretizzata in una prassi conservatrice. Viceversa per M\u00fcntzer il nesso teoria-prassi appare subito rivolto in senso rivoluzionario\u00bb."}
{"id": "95408", "revid": "9", "url": "https://it.wikipedia.org/wiki?curid=95408", "title": "Thomas Muentzer", "text": ""}
{"id": "95409", "revid": "9", "url": "https://it.wikipedia.org/wiki?curid=95409", "title": "Thomas M\u00fcnzer", "text": ""}
{"id": "95410", "revid": "106456", "url": "https://it.wikipedia.org/wiki?curid=95410", "title": "Giovanni di Leida", "text": "Biografia.\nEra un apprendista sarto, figlio illegittimo di un borgomastro tedesco. Cresciuto come un \"bastardo\" e indurito dalla povert\u00e0, il giovane Giovanni divenne un capo carismatico anabattista, grandemente riverito dai suoi seguaci nonostante un passato alquanto ambiguo. Secondo la sua testimonianza si rec\u00f2 nella citt\u00e0 tedesca di M\u00fcnster, arrivandovi nel 1533, perch\u00e9 girava voce che vi si stessero dirigendo alcuni predicatori ispirati ma soprattutto perch\u00e9 vi si trovava una fiorente corrente anabattista di cui lui stesso era componente e che, per altro, era entrata in rotta con la popolazione cattolica e con quella di fede luterana. Fu proprio in questo marasma che giunse a M\u00fcnster Jan Matthys, uno dei maggiori capi anabattisti olandesi dell'epoca e dal quale Giovanni era stato ribattezzato a sua volta. Dopo il suo arrivo, Matthys - riconosciuto dalla folla come profeta - divenne il principale leader della citt\u00e0 e (ri)battezz\u00f2 molti cittadini m\u00fcnsteriti, convertendoli all'anabattismo ed espellendo dalla citt\u00e0 tedesca tutti coloro che non si riconoscevano nei suoi dogmi apocalittici. Questi ultimi, spogliati di ogni ricchezza, perirono in massa nelle campagne innevate fuori citt\u00e0.\nLa domenica di Pasqua del 1534, dopo aver respinto l'attacco delle truppe vescovili che stringevano d'assedio la citt\u00e0, episodio durante il quale Jan Matthys perse la vita, Giovanni di Leida si autoproclam\u00f2 Re di M\u00fcnster fino alla sua caduta, avvenuta nel giugno 1535, quindi spos\u00f2 l'ex concubina di Matthys, Divara, facendo suoi scudieri alcuni dei personaggi principali dell'anabattismo m\u00fcnsterita (tra cui lo stesso borgomastro Bernhard Knipperdolling). Giovanni instaur\u00f2 a M\u00fcnster una teocrazia totale, fece bruciare ogni libro che non fosse la Bibbia, abol\u00ec l'uso del denaro e si mise a guida di uno stato comunitario radicale (si dice che non fosse possibile chiudere la porta di casa perch\u00e9 chiunque aveva diritto di entrarvi, qualora ne abbisognasse) e poligamo. Alcune fonti riportano che Giovanni di Leida prese in moglie con la forza ben sedici donne, utilizzando come monito il passo della Bibbia in cui si recita: \"andate e moltiplicatevi\". Egli decapit\u00f2 in pubblico una di queste, dopo che la donna si era ribellata alla sua autorit\u00e0.\nLa milizia cittadina di M\u00fcnster venne sconfitta nel 1535 dall'esercito mercenario del principe vescovo Franz von Waldeck perch\u00e9 un seguace pentito, stanco del regime dispotico di Giovanni e della carestia sopraggiunta, apr\u00ec le porte della citt\u00e0 dall'interno, cosicch\u00e9 i cittadini anabattisti di M\u00fcnster furono massacrati senza piet\u00e0 dalle truppe e Giovanni di Leida stesso venne catturato mentre, pare, cercava di nascondersi. Giovanni venne inizialmente portato in una segreta a D\u00fclmen, quindi riportato a M\u00fcnster. Il 22 gennaio 1536, assieme a Hans Krechting e Bernhard Knipperdolling, altri capi della rivolta di M\u00fcnster, venne torturato e giustiziato. Ognuno di essi venne attaccato a un palo con un collare dotato di punte di ferro, i loro corpi vennero straziati con pinze incandescenti per un'ora, quindi vennero uccisi con un colpo di daga attraverso il cuore. I corpi vennero posti in tre gabbie, innalzate sulla Chiesa di San Lamberto, e i loro resti lasciati a marcire. Le loro ossa vennero rimosse circa 50 anni dopo, ma le gabbie sono ancora oggi presenti.\nIl suo nome sopravvive nei Paesi Bassi nel detto \"zich met een Jan(tje) van Leiden van iets afmaken\", che significa \"ottenere qualcosa con parole belle ma vuote\"."}
{"id": "95415", "revid": "439724", "url": "https://it.wikipedia.org/wiki?curid=95415", "title": "Elisabetta II del Regno Unito", "text": "Figlia maggiore del Duca di York, che in seguito diventer\u00e0 re con il nome di Giorgio VI, e di sua moglie Elisabetta, prima Duchessa di York e poi regina consorte, divenne erede al trono nel 1936, anno dell'abdicazione di suo zio Edoardo VIII. Dopo aver servito nella Auxiliary Territorial Service durante la Seconda guerra mondiale, nel 1947 sposa il principe Filippo Mountbatten dal quale ha avuto quattro figli: Carlo, principe del Galles, Anna, principessa reale, Andrea, duca di York, ed Edoardo, conte di Wessex.\nDiventa regina all'et\u00e0 di venticinque anni, alla morte del padre, il 6 febbraio 1952, venendo poi incoronata il 2 giugno 1953 nell'Abbazia di Westminster. Durante il suo regno ha assistito ad importanti cambiamenti tra i quali la devoluzione del potere nel Regno Unito, la vicenda del rimpatrio della costituzione canadese e la decolonizzazione in Africa con il rafforzamento del Commonwealth delle nazioni di cui \u00e8 Capo. Ad oggi, il suo regno \u00e8 il pi\u00f9 lungo di tutta la storia britannica, avendo superato il 9 settembre 2015 il precedente record detenuto dalla sua trisavola Vittoria di 63 anni, 7 mesi e 2 giorni (pari a 23\u00a0226 giorni), ed \u00e8 il pi\u00f9 lungo in assoluto per una regina.\nElisabetta II \u00e8 anche regina di Antigua e Barbuda, Australia, Bahamas, Belize, Canada, Grenada, Giamaica, Nuova Zelanda, Papua Nuova Guinea, Saint Kitts e Nevis, Saint Lucia, Saint Vincent e Grenadine, Isole Salomone e Tuvalu, oltre che governatore supremo della Chiesa d'Inghilterra, comandante in capo delle forze armate, Signora dell'Isola di Man e sovrana di Jersey e Guernsey.\nCirca 150 milioni di persone nel mondo sono suoi sudditi. Il suo regno ha visto 14 primi ministri del Regno Unito e ancor pi\u00f9 numerosi primi ministri e governatori degli altri stati membri del Commonwealth delle nazioni. Per la sua durata, il regno di Elisabetta II \u00e8 al 4\u00ba posto nella classifica dei regni pi\u00f9 lunghi della storia; \u00e8 il Capo di Stato in carica da pi\u00f9 tempo, dopo la morte di re Rama IX di Thailandia, avvenuta il 13 ottobre 2016.\nBiografia.\nInfanzia e giovent\u00f9.\nElisabetta \u00e8 nata al n. 17 di Bruton Street a Mayfair (Londra) alle ore 02:40 del 21 aprile 1926 ed \u00e8 stata battezzata nella cappella privata di Buckingham Palace dall'Arcivescovo di York. Suo padre era il principe Albert (poi re Giorgio VI), figlio secondogenito del re Giorgio V del Regno Unito e della moglie Maria di Teck. Sua madre era Elizabeth Bowes-Lyon, duchessa di York, figlia di Claude George Bowes-Lyon, conte di Strathmore and Kinghorne.\nLe venne imposto il nome di sua madre, mentre i suoi due nomi successivi sono quelli rispettivamente della bisnonna paterna, la regina Alessandra, e della nonna paterna, la regina Maria di Tech. Dai familiari pi\u00f9 vicini fu, comunque, sempre chiamata \"Lilibet\", soprannome che lei stessa si diede. Ebbe un buon rapporto specialmente con il nonno Giorgio V e le fu dato il merito di averlo sostenuto durante la malattia che lo colp\u00ec nel 1929.\nEbbe solo una sorella, la principessa Margaret, nata nel 1930. Le due principesse furono istruite a casa, sotto la supervisione della madre e della loro governante, Marion Crawford, chiamata affettuosamente \"Crawfie\". Le lezioni si concentravano sulla storia, la lingua, la letteratura e la musica. Studi\u00f2 storia con C. H. K. Marten, prevosto del collegio di Eton, e le vennero insegnate alcune lingue moderne, come il francese (che parla correntemente), usato soprattutto per le sue visite in Canada e durante la visita in Francia nel 2004, in occasione del centenario dell'Entente cordiale. Con grande disappunto della Casa reale inglese, nel 1950 la Crawford pubblic\u00f2 \"The Little Princesses\", un libro sull'infanzia delle principesse Elisabetta e Margaret. Il volume descrive la passione di Elisabetta per i cavalli e per i cani, la sua compostezza e il suo comportamento responsabile. Furono in molti a confermare tali osservazioni: Winston Churchill descrisse la piccola Elisabetta, quando ancora aveva due anni: \"Ha un'aura di autorit\u00e0 e di riflessivit\u00e0 sorprendente per un'infante\". Sua cugina Margaret Rhodes l'ha descritta come \"una piccola bambina allegra, ma fondamentalmente sensibile ed educata\".\nErede al trono.\nCome nipote del regnante britannico per la linea di discendenza maschile, aveva il titolo di \"Sua Altezza reale\" (\"Her Royal Highness\"), precisamente \"S.A.R. Principessa Elisabetta di York\"\"\". Alla nascita risultava terza nella linea di successione al trono britannico, preceduta dallo zio Edoardo e dal padre. Nonostante l'interesse che la sua nascita dest\u00f2, la sua ascesa al trono era considerata altamente improbabile, dal momento che suo zio Edoardo era ancora giovane e molti pensavano che in un futuro non lontano si sarebbe sposato e avrebbe avuto degli eredi.\nQuando Giorgio V mor\u00ec nel 1936 e suo zio divenne Re, Elisabetta divenne seconda nella linea di successione al trono. Tuttavia, il 10 dicembre dello stesso anno, suo zio firm\u00f2 l'atto di abdicazione, evento culminante di una crisi costituzionale generata dal suo fidanzamento con la divorziata Wallis Simpson. Di conseguenza, suo padre venne incoronato Re con il nome di Giorgio VI e lei divenne, all'et\u00e0 di dieci anni, \"erede presuntiva\": se i suoi genitori avessero avuto un figlio maschio, lei sarebbe ritornata ad essere seconda nella linea di successione al trono mentre suo fratello sarebbe divenuto primo nella linea ed \"erede apparente\".\nSeconda guerra mondiale.\nAllo scoppio della Seconda guerra mondiale, nel settembre del 1939, la giovane Elisabetta aveva 13 anni.\nCi furono suggerimenti affinch\u00e9 le principesse venissero trasferite in Canada, al sicuro dai bombardamenti aerei, ma la madre si rifiut\u00f2 di prenderli in considerazione, dicendo: \"Le bambine non se ne andranno senza di me. Io non me ne andr\u00f2 senza il Re. E il re non se ne andr\u00e0 mai\". Lei e la sorella minore Margaret furono evacuate al castello di Balmoral, in Scozia, fino al Natale del 1939. In seguito si spostarono alla residenza di Sandringham, nella contea di Norfolk. Dal febbraio al maggio del 1940 le due principesse vissero presso il Royal Lodge, a Windsor, ed infine si stabilirono nel castello, dove rimasero per buona parte dei successivi cinque anni.\nNel 1940 la quattordicenne Elisabetta fece il suo primo annuncio radiofonico, durante il programma \"Children's Hour\", trasmesso dalla BBC, indirizzandolo ad altri bambini che, come lei, erano stati evacuati. La principessa disse: \"Stiamo facendo tutto il possibile per aiutare i nostri valorosi marinai, i soldati e gli aviatori e stiamo anche cercando di sopportare la nostra parte di pericolo e di tristezza per la guerra. Tutti noi sappiamo che, alla fine, tutto andr\u00e0 per il meglio.\"\nNel 1943 Elisabetta comp\u00ec la sua prima apparizione pubblica da sola, durante una visita alle Grenadier Guards, delle quali era divenuta colonnello l'anno precedente. All'avvicinarsi del suo diciottesimo compleanno, il Parlamento cambi\u00f2 la normativa e le permise di essere nominata \"Consigliere di Stato\", cos\u00ec da poter sostituire suo padre in caso di incapacit\u00e0 o assenza.\nServizio militare.\nNel febbraio 1945 Elisabetta convinse il padre a consentirle di partecipare personalmente allo sforzo per la guerra. Si un\u00ec al \"Servizio Ausiliare Territoriale\" (Auxiliary Territorial Service) (ATS) dove era conosciuta con l'identificativo \"n. 230873\" Secondo Subalterno Elisabetta Windsor, e venne addestrata come autista e meccanico; fu promossa Comandante onorario junior cinque mesi pi\u00f9 tardi.\nNella Giornata della Vittoria in Europa, l'8 maggio del 1945, la Principessa Elisabetta e Margaret si mescolarono, in segreto, alla folla esultante nelle strade di Londra. In seguito Elisabetta ricorder\u00e0: \"Chiedemmo ai nostri genitori se potessimo uscire e andare a vedere. Ricordo che avevamo paura di essere riconosciute. [...] Ricordo file di sconosciuti a braccetto camminare lungo Whitehall, tutti ci lasciavamo trascinare da un'ondata di gioia e sollievo.\"\nElisabetta comp\u00ec la sua prima visita ufficiale oltremare nel 1947, accompagnando i genitori in Sudafrica. Durante la visita, il giorno del suo ventunesimo compleanno, l'erede al trono rilasci\u00f2 un discorso radiofonico, indirizzato al Commonwealth Britannico, dichiarando il suo impegno a dedicare la propria vita al servizio della gente del Commonwealth e dell'Impero:\nMatrimonio e maternit\u00e0.\nElisabetta incontr\u00f2 per la prima volta il suo futuro marito, il Principe Filippo di Grecia e Danimarca, nel 1934 e, poi, nel 1937. Egli risulta essere un suo cugino di terzo grado: entrambi sono trisnipoti della regina Vittoria e diretti discendenti di Cristiano IX di Danimarca. Filippo inoltre \u00e8 nipote di re Giorgio I di Grecia, ma prima del matrimonio dovette rinunciare alla pretesa al trono di Grecia, e da allora fu chiamato semplicemente \"tenente Filippo Mountbatten\". Dopo un altro incontro presso la Royal Naval College di Dartmouth, nel luglio del 1939, Elisabetta, allora solo tredicenne, disse di essersi innamorata di Filippo ed inizi\u00f2 uno scambio di lettere con lui. Il 9 luglio 1947, quando lei aveva ventuno anni, il loro fidanzamento fu ufficialmente annunciato. Il fidanzamento dest\u00f2 critiche: Filippo non era di statura economica adeguata, era nato all'estero (anche se aveva servito nella Royal Navy durante la Seconda guerra mondiale) e aveva sorelle sposate con aristocratici tedeschi legati al Nazismo. Marion Crawford scrisse: \"Alcuni consiglieri del Re non lo ritennero abbastanza adeguato per lei. Era un principe senza una casa e senza regno. Alcuni giornali dissero di tutto sulle sue origini straniere\". Solo anni dopo, la Regina Madre ammise al suo biografo che Filippo era \"un gentiluomo inglese\".\nDopo aver rinunciato ai suoi precedenti titoli, Filippo Mountbatten si convert\u00ec dal Cristianesimo ortodosso all'Anglicanesimo. Poco prima del matrimonio fu nominato Duca di Edimburgo e gli fu conferito il titolo di \"Sua Altezza Reale\" (\"His Royal Highness\").\nElisabetta e Filippo si sposarono il 20 novembre 1947 presso l'Abbazia di Westminster. Dopo le nozze i coniugi abitarono a Clarence House, a Londra.\nIl 14 novembre 1948 vide la luce il loro primo figlio, il Principe Carlo. Diverse settimane prima erano state emesse \"lettere patenti\" affinch\u00e9 i figli della coppia potessero godere di diritti principeschi e reali, ai quali, altrimenti, non avrebbero avuto diritto perch\u00e9 sarebbero stati considerati come figli di un duca. Nel 1950 nacque la secondogenita Anna, nel 1960 il terzo figlio Andrea, e infine Edoardo, nato nel 1964. Bench\u00e9 la casata reale si chiami Windsor, \u00e8 stato decretato per mezzo di un Order-in-Council del 1960 che i discendenti di Elisabetta e Filippo possano portare il \"cognome personale\" di Mountbatten-Windsor.\nDi seguito una tavola esemplificativa dei legami di parentela tra Elisabetta e Filippo.\nRegno.\nSuccessione ed incoronazione.\nLa salute di Giorgio VI, gi\u00e0 affetto da tumore ai polmoni, declin\u00f2 vistosamente nel 1951 ed Elisabetta dovette sostituirlo in numerosi eventi pubblici e visite ufficiali: si rec\u00f2, infatti, in Grecia, in Italia e a Malta. Nell'ottobre dello stesso anno visit\u00f2 il Canada e si rec\u00f2 a Washington D.C. per incontrare il Presidente Truman. Durante questi ultimi viaggi, il segretario privato della Principessa, Martin Charteris, port\u00f2 con s\u00e9 una bozza della dichiarazione di successione, da usare nel caso in cui il Re fosse morto mentre Elisabetta si trovava all'estero.\nNel gennaio 1952 Elisabetta e Filippo partirono per un lungo viaggio, diretti in Australia e Nuova Zelanda, e passando per i territori africani. Fu proprio mentre la coppia si trovava in visita ufficiale in Kenya che la Principessa venne informata della morte del padre, avvenuta a seguito di un infarto il 6 febbraio 1952. Fu il marito Filippo a dare la notizia alla nuova regina. Quando Martin Charteris le chiese quale nome regale volesse usare, lei scelse di continuare ad usare il proprio, cio\u00e8 Elisabetta. Venne proclamata Regina in tutti i suoi regni, mentre la coppia reale e tutto il loro seguito fecero ritorno nel Regno Unito.\nFu la prima monarca britannica dall'Atto di Unione del 1800 a trovarsi fuori dal Regno Unito al momento della successione al trono. L'albergo dove la coppia reale alloggiava, il \"Treetops Hotel\" divenne un'attrazione turistica negli anni successivi. \nCon la successione, sembr\u00f2 probabile che la Casa reale inglese potesse cambiare nome e assumere quello del marito della regnante, divenendo \"Casa reale di Mountbatten\". Il Primo ministro Winston Churchill, insieme con la nonna di Elisabetta, Maria di Teck, si opposero, favorendo il mantenimento del nome \"Windsor\". Cos\u00ec, il 9 aprile 1952, Elisabetta rilasci\u00f2 una dichiarazione affermando che la Casa reale inglese avrebbe continuato a chiamarsi \"Windsor\". Il Duca di Edimburgo, tuttavia, si lament\u00f2 dicendo: \"Sono l'unico uomo in tutta la nazione che non pu\u00f2 dare il suo nome ai propri figli.\". Nel 1960, dopo la morte di Maria di Teck e le dimissioni di Winston Churchill, il cognome \"Mountbatten-Windsor\" fu adottato per i discendenti dei coniugi reali che non fossero titolari di titoli reali.\nDurante le preparazioni per l'incoronazione, la Principessa Margaret espresse alla sorella il desiderio di sposare Peter Townsend, uomo divorziato di sedici anni pi\u00f9 vecchio, gi\u00e0 padre di due figli. La Regina le chiese di aspettare un anno, secondo molti nella speranza che la relazione si concludesse prima. In molti erano contrari all'unione e la stessa Chiesa d'Inghilterra, di cui la Regina \u00e8 a capo, non permetteva il matrimonio di un divorziato. Se la Principessa avesse contratto un matrimonio civile, sarebbe stata costretta a rinunciare ai suoi titoli. Alla fine, decise di abbandonare i suoi piani con Townsend. Nel 1960 sposer\u00e0 Anthony Armstrong-Jones, per poi divorziare nel 1978.\nElisabetta II fu incoronata con una cerimonia all'abbazia di Westminster il 2 giugno 1953. La cerimonia fu trasmessa per la prima volta in televisione, ad eccezione dei momenti dell'unzione e della comunione. Dopo l'Incoronazione, lei e Filippo si trasferirono a Buckingham Palace, nel centro di Londra, pur trascorrendo molto tempo nell'amato Castello di Windsor, a ovest della capitale, e nel pi\u00f9 riservato Castello di Balmoral in Scozia.\nPrimi anni di regno.\nSin dalla nascita di Elisabetta, l'Impero britannico aveva proseguito la sua trasformazione nel Commonwealth delle nazioni. Nel 1952, anno della sua successione al trono, il suo ruolo come capo di Stato di numerosi stati indipendenti era, dunque, gi\u00e0 consolidato. Nel 1953 la Regina e il marito partirono per un lungo viaggio intorno al mondo della durata di sette mesi, con lo scopo di visitare tredici Stati per un totale di pi\u00f9 di 65\u00a0000\u00a0km (40\u00a0000 miglia) di percorso. Divenne il primo regnante dell'Australia e della Nuova Zelanda a visitare tali nazioni. L'abitudine di compiere viaggi contrassegner\u00e0 tutto il suo regno e la far\u00e0 diventare il capo di Stato che ha viaggiato di pi\u00f9 nella storia, davanti a papa Giovanni Paolo II.\nNel 1956, Anthony Eden, primo ministro inglese e Guy Mollet, suo omologo francese, discussero la possibilit\u00e0 di un'adesione della Francia al Commonwealth. Tuttavia, tale proposta non fu mai approvata e l'anno seguente la Francia ader\u00ec al Trattato di Roma, istitutivo la Comunit\u00e0 Economica Europea. Nel novembre dello stesso anno, sempre il Regno Unito e la Francia si resero protagonisti della Crisi di Suez: i due stati invasero l'Egitto in un disastroso tentativo di prendere il controllo del Canale. Secondo le parole di Lord Mountbatten, Elisabetta II era apertamente contraria all'operazione, affermazione che verr\u00e0 negata da Eden, il quale, tuttavia, rassegn\u00f2 le dimissioni due mesi dopo.\nLa successione di Eden richiese un intervento diretto di Elisabetta II per via dell'assenza di un meccanismo interno al Partito Conservatore volto ad individuare un nuovo leader. Eden consigli\u00f2 di consultare Lord Salisbury, il Lord presidente del Consiglio. A loro volta Lord Salsibury e Lord Kilmuir, il Lord Cancelliere, consultarono il Gabinetto, Winston Churchill e il \"Comitato del 1922\", un comitato interno del Partito Conservatore. La scelta finale della regina, ricadde su Harold Macmillan.\nLa crisi di Suez e la gestione della successione di Eden portarono alle prime aperte critiche nei confronti di Elisabetta II. Nel 1957, Lord Altrincham la accus\u00f2, su un giornale di cui era proprietario ed editore, di essere \"poco empatica\" (\"out of touch\"), suscitando a sua volta lo sdegno di personaggi pubblici e della gente comune. Sei anni dopo, nel 1963, Macmillan rassegn\u00f2 le proprie dimissioni, suggerendo alla regina di nominare Alec Douglas-Home come suo successore, consiglio che la Regina segu\u00ec. Nuove critiche giunsero a seguito di tale nomina, essendo stata compiuta su consiglio di un ristretto gruppo di persone. Due anni dopo il Partito Conservatore pose fine alle critiche rivolte verso la monarca, adottando un meccanismo formale per la designazione di un nuovo leader, evitando un intervento diretto della regnante, considerato improprio nell'ambito di una monarchia parlamentare.\nNel 1957 Elisabetta II si rec\u00f2 negli Stati Uniti, dove pronunci\u00f2 un discorso dinanzi all'Assemblea Genarale delle Nazioni Unite in rappresentanza del Commonwealth. Si rec\u00f2 poi in Canada dove presenzi\u00f2 alla apertura della sessione parlamentare, divendendo il primo monarca inglese a farlo. Nel 1961 si rec\u00f2 in visita a Cipro, in India, in Pakistan, in Nepal e in Iran. Durante la visita in Ghana, lo stesso anno, ignor\u00f2 i timori per la sua sicurezza e incontr\u00f2 il presidente Kwame Nkrumah, ritenuto possibile obiettivo di attentati. In merito a tale episodio, Harold Mcmillan ricorder\u00e0: \"La regina \u00e8 stata determinata per tutto il tempo\u2026 ella \u00e8 insofferente riguardo al tentativo degli altri di trattarla come\u2026 una star\u2026 Di certo ha 'il cuore e lo stomaco di un uomo'\u2026 Ama il suo dovere e ha intenzione di essere una vera Regina\". \nLe gravidanze di Elisabetta del 1959 e del 1963 segnano, ad oggi, gli unici momenti in cui la regina non ha presenziato alla Cerimonia di apertura del parlamento britannico. Nei primi anni di regno, la regina introdusse nuove pratiche, come la passeggiata tra la folla e l'incontro con membri della cittadinanza.\nI cambiamenti degli anni '60 e '70.\nTra anni '60 e '70 si assistette ad una accelerazione del processo di decolonizzazione in Africa e nei Caraibi. Pi\u00f9 di 20 Stati ottennero l'indipendenza dal Regno Unito, seguendo un processo pianificato di transizione verso un governo autonomo. Tuttavia, nel 1965, il Primo ministro della Rhodesia, Ian Smith, dichiar\u00f2 unilateralmente l'indipendenza, pur esprimendo \"lealt\u00e0 e devozione\" nei confronti di Elisabetta II. Il suo regime durer\u00e0 pi\u00f9 di un decennio, nonostante il disconoscimento da parte della regina e le sanzioni internazionali applicate allo stato. Allo stesso tempo, mentre l'Impero britannico continuava la sua trasformazione, il Regno Unito ader\u00ec alla Comunit\u00e0 Economica Europea nel 1973.\nNel febbraio 1974, il primo ministro Edward Heath, chiese alla regina la convocazione di nuove elezioni politiche (\"general election\") nel momento in cui la sovrana era in visita in Oceania, di fatto costringendola a tornare nel pi\u00f9 breve tempo possibile a Londra. L'elezione ebbe come conseguenza una Camera dei Comuni senza una precisa maggioranza (\"hung parliament\"). L'impossibilit\u00e0 di formare una coalizione tra il Partito Conservatore e il Partito Liberale, port\u00f2 Elisabetta a nominare Primo ministro Harold Wilson, leader del Partito Laburista.\nIl Giubileo d'Argento.\nNel 1977 Elisabetta II festeggi\u00f2 il suo Giubileo d'Argento, il venticinquesimo anniversario della sua ascesa al trono. Festeggiamenti ed eventi speciali ebbero luogo in tutto il Commonwealth, spesso in occasione dei suoi viaggi nei vari Paesi. Le celebrazioni riaffermarono la popolarit\u00e0 di cui la regina godeva presso i suoi sudditi, nonostante i termini negativi con cui la stampa raccontava la separazione in atto della principessa Margaret dal marito.\nNel 1979 due eventi colpirono in maniera diretta la vita della sovrana: in primo luogo, venne alla luce che Anthony Blunt, ex-\"Surveyor of the Queen's Pictures\" (curatore della collezione reale di opere artistiche), era una spia al servizio dell'Unione sovietica, e, infine, la morte di Lord Mountbatten, ex-tutore di Filippo e parente a lei molto vicino, assassinato dalla Provisional IRA.Verso la fine degli anni '70, secondo Paul Martin Sr., la regina era preoccupata della poca importanza che Pierre Trudeau, Primo ministro canadese, concedeva al ruolo della Corona. Le presunte idee repubblicane di Trudeau sembravano trovare conferma in alcuni suoi bizzarri e poco rispettosi comportamenti, come la piroetta eseguita alle spalle della regina nel 1977 o la rimozione di simboli reali durante il suo mandato. Nel 1980, alcuni politici canadesi si recarono a Londra per discutere del cosiddetto \"Rimpatrio della costituzione canadese\" e, secondo quanto da loro riferito, trovarono la sovrana \"pi\u00f9 informata ... rispetto a tutti i politici o burocrati inglesi\". Essa era particolarmente interessata a seguito del fallimento della \"Bill C-60\", norma che avrebbe avuto ripercussioni sul suo status come capo di Stato canadese. Il rimpatrio annull\u00f2 qualunque potere del Parlamento inglese sulla Costituzione canadese, pur lasciando immutato la forma di stato monarchica del Canada. Nelle sue memorie, Trudeau ricorder\u00e0 che la regina favor\u00ec il suo tentativo di riforma costituzionale e che fu molto colpito dalla \"grazia che lei manifestava in pubblico\" e \"la saggezza che mostrava in privato\".\nGli anni \u201880.\nDurante la Sfilata della bandiera (comunemente conosciuta come \"Trooping the Colour\") del 1981, sei mesi prima del matrimonio tra il principe Carlo e lady Diana Spencer, sei colpi di arma da fuoco furono sparati da distanza ravvicinata contro la regina, nel momento in cui essa stava percorrendo a cavallo The Mall. In seguito, la polizia scopr\u00ec che si trattava di colpi a salve. Un giovane diciassettenne, Marcus Sarjeant, venne riconosciuto colpevole dell'atto e condannato a cinque anni di prigione, di cui ne scont\u00f2 solo tre. Nell'ottobre dello stesso anno, la regina fu obiettivo di un secondo attacco a Dunedin, in Nuova Zelanda, compiuto questa con una. 22 Long Rifle dal quinto piano di un edificio che affacciava sulla parata. L'attentatore, Christofer John Lewis fu arrestato, ma condannato solo per possesso illegale di arma da fuoco.\nNel 1982, allo scoppio della Guerra delle Falklands, la regina segu\u00ec con attenzione e preoccupazione lo sviluppo degli avvenimenti, che per lei ebbero anche un risvolto anche personale, dal momento che il suo terzo figlio, il principe Andrea, era membro delle forze armate inglesi impegnate nelle azioni militari.\nIl 9 luglio dello stesso anno Elisabetta II trov\u00f2 al risveglio un intruso seduto sulla sponda del letto. Il tale, Michael Fagan, era riuscito ad eludere il dispositivo di sicurezza ed entrare indisturbato a Buckingham Palace, fino a giungere negli appartamenti privati della sovrana. Questo evento costituisce, ad oggi, la pi\u00f9 grave infrazione compiuta nel palazzo e una delle pi\u00f9 gravi falle dei servizi di sicurezza, che giunsero dalla sovrana solamente dopo due chiamate.\nGli anni Ottanta segnarono anche l'inizio di un legame di amicizia tra la sovrana inglese e il Presidente americano Ronald Reagan, il quale fu ospitato nel 1982 al Castello di Windsor. L'anno successivo, durante la sua visita negli Stati Uniti, la regina si recher\u00e0 in California, ospite presso il \"Rancho del Cielo\", una tenuta di campagna di propriet\u00e0 di Reagan. Tuttavia, ci\u00f2 non evit\u00f2 l'irritazione di Elisabetta II e del governo di Margareth Tatcher per l'operazione Urgent Fury, con cui gli Stati Uniti invasero di propria iniziativa Grenada, stato reame del Commonwealth, per via di un suo avvicinamento all'URSS.\nVerso la fine degli anni Ottanta, Elisabetta II divenne l'obiettivo sempre pi\u00f9 frequente della satira inglese. La partecipazione di membri della famiglia reale ad un programma televisivo di beneficenza chiamato \"It's a Royal Knockout!\" fu ridicolizzata da molti.\nGli anni \u201890.\nNel 1991, sulla scia della vittoria della Coalizione nella Prima guerra del Golfo, Elisabetta II divenne la prima sovrana britannica a parlare al Congresso riunito in seduta congiunta.\nIn un discorso tenuto il 24 novembre 1992, in occasione del quarantesimo anniversario della sua ascesa al trono, la regina si rifer\u00ec al 1992 come un vero e proprio \"Annus Horribilis\". In quell'anno, infatti, sentimenti repubblicani cominciarono a diffondersi nel Regno Unito a causa di stime fatte dalla stampa riguardo alla ricchezza complessiva della sovrana. Ci\u00f2 si and\u00f2 ad aggiungere a notizie riguardanti tradimenti e crisi matrimoniali in atto presso la famiglia reale: a marzo, il principe Andrea, secondo figlio della regina, si separ\u00f2 dalla moglie, Sarah Ferguson, mentre il mese successivo fu la principessa Anna a divorziare dal capitano Mark Philips. Ad ottobre, durante una visita di stato in Germania, un gruppo di manifestanti violenti le lanci\u00f2 uova addosso a Dresda. Infine, a novembre, un vasto incendio si svilupp\u00f2 all'interno del Castello di Windsor, danneggiando gravemente parte dell'edificio. Negli anni 90 l'istituzione monarchica divenne sempre pi\u00f9 soggetta ad attacchi e critiche da parte della stampa e della popolazione. In un inusuale discorso di carattere personale, la regina disse che qualunque istituzione deve aspettarsi critiche, ma chiese che queste fossero mosse con \"un tocco di umorismo, gentilezza e comprensione\". Due giorni dopo, il Primo ministro inglese, John Major, annunci\u00f2 una riforma sulle finanze reali, che avrebbe portato la regina a pagare le tasse dal 1993 in poi.\nNel dicembre 1992, il principe Carlo e sua moglie, Diana Spancer, si separarono formalmente, ma rivelazioni sullo stato della loro relazione continuarono a susseguirsi negli anni successivi. Nonostante il momento difficile, gli indici di gradimento della sovrana continuavano a rimanere alti e il sentimento repubblicano restava una minoranza. Gli attacchi e le critiche, infatti, non erano rivolti direttamente alla persona della regina o ai suoi comportamenti, quanto piuttosto all'istituzione in s\u00e9 e ai comportamenti tenuti da vari membri della famiglia reale. Dopo essersi consultata con il marito, con il Primo ministro John Major, con l'Arcivescovo di Canterbury, George Carey, e il suo segretario privato Robert Fellowes, Elisabetta II scrisse a Carlo e Diana verso la fine del dicembre 1995, dicendo che, data la situazione, un divorzio era auspicabile.\nSolo un anno dopo il divorzio, nell'agosto 1997, Diana mor\u00ec in un incidente stradale a Parigi. Al momento dei fatti, Elisabetta II si trovava presso il castello di Balmoral con la sua famiglia. I figli di Carlo e Diana, i principi William ed Harry, vollero partecipare alla messa del mattino e vi furono accompagnati da Elisabetta e dal marito Filippo all'alba del giorno dopo. Dopo tale apparizione pubblica, per cinque giorni consecutivi la famiglia reale non si mostr\u00f2 in pubblico nel tentativo di proteggere i giovani nipoti dall'assalto dei media. Tuttavia, il ritiro autoimposto dei sovrani e il rifiuto di issare la bandiera a mezz'asta sopra Buckingham Palace suscit\u00f2 una reazione di forte disappunto presso la popolazione. Tali reazioni obbligarono di fatto Elisabetta II a far ritorno a Londra, da dove trasmise un messaggio televisivo rivolto alla nazione, esprimendo la sua ammirazione per Diana e i suoi sentimenti \"di nonna\" nei confronti dei due principi. Subito dopo il messaggio, gran parte dell'ostilit\u00e0 nei confronti della sovrana svan\u00ec.\nNel novembre 1997, la regina celebr\u00f2 insieme al marito Filippo il cinquantesimo anniversario del loro matrimonio, tenendo un ricevimento presso la Banqueting House. Durante la serata tenne un discorso ed elogi\u00f2 Filippo per il suo ruolo di consorte, riferendosi a lui come \"mia forza e mio sostegno\".\nIl nuovo millennio e il Giubileo d'Oro.\nNel 2002, Elisabetta II celebr\u00f2 il suo Giubileo d'Oro (\"Golden Jubilee\"), che segna il cinquantesimo anniversario della sua ascesa al trono. Nello stesso anno la regina comp\u00ec un lungo viaggio nei Paesi del Commonwealth, che part\u00ec a febbraio con una visita in Jamaica, che si concluse con un guasto all'impianto elettrico durante il ricevimento finale presso la King's House, il quale venne poi descritto dalla regina come \"memorabile\". Nonostante le previsioni dei giornali, che parlavano di un Giubileo fallimentare per la monarchia, i festeggiamenti si rivelarono un successo. Essi culminarono nell'evento del 4 giugno nel quale si tenne una funzione di ringraziamento presso la Cattedrale di San Paolo di Londra a cui la regina e il principe Filippo si avviarono a bordo della Gold State Coach. Questo fu seguito da festeggiamenti e dalla parata sul Mall, accompagnato da un passaggio ravvicinato (\"flypast\") di velivoli della Royal Air Force, e di Concorde con la pattuglia acrobatica delle Red Arrows. La famiglia reale segu\u00ec l'evento dal balcone centrale di Buckingham Palace.\nL'anno del Giubileo, tuttavia, coincise con le morti, nel giro di pochi mesi, della sorella della regina, la principessa Margaret, a febbraio, e della regina Madre, avvenuta nel mese di marzo.\nNel 2003 la regina, la cui salute \u00e8 sempre stata forte, si sottopose a tre operazioni: nel mese di gennaio si oper\u00f2 al ginocchio destro, lesionato a seguito di un incidente durante una passeggiata, mentre a dicembre si oper\u00f2 al ginocchio sinistro per la rimozione di una cartilagine e, allo stesso tempo, vennero rimosse alcune lesioni benigne della pelle del volto. Nell'ottobre 2006 la sovrana dovette rinunciare a partecipare all'inaugurazione dell'Emirates Stadium a causa di uno stiramento dei muscoli della schiena.\nNel novembre 2007 Elisabetta II divenne la prima monarca inglese a celebrare il sessantesimo anniversario di matrimonio (nozze di diamante). Inoltre, dal 21 dicembre 2007 \u00e8 divenuta il pi\u00f9 anziano sovrano britannico di tutti i tempi.\nDal Giubileo di Diamante ad oggi.\nNel 2010 la regina rivolse, per la seconda volta nella sua vita, un discorso all'Assemblea Generale delle Nazioni Unite in qualit\u00e0 di Capo del Commonwealth. In quell'occasione, il Segretario generale Ban Ki-Moon parl\u00f2 di lei come \"un'ancora per il nostro tempo\". Durante la sua visita a New York, ebbe l'opportunit\u00e0 di inaugurare un giardino commemorativo dedicato alle vittime britanniche degli attentati dell'11 settembre 2001.\nNel maggio 2011, dopo essere stata ufficialmente invitata dalla Presidente Mary McAleese, Elisabetta II divenne la prima sovrana britannica ad effettuare una visita di stato nella Repubblica d'Irlanda. Nell'ottobre dello stesso anno la regina comp\u00ec la sua sedicesima visita in Australia, che venne descritta dalla stampa come un \"viaggio d'addio\" principalmente per l'et\u00e0 avanzata della sovrana.\nIl Giubileo di Diamante di Elisabetta II, celebrato nel 2012, segn\u00f2 il sessantesimo anniversario dall'ascesa al trono e venne celebrato in tutto il Regno Unito e nell'intero Commonwealth. Nel messaggio pubblicato nel giorno della sua successione al trono, la regina scrisse:\nIn occasione di tale anniversario, Elisabetta II e Filippo partirono per un lungo tour del Regno Unito, mentre i figli e i nipoti partirono a suo nome per viaggi nei Paesi del Commonwealth. Il 4 giugno le fiaccole del Giubileo vennero accese in tutto il mondo. Nel novembre dello stesso anno, la regina e il marito festeggiarono il loro 65\u00ba anniversario di matrimonio. Il 18 dicembre divenne la prima sovrana britannica dai tempi di Giorgio III a presenziare ad una riunione del Gabinetto in tempo di pace.\nNell'estate del 2012 Elisabetta II apr\u00ec i Giochi della XXX Olimpiade a Londra (e i successivi Giochi Paralimpici), divenendo il primo capo di Stato ad aprire due edizioni dei Giochi in due nazioni diverse (i primi furono i Giochi della XXI Olimpiade a Montr\u00e9al nel 1976). Le tre edizioni dei Giochi olimpici svoltesi a Londra sono cos\u00ec state aperte da tre generazioni di sovrani britannici diverse: nel 1908 fu Edoardo VII, bisnonno di Elisabetta, mentre nel 1948 fu Giorgio VI, padre della regina. Durante la cerimonia di apertura, prima del suo arrivo allo stadio, venne trasmesso il breve cortometraggio \"Happy and Glorious\", ambientato a Buckingham Palace, nel quale James Bond, interpretato da Daniel Craig va a prelevare la sovrana (interpretata dalla stessa regina) per poi accompagnarla allo stadio in elicottero, dal quale alla fine entrambi sembrano lanciarsi con il paracadute.\nIl 3 marzo 2013, Elisabetta II venne ricoverata presso il King Edward VII's Hospital a causa di una presunta gastroenterite. Venne dimessa il giorno successivo ma a causa del malessere cancell\u00f2 tutti i suoi impegni per la settimana successiva, inclusa una visita privata a Roma (prevista dal 6 al 7 marzo), dove era stata invitata dal Presidente della Repubblica Giorgio Napolitano. Il 17 aprile 2013, con un'eccezione al protocollo, la regina partecip\u00f2 con il Principe Filippo ai funerali della Baronessa Margaret Thatcher, ex Primo ministro del Regno Unito, deceduta l'8 aprile dello stesso anno.\nIl 9 settembre 2015, il regno di Elisabetta II divenne il pi\u00f9 lungo di sempre nella storia inglese. Dal 23 gennaio 2015 \u00e8, inoltre, il monarca pi\u00f9 longevo al mondo, dopo la morte di re Abd Allah dell'Arabia Saudita. Il 13 ottobre 2016 \u00e8, invece, diventata il capo di Stato in carica da pi\u00f9 tempo al mondo, dopo la morte di re Bhumibol Adulyadej. Infine, \u00e8 attualmente il capo di Stato pi\u00f9 anziano al mondo, dopo le dimissioni di Robert Mugabe il 21 novembre 2017.\nIl 6 febbraio 2017, Elisabetta II diventa il primo sovrano britannico a celebrare un Giubileo di Zaffiro, cio\u00e8 il sessantacinquesimo anniversario della sua ascesa al trono, preferendo, tuttavia, non festeggiare come fatto in precedenza ma piuttosto ritirarsi in una \"silenziosa contemplazione\" ricordando la morte di suo padre. Il 20 novembre celebra privatamente, assieme al marito, il proprio settantesimo anniversario di matrimonio.\nAd oggi Elisabetta II non ha intenzione di abdicare in favore di suo figlio Carlo, il quale, tuttavia, da tempo ha iniziato a rappresentare la madre in sempre pi\u00f9 occasioni ufficiali. Il 21 aprile 2019 la regina ha celebrato il suo novantatreesimo compleanno.. Piani in caso di morte e preparativi per i funerali di Elisabetta II sono stati predisposti dallo stato inglese e sono comunemente conosciuti come \"Operazione London Bridge\".\nPandemia di Covid-19.\nIl 5 aprile 2020 la regina registra un video messaggio indirizzato alla nazione parlando della pandemia di COVID-19: trattasi questo di un momento storico, in quanto \u00e8 stata la quarta volta nella storia del suo regno, escludendo l'annuale messaggio di Natale, in cui si \u00e8 rivolta ai sudditi (le precedenti sono state la Guerra del Golfo nel 1991, la morte di Diana Spencer nel 1997 e la morte della Regina madre nel 2002). Il 9 gennaio 2021, Buckingham Palace ha annunciato che la regina e il principe Filippo avevano ricevuto la loro prima dose di vaccino contro la Covid-19. La Regina ha ricevuto la sua seconda dose ad aprile, prima della sua prima apparizione pubblica di persona del 2021.\nDopo 73 anni di matrimonio, il Principe Filippo \u00e8 deceduto il 9 aprile 2021, fatto che rese Elisabetta la primo monarca britannica a regnare come vedova o vedovo dai tempi della Regina Vittoria. La sovrana stessa ha osservato in privato che la sua morte \"ha lasciato un vuoto enorme\".\nNonostante la Pandemia di COVID-19 nel Regno Unito, la Regina prese parte all'Apertura del Parlamento da parte dello Stato l'11 maggio 2021.\nIl 5 luglio 2021, ricorreva il 73\u00ba anniversario della fondazione del servizio sanitario nazionale britannico (NHS), la Regina ha annunciato in un messaggio personale scritto a mano che la George Cross sarebbe stata conferita all'intero staff medico per \"riconoscere tutto il personale del NHS, passato e presente, in tutte le discipline e in tutte e quattro le nazioni\".\nIl 19 ottobre 2021 la Regina Elisabetta II ha rifiutato il premio di \"Anziano dell'anno\" (\"The Oldie of the Year Award\") assegnato dal mensile britannico The Oldie, affermando che \"si \u00e8 vecchi quando ci si sente vecchi\".\nLa Regina \u00e8 stata brevemente ricoverata in ospedale il 20 ottobre 2021 per precauzionali \"esami preliminari\", dopo aver annullato una visita in Irlanda del Nord per motivi di salute, ma ha lasciato l'ospedale il giorno seguente.\nLa Regina Elisabetta II non ha potuto partecipare al Servizio Nazionale della Memoria (\"National Service of Remembrance\") il 14 novembre 2021 a causa di una slogatura della schiena.\nIl 21 novembre 2021 la Regina \u00e8 tornata agli impegni pubblici dopo il periodo di riposo, e ha partecipato al battesimo congiunto di due dei suoi pronipoti, August, figlio della Principessa Eugenia di York, e Lucas, figlio di Zara Phillips, tenutosi nella Royal Lodge del Windsor Great Park, Berkshire.\nNel suo annuale messaggio di Natale del 25 dicembre 2021, la Regina ha reso un omaggio personale e ha parlato in modo commovente del suo \"amato Filippo\", affermando che: \"Quel luccichio malizioso e indagatore che aveva era luminoso come quando ho messo gli occhi su di lui per la prima volta\".\nIl 20 febbraio 2022 Buckingham Palace ha annunciato in una nota ufficiale che la regina Elisabetta \u00e8 risultata positiva al Covid.\nGiubileo di Platino.\nI festeggiamenti per il Giubileo di Platino della Regina sono iniziati il 6 febbraio 2022. Questo giubileo segna 70 anni da quando la Regina sal\u00ec al trono alla morte di suo padre. Elisabetta II tenne un ricevimento alla vigilia della data a Sandringham House. Il 6 febbraio 2022 la Regina rinnov\u00f2 il suo impegno per una vita di servizio pubblico, che originariamente fece nel 1947.\nRuolo istituzionale.\nLa Corona nel sistema costituzionale inglese.\nIl Regno Unito rappresenta il primo stato al mondo in cui si \u00e8 affermata una forma di governo che va sotto il nome di \"parlamentarismo\", derivazione della pi\u00f9 antica \"monarchia costituzionale\", nata dalla Gloriosa Rivoluzione, avvenuta tra il 1688 e il 1689. A seguito di tali eventi, che portarono alla deposizione di Giacomo II d'Inghilterra e all'ascesa al trono di Maria II e di suo marito Guglielmo III d'Orange, venne approvato il \"Bill of Rights\" del 1689, uno degli atti legislativi su cui tuttora si fonda il sistema costituzionale inglese. Tale documento and\u00f2, di fatto, a limitare la sovranit\u00e0 del monarca, preferendo l'attribuzione di poteri decisionali al Parlamento, il cui ruolo si \u00e8 poi andato rafforzando con l'affermazione del principio per cui il Governo (\"Cabinet\") deve godere della fiducia della Camera dei comuni. Tale principio, conosciuto come \"rapporto fiduciario\", modific\u00f2 i legami tra gli organi istituzionali, avvicinando l'esecutivo al Parlamento e depauperando il sovrano di ogni potere sostanziale. Ad oggi, il sovrano britannico svolge funzioni simili a quelle di un Presidente della Repubblica all'interno di una repubblica parlamentare. Elisabetta II, in quanto regina, svolge il ruolo di capo di Stato. La Corona, istituzione che lei rappresenta, ha un valore simbolico di unit\u00e0 e identit\u00e0 nazionale. I poteri che le sono riconosciuti sono perlopi\u00f9 formali e sono esercitati dal Primo Ministro e dal Governo. Tuttavia, i poteri della regina non sono da sottovalutare, essa continua, infatti, ad esercitare tre diritti essenziali: il \"diritto ad essere consultato\", il \"diritto di consigliare\" e il \"diritto di mettere in guardia\". \nLa regina e il Parlamento inglese.\nSecondo la tradizione costituzionale, il Parlamento inglese, come istituzione, \u00e8 formato da tre soggetti: la Camera dei Lords, la Camera dei Comuni e la Corona. Ci\u00f2 rappresenta il pi\u00f9 ampio concetto di \"Corona in Parlamento\" (\"Crown in Parliament\" o \"Queen\"/\"King in Parliament\") per cui il Parlamento agisce con il consiglio e il consenso (\"advise and consent\") del sovrano. La regina, infatti, pu\u00f2 legalmente garantire o negare l'assenso alle leggi, anche se, di fatto, il suo potere discrezionale rimane limitato e strettamente dipendente dalla volont\u00e0 dell'assemblea.\nOgni anno, la regina nel Regno Unito, o il suo governatore generale negli altri reami del Commonwealth, partecipa alla cerimonia di apertura del Parlamento, che solitamente si tiene nei mesi di maggio/giugno e durante la quale la regina tiene un discorso dinanzi entrambe le camere riunite (il cosiddetto \"Speech from the Throne\" o \"Queen's Speech\"), che \u00e8 per\u00f2 redatto dal Primo ministro e dal Governo e contiene le linee essenziali del programma di quest'ultimo.\nInfine, \u00e8 la regina che ha il potere di sciogliere la Camera dei Comuni e, di conseguenza, indire nuove elezioni politiche (\"general election\"), ma non pu\u00f2 compiere tale atto in autonomia, essendo necessaria una richiesta formale dell'esecutivo, subordinata a determinate regole che ne limitano l'abuso.\nLa regina e il Governo.\nLa regina ha anche un ruolo nel governo esecutivo. I governi sono conosciuti come i \"governi di Sua Maest\u00e0\" e la regina nomina i ministri che vi lavorano. In pratica, comunque, la composizione del governo non \u00e8 determinata dalla regina, ma dal primo ministro, che \"consiglia\" la regina. All'indomani delle elezioni, salvo i casi in cui non vi \u00e8 una maggioranza in parlamento (\"hung Parliament\"), \u00e8 consuetudine che la regina nomini alla carica di Primo ministro il leader del partito pi\u00f9 votato alle elezioni tramite l'istituto formale del \"kissing hands\".\nDopo la nomina e l'entrata in carica il primo ministro \u00e8 tenuto ad avere incontri settimanali con la regina, nei quali discutere liberamente dell'azione di governo. Bench\u00e9 la tradizione le imponga di non intervenire direttamente in politica, il suo lungo periodo di servizio, il fatto che sia stata interlocutrice di ogni Primo ministro a partire da Winston Churchill nel Regno Unito, insieme alla sua conoscenza di molti leader mondiali, fanno s\u00ec che nel momento in cui Elisabetta II esprima un'opinione, per quanto cauta, le sue parole vengano prese in seria considerazione, a dimostrazione del potere di influenza che ella pu\u00f2 avere. Nelle sue memorie, Margaret Thatcher offriva questa descrizione dei suoi incontri settimanali con la regina:\nA dimostrazione del potere di influenza di cui gode la Elisabetta II, si pu\u00f2 ricordare come durante una discussione all'interno del Commonwealth a proposito delle sanzioni al Sudafrica nel 1986, la regina fece un puntiglioso riferimento al suo ruolo di capo del Commonwealth che, al tempo, fu interpretato come un segno di disaccordo rispetto alla scelta della signora Thatcher di opporsi alle sanzioni.\nPrimi Ministri.\nCompreso Winston Churchill, al governo al momento della sua ascesa al trono, Elisabetta II ha avuto 14 Primi Ministri per un totale di 26 Gabinetti.\nElisabetta II e la politica estera.\nLa regina ha fatto amicizia con molti capi di Stato e di governo stranieri, fra cui Ronald Reagan, che la invit\u00f2 presso il suo ranch in California, Nelson Mandela, di cui sostenne le battaglie contro la discriminazione razziale, Mary Robinson e George H. W. Bush, il cui figlio, George W. Bush, \u00e8 stato suo ospite a Buckingham Palace, primo presidente statunitense in pi\u00f9 di 80 anni a esservi ospitato. In certi momenti questi contatti si sono dimostrati molto favorevoli e utili per l'Inghilterra. Per esempio, il primo ministro Major ebbe una volta problemi a lavorare col leader di un paese del Commonwealth. Grazie a una informazione della regina, John Major stabil\u00ec con tale leader un rapporto personale, che alla fine port\u00f2 benefici a entrambi gli stati. In modo simile la regina prese l'iniziativa quando la presidente irlandese Mary Robinson cominci\u00f2 a visitare in varie occasioni il Regno Unito, suggerendo che avrebbe volentieri invitato la signora Robinson a farle visita a palazzo. Il Governo irlandese accett\u00f2. Il risultato di tale connessione informale fu di creare il precedente della prima visita in cui un Presidente irlandese abbia incontrato un monarca britannico.\nPersonalit\u00e0 e immagine.\nElisabetta ha idee conservatrici in materia di religione, moralit\u00e0 e affari di famiglia. Ha un forte senso dei doveri religiosi e prende seriamente il giuramento della sua incoronazione. Questa \u00e8 una ragione per cui \u00e8 considerata improbabile la sua abdicazione. Come sua madre, biasim\u00f2 Edoardo VIII per avere abbandonato il suo ruolo e obbligato suo padre a diventare re, cosa che pensava avesse accorciato la sua vita di parecchi anni. Per anni rifiut\u00f2 di acconsentire alla relazione del figlio Carlo, principe del Galles con Camilla Shand, poi duchessa di Cornovaglia.\nLe vedute politiche di Elisabetta sono di certo meno manifeste (non ha mai detto o fatto niente in pubblico che potesse rivelarle). Conserva relazioni cordiali con i politici di tutti i partiti. Si crede che i suoi Primi Ministri preferiti siano stati Winston Churchill, Harold Macmillan e Harold Wilson. Tra i meno amati ci fu indubbiamente Margaret Thatcher, con la quale ebbe un rapporto altalenante. Si pensa che abbia avuto un buon invece rapporto con Tony Blair, durante i primi anni del suo ufficio di Primo ministro; comunque, era diventato evidente negli ultimi periodi che i suoi rapporti con Blair si fossero induriti. La regina pensava infatti che lui non la tenesse sufficientemente informata riguardo agli affari di Stato.\nI soli argomenti pubblici sui quali la regina renda pubbliche le sue opinioni sono quelli riguardanti l'unit\u00e0 dei suoi regni, inclusi Canada e Regno Unito. Ha parlato in favore della continuit\u00e0 di unione di Inghilterra e Scozia, facendo irritare alcuni nazionalisti scozzesi. I suoi discorsi di lode per l'Accordo del Venerd\u00ec Santo in Irlanda del Nord hanno sollevato alcune lamentele da parte di alcuni Unionisti nel Partito Unionista Democratico che si erano opposti all'intesa. Poi, anche se non parlando direttamente contro la Sovranit\u00e0 del Qu\u00e9bec in Canada, ha pubblicamente lodato l'unit\u00e0 del Canada e espresso chiaramente il suo desiderio di continuare a vedere un Canada unito.\nPiuttosto conservatrice nella foggia del vestire, la regina \u00e8 famosa invece per i soprabiti dai colori forti e per i cappelli decorativi, che le consentono di essere vista facilmente nella folla.\nAnche se frequenta molti eventi culturali, nella vita privata si dice che la regina abbia poco interesse per cultura e arte. I suoi principali interessi sono le corse dei cavalli, la fotografia e i cani, dei quali la sua razza preferita \u00e8 il welsh corgi pembroke. La regina ne ha posseduti molti durante la sua vita, e sono passati alla storia come Corgi reali.\n\u00c8 tifosa della squadra di calcio londinese dell'Arsenal.\nL'immagine pubblica di Elisabetta si \u00e8 notevolmente ammorbidita, partendo dal rigore che si era autoimposta, anche se resta riservata in pubblico. \u00c8 stata vista ridere, sorridere e commuoversi, e si \u00e8 visto che ha versato alcune lacrime durante alcune cerimonie ufficiali come nel giorno di commemorazione del 2002, al funerale della sorella Margaret e al funerale del coniuge Filippo.\nLa regina invia un annuale Messaggio di Natale (Queen's Christmas Message) al Commonwealth (eccettuato il 1969). Da quando \u00e8 diventata regina, Elisabetta II passa circa tre ore al giorno con il cosiddetto \"doing the boxes\", cio\u00e8 a leggere i documenti di stato che provengono dai vari ministeri, uffici governativi e ambasciate. Questo, con i colloqui che tiene, le permette di restare aggiornata sugli eventi.\nDiscendenza.\nElisabetta II del Regno unito e Filippo di Edimburgo ebbero 4 figli:\nAscendenza.\nParentele.\nElisabetta II discende dal casato tedesco di Hannover che eredit\u00f2 la corona del Regno Unito nel 1714, e che a seguito del matrimonio della regina Vittoria con il principe Alberto divenne Sassonia-Coburgo-Gotha, per essere poi rinominato Windsor da re Giorgio V durante la Prima guerra mondiale. \u00c8 quindi discendente diretta di Guglielmo il Conquistatore e di molti monarchi inglesi, compresi i re sassoni di Wessex e quelli scozzesi Stuart. Risalgono all'VIII e IX secolo i suoi antenati noti pi\u00f9 antichi (il re Egberto del Wessex, il conte Guelfo I di Baviera e Ragnvald Eysteinsson), mentre l'ascendente patrilineare pi\u00f9 antico \u00e8 Teodorico I di Wettin vissuto nel X secolo.\nAttraverso la sua bisnonna, la regina Alessandra di Danimarca, discende anche dalla casa reale danese degli Schleswig-Holstein-Sonderburg-Gl\u00fccksburg, una linea dell'antico casato nordeuropeo degli Oldenburg.\nCome pro-pro-nipote della regina Vittoria, Elisabetta II \u00e8 imparentata con molti sovrani di case reali europee: \u00e8 cugina di Harald V di Norvegia (discendente di re Edoardo VII), di Alberto II del Belgio, di Juan Carlos I di Spagna e di Carlo XVI Gustavo di Svezia, cos\u00ec come di re detronizzati (Costantino II di Grecia e Michele I di Romania); \u00e8 imparentata anche con il re detronizzato Simeone II di Bulgaria e con le case reali di Prussia (Hohenzollern), Russia (Romanov) e Italia (cugina di Amedeo di Savoia, duca d'Aosta).\nUno studio dell\u02bcalbero genealogico della casata dei Windsor li collega ai discendenti del profeta dell'islam.\nTitoli e onorificenze.\nTitoli e trattamento.\nIl titolo e trattamento completo (solo per il Regno Unito) di Elisabetta II \u00e8 il seguente:\"Sua Maest\u00e0 Elisabetta Seconda, per Grazia di Dio, del Regno Unito di Gran Bretagna e Irlanda del Nord, e dei Suoi altri Reami e Territori, Regina, Capo del Commonwealth, Difensore della Fede\".\nAl momento dell'ascesa di Elisabetta al trono le \u00e8 stato chiesto, dal suo segretario privato, con quale nome avrebbe voluto regnare, e la regina rispose: \"Il mio, naturalmente, che altro?\". A Londra, fu proclamata: \"regina Elisabetta II, per grazia di Dio Regina di questo Regno e di altri suoi Regni e Territori, Capo del Commonwealth, Difensore della Fede\". Nella vita comune la regina viene comunemente chiamata \"The Queen\" (\"la regina\") o \"Her Majesty\" (\"Sua Maest\u00e0\"). In una conversazione con la regina, la pratica \u00e8 cominciare con l'appellativo \"Your Majesty\" (\"Vostra Maest\u00e0\") e successivamente utilizzare semplicemente \"Ma'am\" (\"Signora\").\nAl momento della successione, il titolo \"Elisabetta II\" caus\u00f2 qualche controversia in Scozia, dove non c'era mai stata un'Elisabetta I (sebbene non ci fosse stata alcuna simile controversia ai tempi di Guglielmo IV del Regno Unito ed Edoardo VII del Regno Unito).\nIn un raro atto di sabotaggio in Scozia, le nuove buche delle lettere della Royal Mail, recanti le iniziali E. II R. furono fatte saltare. Ne consegue che le caselle postali in Scozia riportano solo una corona e nessuna iniziale reale. Un caso legale, \"MacCormick\" v. \"Lord Advocate\" (1953 SC 396), fu usato per contestare il diritto della regina a firmarsi Elisabetta II in Scozia, sostenendo che facendo ci\u00f2 si sarebbero violati gli accordi dell'Atto di Unione (1707). Il caso fu perso sulla base del fatto che i contestatori non avevano diritto di citare la Corona e anche che la numerazione dei sovrani era parte della royal prerogative e non regolata dall'Act of Union. Ci sono altre due materie di controversia, che sono molto meno conosciute. Primo, il fatto che nella Scozia pre-unitaria ci si rivolgesse al sovrano come \"Sua Grazia\" e non come \"Sua Maest\u00e0\", e poi che il titolo preferito dai re era stato \"Re / regina degli scozzesi\", piuttosto che \"di Scozia\" (sebbene questo non fosse conosciuto).\nI futuri monarchi britannici ora devono essere numerati in relazione ai loro predecessori, che siano inglesi o scozzesi, con il numero pi\u00f9 alto. Applicando questa regola retroattivamente ai monarchi finch\u00e9 l'Act of Union riporti la stessa numerazione.\nSeguendo una decisione del Commonwealth alla conferenza del 1953, la regina Elisabetta usa differenti titoli in ognuno dei suoi regni. In ogni stato governa da Sovrano prescindendo dagli altri ruoli che assume nei suoi altri Paesi.\nOnorificenze e riconoscimenti.\nElisabetta II \u00e8 sovrana di tutti gli ordini cavallereschi e di merito del Regno Unito e degli altri reami del Commonwealth; inoltre, ha ricevuto innumerevoli onorificenze e riconoscimenti in tutto il mondo.\nQui sono elencate solo le onorificenze ricevute prima di salire al trono.\nStemmi e stendardi personali.\nDal 21 aprile 1944 la regina Elisabetta ha uno stemma reale ma, dopo la sua ascesa al trono, ha adottato uno stemma reale leggermente differente che viene anche usato come stendardo dei monarchi britannici."}
{"id": "95417", "revid": "1718925", "url": "https://it.wikipedia.org/wiki?curid=95417", "title": "Dimostrazione matematica", "text": "Una dimostrazione matematica \u00e8 un processo di deduzione che, partendo da premesse assunte come valide (\"ipotesi\") o da proposizioni dimostrate in virt\u00f9 di queste premesse, determina la necessaria validit\u00e0 di una nuova proposizione in virt\u00f9 della (sola) correttezza formale del ragionamento.\nDescrizione.\nIl termine \"dimostrare\" deriva dal latino \"demonstrare\", composto dalla radice \"de-\" (di valore intensivo) e da \"monstrare\" (\"mostrare\", \"far vedere\"), da cui il significato di \"mostrare a tutti\" quella che viene considerata una verit\u00e0. In matematica, per\u00f2, il concetto \nviene appunto specializzato, e una dimostrazione ha una formulazione molto precisa: per dimostrare un'affermazione (la \"tesi\"), occorre partire da \nuna o pi\u00f9 affermazioni considerate vere (le \"ipotesi\"), usando un insieme ben definito di derivazioni logiche formali. In pratica, la catena di passaggi formali viene spesso in larga parte sottintesa, in modo da ridurre l'estensione della dimostrazione scritta ed evitare di appesantirla con puntualizzazioni considerate evidenti e immediate; tuttavia, in linea teorica, questo processo deduttivo pu\u00f2 sempre essere applicato nelle dimostrazioni di natura matematica.\nLa dimostrazione matematica \u00e8 generalmente deduttiva; da ipotesi generali si giunge a una tesi particolare. Esiste anche la dimostrazione induttiva; a differenza dell'uso comune del termine, che fa giungere ad una verit\u00e0 generale partendo da elementi particolari, la dimostrazione \nmatematica induttiva deve essere presa come assioma, ad esempio nella formulazione di Peano.\nUn'altra caratterizzazione delle dimostrazioni matematiche distingue una dimostrazione diretta, nella quale viene effettivamente dimostrata la tesi, dalla dimostrazione indiretta nella quale la tesi si suppone vera e si deve giungere alla ipotesi tramite passaggi logici o per assurdo, nella quale si suppone che la tesi non sia vera e si giunge a una contraddizione. Questo secondo tipo di dimostrazione, che si appoggia al \nprincipio del terzo escluso e sul quale si basano un gran numero di teoremi matematici, non \u00e8 per\u00f2 considerato valido dalla scuola intuizionista fondata da Brouwer."}
{"id": "95418", "revid": "1924342", "url": "https://it.wikipedia.org/wiki?curid=95418", "title": "Roger Waters", "text": "\u00c8 stato cofondatore e, principalmente nelle vesti di bassista e cantante, membro storico del gruppo musicale inglese Pink Floyd, insieme a Syd Barrett (cui subentrer\u00e0 dopo poco David Gilmour), Richard Wright e Nick Mason.&lt;br&gt;Storico autore del gruppo e ideatore delle tematiche sottese ad alcuni degli album pi\u00f9 celebri del gruppo (come \"The Dark Side of the Moon\", \"Animals\" e \"The Wall\"), nella seconda met\u00e0 degli anni settanta ha progressivamente acquistato sempre pi\u00f9 influenza decisionale all'interno del gruppo, divenendone il leader, nonch\u00e9 principale autore, finch\u00e9 non ne usc\u00ec nel 1985 per proseguire la carriera da solista.\nBiografia.\nRoger Waters nacque a Great Bookham nella contea di Surrey il 6 settembre 1943, nei dintorni di Londra, come il pi\u00f9 giovane dei due figli di Mary Whyte (1913 - Cambridge, 10 ottobre 2009) ed Eric Fletcher Waters (1914 - Anzio, 18 febbraio 1944); si trasfer\u00ec poi a Cambridge per motivi di studio. Durante l'universit\u00e0 a Londra conobbe Nick Mason e Richard Wright, futuri membri insieme a lui e all'amico Syd Barrett dei Pink Floyd, e poi David Gilmour. Dopo l'abbandono del gruppo nel 1984 intraprese una carriera solista. Si \u00e8 sposato cinque volte: dal 1969 al 1975 con una sua amica di infanzia, Judith Trim; dal 1976 al 1992 con Lady Caroline Christie, nipote del marchese di Zetland e con la quale ha avuto due figli, Harry e India, dal 1993 al 2001 con Priscilla Phillips, da cui ha avuto un figlio, Jack, e nel 2004 cominci\u00f2 una relazione con la produttrice cinematografica Laurie Durning, che ha sposato nel 2012 e da cui ha divorziato nel 2015. Il 15 ottobre 2021 sposa la sua \u201cautista\u201d Kamilah Chavis. Il padre di Waters, il sottotenente Eric Fletcher Waters, nato a Bishop Auckland in Inghilterra, il 12 dicembre 1944, perse la vita ad Aprilia, combattendo durante la seconda guerra mondiale dopo lo sbarco di Anzio il 18 febbraio 1944. L'evento venne rievocato nel brano \"When the Tigers Broke Free\". Waters, ancora in fasce, non ebbe mai la possibilit\u00e0 di conoscerlo. La sofferenza per l'assenza della figura paterna \u00e8 presente nelle sue composizioni come nel brano \"Another Brick in the Wall\".\nPink Floyd (1965-1984).\nNel primo periodo con il gruppo fu una figura di secondo piano rispetto a Syd Barrett, a cui era legato da una profonda amicizia e stima. Con il distacco di questi dal gruppo per problemi di alienazione mentale, divenne gradualmente il leader indiscusso. Barrett peraltro lascer\u00e0 una traccia indelebile nella sua musica.\n\"The Dark Side of the Moon\" rappresenta uno degli album di maggior successo mondiale nella storia della musica, per cui si stimano le 45 milioni di copie vendute. Solo per gli USA la RIIAA ne ha certificato il multiplo disco di platino per 15 milioni di copie ufficialmente vendute dal 17 aprile 1973 al 4 giugno 1998. Il suo successo viene registrato anche dal \"Guinness dei primati\", per la permanenza nella Billboard 200 americana, dove rimase per 15 anni, fino a luglio 1988.\nNel 1977, durante un concerto del tour \"In the flesh\" allo Stadio Olimpico di Montr\u00e9al, un fan in esaltazione tent\u00f2 di salire sul palco, provocando la reazione di Waters che gli sput\u00f2 in faccia. Segnato da questo episodio, l'artista elabor\u00f2 il concetto di alienazione e del \"muro\" di separazione.\nNel 1979, con l'album \"The Wall\", durante i concerti viene costruito un muro che pian piano nasconde il gruppo; tale muro viene poi abbattuto alla fine del concerto. Con la caduta del Muro di Berlino nel 1989, l'album verr\u00e0 associato anche a questo evento, con un concerto al confine tra Berlino Est e Berlino Ovest nel luglio del 1990. Dall'album venne tratto un film, \"Pink Floyd The Wall\", diretto da Alan Parker.\nIl distacco e l'inizio della carriera da solista.\nDopo la pubblicazione dell'album \"The Final Cut\" del 1983, ritenne chiusa l'esperienza del gruppo, . Ne segu\u00ec un contenzioso in tribunale per impedire al resto del gruppo di poter continuare a utilizzarne il nome ma la sentenza stabil\u00ec che i Pink Floyd potessero continuare a esistere anche senza di lui.\nLa sua carriera da solista, la quale aveva avuto un primo esempio gi\u00e0 nel 1970 con l'album \"Music from the Body\", colonna sonora di un documentario, \u00e8 stata sempre legata alla realizzazione di concept album. Il primo si ebbe gi\u00e0 nel 1984, \"The Pros and Cons of Hitch Hiking\", nel quale suon\u00f2 anche Eric Clapton; segu\u00ec poi \"Radio K.A.O.S.\" del 1987.\nPer celebrare la caduta del muro di Berlino organizza un concerto in Potsdamer Platz, il 21 luglio 1990 nella capitale tedesca dove ripresenta per intero l'album \"The Wall\" con la partecipazione di molti artisti celebri come Scorpions, Bryan Adams, Van Morrison, Joni Mitchell, Gary Hudson, Ute Lemper, Sinead O'Connor e Cyndi Lauper. Il nuovo album di inediti, \"Amused to Death\", venne pubblicato nel 1992 e raggiunse maggiore successo dei precedenti. Nel 1999 organizz\u00f2 una serie di concerti nel quale ripropose brani tratti sia da album dei Pink Floyd che da quelli solisti. Dopo un lungo periodo di assenza, nel 2005 pubblic\u00f2 l'album \"\u00c7a ira\", un'opera lirica sulla rivoluzione francese.\nNel 2005 ha partecipato al \"Live 8\" insieme agli altri membri dei Pink Floyd per la prima volta riuniti dopo 24 anni.\nDal 2006 al 2007, ha girato il mondo per una serie di concerti del tour \"The Dark Side of the Moon - Live\", che prevedeva, nella seconda parte delle esibizioni, l'esecuzione integrale dell'omonimo album del 1973. In alcune date del tour ha suonato la batteria Nick Mason, batterista dei Pink Floyd.\nAccompagnato dalla sua band, il 7 luglio 2007 Roger Waters ha partecipato come solista al \"Live Earth\" con brani celebri dei Pink Floyd. Nel 2007 canta il brano \"Lost Boys Calling\" contenuto nell'album \"We All Love Ennio Morricone\". Il 10 luglio 2010 Waters si \u00e8 esibito insieme a David Gilmour per la Hoping Foundation.\nDall'autunno del 2010 al 2012 ha ripresentato per intero l'album \"The Wall\", come nel tour del 1980 (registrato nell'album \"\", in trenta concerti negli Stati Uniti e in Canada e, nel 2011, in Europa. Nella data di Londra del 12 maggio 2011, Gilmour ha preso parte suonando \"Comfortably Numb\" in cima al muro realizzato durante il concerto oltre all'ex batterista del gruppo Nick Mason che, insieme agli altri due ex componenti del gruppo ha suonato \"Outside the Wall\" a chiusura dello spettacolo.\nNell'ambito delle celebrazioni per il 70\u00ba anniversario dello sbarco di Anzio, nel 2014 inaugur\u00f2 ad Aprilia un monumento alla memoria del padre e a tutti gli altri caduti senza sepoltura. Il 17 febbraio ha partecipato alla cerimonia di inaugurazione di un memoriale nelle campagne di Aprilia nei pressi del fosso della Moletta, nel punto dove mor\u00ec il padre. Il luogo della morte del padre Eric \u00e8 stato ritrovato grazie alle ricerche storiche del veterano britannico Harry Shindler (che partecip\u00f2 alla campagna d'Italia dal 1943 al 1945). Il 18 febbraio ha inaugurato un obelisco memoriale ad Aprilia nel piazzale dell'Istituto di Istruzione \"Carlo e Nello Rosselli\", attiguo al liceo \"Antonio Meucci\". Nello stesso giorno 18 febbraio ha ricevuto la cittadinanza onoraria dal comune di Anzio nelle commemorazioni per i 70 anni dalle operazioni dello sbarco alleato del 1944.\nA settembre 2014 ha debuttato al Toronto International Film Festival il documentario \"Roger Waters the Wall\", un lungometraggio in cui lo spettatore ripercorre i momenti fondamentali della fortunata tourn\u00e9e \"The Wall Live\" tenutasi tra il 2010 ed il 2013. Per l'occasione Roger Waters \u00e8 stato presente e ha concesso un'intervista alla stampa tenendo inoltre un incontro con le autorit\u00e0 che hanno partecipato alla premi\u00e8re del documentario.\nNel 2017 ha pubblicato \"Is This the Life We Really Want?\", sesto album in studio, a distanza di venticinque anni dal precedente \"Amused to Death\" &lt;br&gt;\nNel 2017 e 2018 \u00e8 in Tour con Us + Them. La sua esibizione al Lucca Summer Festival dell'11/07/2018 attrae 25.000 fan.\nStrumentazione.\nDa bassista dei Pink Floyd ha usato per un breve iniziale periodo uno H\u00f6fner, poi sostituito da un Rickenbacker RM-1999/4001S. Dal 1968, in parte in parallelo al Rickenbacker, ha iniziato con il Fender Precision, per approdare poi a farne un uso esclusivo dal 1970.\nOpinioni politiche e religiose.\nWaters \u00e8 un pacifista e non ha mai nascosto le sue simpatie politiche di sinistra, definendosi personalmente come un socialista e convinto elettore del Partito Laburista. In \"Not Now John\", undicesimo brano di \"The Final Cut\", Roger si mostra pesantemente contrario all'intervento di Margaret Thatcher verso le Isole Falkland. Nei testi del singolo \"Leaving Beirut\" ha inserito pesanti critiche verso l'operato dell'ex presidente degli Stati Uniti George Bush e dell'ex primo ministro britannico Tony Blair riguardo all'invasione dell'Iraq. Waters ha espresso il suo dissenso verso la barriera di separazione israeliana, definendola \u00abun'oscenit\u00e0 [\u2026] andrebbe abbattuta\u00bb. Nel dicembre del 2009, ha confermato il suo supporto per la Marcia per la Libert\u00e0 di Gaza. Il 26 ottobre 2017 ha parlato a riguardo del suo attivismo politico e del suo supporto alla causa palestinese alla St Andrews-Welsey United Church di Vancouver.\nNel 1993 dichiar\u00f2: \u00abIo non sono un grande cristiano praticante, ma mi sconvolge davvero che persone - come il vostro presidente George Bush - si sostengano con delle stronzate su Dio che sosterrebbe uno schieramento rispetto ad un altro in guerra; ed \u00e8 per tale motivo che ho scritto il testo della canzone \"What God Wants\". Beh, probabilmente Dio non vuole ci\u00f2. Dio non ha mai voluto Crociate o Jihad, manifestazioni delle insicurezze delle comunit\u00e0 musulmana e cristiana. Odio quando qualcuno usa la religione per sostenere la guerra nel mondo: \u00e8 estremamente disgustoso e offensivo per me, e per tutti i cristiani, perch\u00e9 non era questo ci\u00f2 che Cristo stava cercando di insegnare\u00bb. \nIn una successiva apparizione al programma culinario di Eric Table ha dichiarato di essere un ateo radicale.\nNel 2017-18 ha portato in giro un tour dal forte contenuto politico ed umanitario. \"Us+them\" - con tappe in Italia a Milano, Bologna, Roma e Lucca - ripropone due pezzi come \"Dogs\" e \"Pigs\", forti metafore sulla societ\u00e0 provenienti dal concept-album \"Animals\", uscito in piena era punk nel 1977. \"RESIST\", messaggio che compare per tutto l'intervallo sul palco, e \"Stay Human\" scritto sul maiale volante gonfiabile Algie, sono i due messaggi principali che Waters lancia al pubblico. Tra i bersagli di Waters, citati al solito per nome e cognome: i guerrafondai, i governanti senza scrupoli, i \"fabbricanti di consenso\".\nRiconoscimenti.\nNel 1996 \u00e8 stato inserito nella Rock and Roll Hall of Fame come membro dei Pink Floyd.\nNel 2017 gli viene dedicato un nuovo ibrido naturale di orchidea spontanea ritrovato in provincia di Lecce, chiamato \"Serapias \u00d7 watersii\", ibrido tra \"Serapias politisii\" e \"Serapias vomeracea longipetala\"."}
{"id": "95422", "revid": "671029", "url": "https://it.wikipedia.org/wiki?curid=95422", "title": "Giuseppe Nasi", "text": "Tra Lisbona, Anversa, Venezia e Ferrara.\nLa sua famiglia era una tra le pi\u00f9 in vista della comunit\u00e0 conversa di Lisbona. Suo padre, Agostinho, era un medico che insegn\u00f2 all'Universit\u00e0 di Lisbona. Sua zia era Gracia Nasi, moglie di don Francisco Mendes. Quest'ultimo, in societ\u00e0 con il fratello Diogo, aveva costruito un vero e proprio impero commerciale commerciando principalmente in spezie. Negli anni Trenta del XVI secolo, in seguito all'istituzione del Tribunale dell'Inquisizione in Portogallo e alla morte di don Francisco, Giuseppe fugg\u00ec con la zia \"do\u00f1a\" Gracia ad Anversa. Fu qui, probabilmente, che impar\u00f2 i primi rudimenti della professione mercantile lavorando come fattore per la societ\u00e0 di Diogo Mendes. Nel medesimo periodo, assistette al matrimonio del mercante di spezie e di sua zia Brianda de Luna.\nDopo la morte del Mendes, si trattenne nelle Fiandre per gestire la delicata situazione legata alla sua eredit\u00e0. Il ricco mercante aveva infatti nominato come unica erede la cognata Gracia Nasi, ma sul cospicuo patrimonio ben presto pose gli occhi l'imperatore Carlo V. In questo periodo, Giuseppe studi\u00f2 presso l'Universit\u00e0 di Lovanio. Dopo essere riuscito a salvare buona parte dell'eredit\u00e0 Mendes, abbandon\u00f2 i territori imperiali e si spost\u00f2 in Francia. Giunto a Lione, ebbe modo di vedere per la prima volta quella coltura del baco da seta che in seguito tenter\u00e0 di impiantare a Tiberiade.\nNasi raggiunger\u00e0 poi le zie Gracia e Brianda - e tutto l'entourage familiare - a Venezia. In seguito ad una disputa tra le due sorelle, il patrimonio familiare rischi\u00f2 nuovamente di andare perduto. Risolta questa ennesima complicazione, i Nasi si trasferirono nella pi\u00f9 tollerante Ferrara degli Este. In questo periodo tutta la famiglia torn\u00f2 apertamente all'ebraismo. Fu qui che Gracia Nasi divenne nota come protettrice di ebrei e artisti. Giuseppe, dal canto suo, affianc\u00f2 sempre di pi\u00f9 la zia negli affari di famiglia, diventando il suo principale collaboratore. Dopo il soggiorno ferrarese, i due scelsero Costantinopoli come ultima meta delle proprie peregrinazioni.\nAlla corte del sultano.\nGiunto nella capitale della Sublime Porta, Giuseppe venne in breve tempo introdotto alla corte del sultano Solimano il Magnifico. Gioc\u00f2 un ruolo decisivo nella faccenda il dottor Mois\u00e9 Hamon, medico personale del sultano. A Costantinopoli l'ascesa politica di Nasi non conobbe limiti. In tal senso, Giuseppe and\u00f2 progressivamente a sostituire la zia nella conduzione della casata. Dal canto suo, la pi\u00f9 anziana Gracia si dedic\u00f2 ad attivit\u00e0 di mecenatismo.\nChiari riferimenti alla ricchezza dei Nasi ci giungono dai resoconti del tedesco Hans Dernschwam. Quest'ultimo descrisse - con un astio poco mascherato - la figura di Giuseppe: \"Il gi\u00e0 menzionato farabutto \u00e8 arrivato a Costantinopoli nel 1554 con circa venti servitori ben vestiti che lo seguono allo stesso modo di come si fa con i principi. Indossa abiti di seta, con rivestimento di zibellino. Seguendo le usanze turche, due giannizzeri lo precedono in modo che nessuno gli possa arrecar danno. (...)\". E ancora, si sofferm\u00f2 sulle abitudini familiari: \"Ogni giorno (i Nasi) preparano una tavola per ottanta persone. Molti potrebbero essere avvelenati in questo modo, c'\u00e8 qualcosa che non va in loro.\"\nIn seguito alla morte di Solimano, Giuseppe intervenne nella contesa successoria tra i figli del sultano scegliendo apertamente di appoggiare Selim piuttosto che Bayezid. Fu proprio Selim a uscire vincitore dalla lotta per il trono. Grazie ai suoi numerosi contatti in Europa, Giuseppe divenne ben presto un diplomatico d'alto rango. Per i suoi meriti, venne dunque nominato dal nuovo sultano duca di Nasso, in sostituzione del deposto Jacopo IV Crispo.\nI Balcani.\nIl primo, grande successo di Giuseppe Nasi fu la pace con la Confederazione polacco-lituana che gli garant\u00ec, da parte del sultano, la concessione del monopolio sul commercio della Cera d'api con la Polonia e del vino con la Moldavia. Per mantenere questi privilegi, Giuseppe interfer\u00ec ripetutamente con la politica estera dei voivoda moldavi Ioan Iacob Heraclid, Alexandru L\u0103pu\u0219neanu e \u015etefan Tom\u015fa, tanto che nel 1571 fu addirittura considerato quale possibile futuro voivoda. Fu Selim II a scegliere di nominare sovrano di Moldavia Ioan Vod\u0103 cel Cumplit, comunque appoggiato dallo stesso Giuseppe.\nLe Fiandre.\nGrazie ai suoi contatti con Guglielmo I d'Orange, Nasi ebbe un ruolo determinante nel provocare la Guerra degli ottant'anni tra i ribelli olandesi e la Spagna; un conflitto che indebol\u00ec ed occup\u00f2 enormemente la potenza spagnola a vantaggio dei turchi.\nIl Mediterraneo.\nNasi sfrutt\u00f2 i suoi contatti tra gli ebrei di Cipro per interferire attivamente nel conflitto diplomatico tra Venezia ed Istanbul che sarebbe maturato nella Guerra di Cipro, conclusasi con l'occupazione turca dell'isola. Pare siano stati i complotti di Nasi a provocare l'espulsione dall'isola degli ebrei di Famagosta nel 1568; mentre Marrano Righetto, arrestato nel 1570 per aver tentato d'incendiare l'Arsenale di Venezia, era un parente di Nasi.\nAl riguardo, va segnalato che i veneziani svilupparono una vera e propria psicosi nei confronti di Nasi. Fu proprio questa paranoia a enfatizzare quelle che, seppur notevoli, erano in realt\u00e0 le reali capacit\u00e0 di azione di Giuseppe.\nTiberiade.\nUna delle imprese pi\u00f9 note di Giuseppe Nasi fu quella legata al ripopolamento ebreo di Tiberiade e Safad. L'attivit\u00e0 in realt\u00e0 era stata avviata da sua zia, \"do\u00f1a\" Gracia. Con il supporto di Giuseppe ben Adruth, a partire dal 1561 Nasi fece ricostruire le mura cittadine, avvi\u00f2 la produzione e la lavorazione della seta, incentiv\u00f2 l'immigrazione di artigiani ebrei. Il progetto di trapiantare a Tiberiade gli ebrei dello Stato Pontificio venne stroncato dallo scoppio della Guerra di Cipro (1570).\nDopo Lepanto.\nLa presa di Cipro fu una delle cause che portarono alla famosa battaglia di Lepanto. La dura sconfitta patita dalle forze ottomane fece progressivamente crollare l'influenza di Giuseppe a corte. Perso lo scontro con la fazione a lui avversa, capeggiata dal gran visir Mehmet Sokollu, venne meno anche il favore del sultano. Giuseppe trascorse i suoi ultimi anni ricco, ma ininfluente. Alla sua morte (1579), il sultano Murad III espropri\u00f2 tutti i beni della vedova e cugina di Giuseppe, \"do\u00f1a\" Reyna Nasi, ad eccezione della dote stabilita nel \"ketubah\" (contratto matrimoniale), del valore di 90.000 \"dinar\". Con ci\u00f2 che le restava, Reyna Nasi apr\u00ec una stamperia ebraica in un sobborgo di Costantinopoli."}
{"id": "95427", "revid": "1748167", "url": "https://it.wikipedia.org/wiki?curid=95427", "title": "Dialetti dell'Abruzzo", "text": "Con l'espressione dialetti d'Abruzzo si definiscono le variet\u00e0 linguistiche romanze parlate nella regione italiana dell'Abruzzo (con dialetto si intende, a seconda dell'uso, una lingua contrapposta a quella nazionale o una variet\u00e0 di una lingua). Tale territorio non si presenta unitario dal punto di vista linguistico, in quanto dette variet\u00e0 appartengono a due gruppi diversi delle lingue italoromanze:\nDistribuzione geografica.\nL'isoglossa fondamentale (indebolimento delle vocali atone) che serve, secondo la pi\u00f9 parte degli autori a distinguere i dialetti italiani meridionali da quelli mediani attraversa l'Abruzzo, partendo da Campotosto, toccando le frazioni dell'estrema periferia della citt\u00e0 dell'Aquila, cio\u00e8 Assergi (gi\u00e0 ascrivibile per\u00f2 al dominio abruzzese), Camarda, Paganica e Pianola, per poi scendere pi\u00f9 a sud ed attraversare alcune frazioni di Avezzano, cio\u00e8 San Pelino, Antrosano e Cese, fino a giungere intorno a Canistro al confine con l'area laziale centro-settentrionale. \nCome detto, i dialetti d'Abruzzo possono essere suddivisi in due gruppi, a loro volta articolati in otto aree complessive.\nGruppo sabino.\nCopre l'area sud-occidentale della regione e sconfina in Lazio, articolandosi nelle seguenti zone:\nTratto qualificante di questo gruppo dialettale \u00e8 la conservazione delle vocali finali atone. In particolare nel dominio reatino-aquilano, area tradizionalmente conservativa, viene tuttora mantenuta la distinzione fra -o ed -u finali, a seconda dell'originaria matrice latina: ad esempio all'Aquila si ha \"cavaju\" per \"cavallo\" (latino volgare *CABALLU(M)), ma \"scrio\" per \"io scrivo\" (lat. volg. *SCR\u012aB\u014c). Ad occidente del suddetto dominio si estendono le parlate dei Piani Palentini, con centri di irradiazione quali Carsoli e Tagliacozzo, la cui punta pi\u00f9 a sud, a contatto con l'area abruzzese della Marsica, \u00e8 San Pelino, frazione di Avezzano: a ridosso dell'area laziale, queste parlate sono caratterizzate dalla confluenza delle vocali originali latine -u ed -o nell'unico esito -o (\"cavajo\", \"fijo\"), ma come il sabino possiedono il medesimo sistema vocalico, fonetico e morfologico. Questi dialetti appartengono al continuum linguistico mediano assieme ai confinanti dialetti dell'Umbria e del Lazio, privo di confini interni apprezzabili.\nGruppo abruzzese.\nIl gruppo italiano meridionale \u00e8 diffuso nelle aree:\nNumerose sono le aree di transizione, per lo pi\u00f9 coincidenti con zone conservative e arcaicizzanti della provincia dell'Aquila come le aree attorno a Sulmona e Barisciano. Nella Valle Roveto penetrano forme linguistiche vicine ai dialetti campani, seppur con differenti strutture ed inflessioni.\nFonetica.\nVocalismo.\nIl sistema vocalico dei dialetti abruzzesi di tipo meridionale (salvo rare eccezioni) comprende nove fonemi: , due in pi\u00f9 di quello italiano. Questo sistema vocalico \u00e8 pressoch\u00e9 compatto dalla Provincia di Teramo, dove tuttavia \u00e8 pi\u00f9 ampio il numero di eccezioni (a cominciare dallo stesso capoluogo), a quella di Chieti, passando per la Provincia di Pescara, nel cui capoluogo \u00e8 tuttavia assente il suono /\u0251/, e per la parte meridionale della Provincia dell'Aquila. Nel dettaglio avremo:\nConsonantismo.\nNei dialetti abruzzesi vigono le stesse regole della geminazione della lingua italiana. Un'eccezione \u00e8 rappresentata dal suono il quale, se intervocalico, non sempre \u00e8 geminato: \"ca\u00e7e\" ['ka:\u0283\u0259] \"formaggio\" contro \"casce\" ['ka\u0283\u0283\u0259] \"cassa\". Tale suono inoltre rappresenta l'esito della consonante \"s\" davanti a \"t\", \"d\", al gruppo \"ch\" e talvolta davanti alla sola \"c\" velare: \"stracche\" ['\u0283trakk\u0259] \"stanco\", \"sdejune\" (nel quale per\u00f2 /\u0283/ muta in /\u0292/) [\u0292d\u0259'ju:n\u0259] \"colazione, rottura del digiuno\", \"sch\u00e9fe\" ['\u0283ke:f\u0259] \"spicchio d'aglio\", \"arescar\u00e0\" [\u0263ar\u0259\u0283ka'ra] \"sciacquare\".\nA differenza dell'italiano, l'abruzzese presenta un solo allofono della nasale ossia . Questa compare esclusivamente davanti alla consonante velare in quanto si ha sempre la sonorizzazione della davanti alla nasale /n/: \"manghe\" ['m\u0251\u014bg\u0259] \"manco\". L'assenza dell'altro allofono italiano \u00e8 dovuto invece all'assimilazione dei gruppi \"nf\" ed \"nv\" rispettivamente in \"mb\" ed \"mm\": \"confine\" passa a \"cumbine\", \"invidia\" passa a\" 'mmidie\"; inoltre parole inizianti per \"f\" e \"v\" se precedute da \"n\" presentano lo stesso fenomeno: \"'mbacce\" per \"in faccia\", \"'mmocche\" per \"in bocca\" (\"vocche\" in dialetto).\nUlteriore differenza tra italiano ed abruzzese \u00e8 la presenza della fricativa velare . Questa \u00e8 riscontrabile: in posizione intervocalica invece della occlusiva sonora ; davanti a parole inizianti per /g/ o per vocale; tra vocali non formanti un dittongo: \"fegure\" [f\u0259'\u0263u:r\u0259] \"figura\", \"gatte\" ['\u0263att\u0259] \"gatto\" e \"\u00e8cche\" ['\u0263\u025bkk\u0259] \"qui\"; \"mah\u00e9stre\" [m\u0251'\u0263e\u0283tr\u0259] \"maestro\".\nLa \"s\" intervocalica, a differenza dell'italiano, \u00e8 espressa esclusivamente mediante la sorda : \"case\" ['ka:s\u0259] \"casa\". Per quanto riguarda il suono , esso compare solo davanti ad una consonante sonora (che non sia \"d\"): \"sbaje\" ['zba:j\u0259] \"sbaglio\".\nMetafonesi.\nQuesto fenomeno colpisce le vocali toniche \"\u00e9, \u00e8, \u00f3, \u00f2\" (chiuse/aperte) del sistema romanzo comune, quando la vocale finale della parola originaria latina \u00e8 \"i\" oppure \"u\". In particolare, ci\u00f2 avviene per i sostantivi e gli aggettivi maschili singolari (terminazione latina \"-um\") e plurali (terminazione latina \"-i\"), rispetto ai corrispondenti femminili singolari e plurali (terminazioni \"-a, -ae\").\nLa metafonesi \u00e8 tipica dell'Italia centro-meridionale, che include le Marche fino alla provincia di Macerata, l'Umbria al di qua del Tevere con Spoleto, Foligno, Terni, e la Sabina fino alle porte di Roma. Invece nel toscano, cos\u00ec come nell'italiano standard, la metafonesi non esiste. L'Abruzzo adriatico costituisce una zona a s\u00e9 stante, in quanto vi si presenta solo la metafonesi da\" i\" finale. Gli esiti delle vocali alterate sono diversi a seconda della zona, tuttavia si pu\u00f2 dire che dal punto di vista fonetico la metafonia abruzzese sintetizza i processi di elevazione linguale del tipo sardo e napoletano.\nDi norma, la \"\u00e9\" e la \"\u00f3\" passano rispettivamente a \"i\" e \"u\". Facendo qualche esempio tratto dalla parlata di Ortona (Chieti), si ha cos\u00ec: \"n\u00ecre\" \"neri\", ma \"n\u00e9re\" \"nero\", e \"gel\u00f9se\" \"gelosi\", ma \"gel\u00f3se\" \"geloso\". Le vocali aperte \"\u00e8, \u00f2\" possono invece avere due esiti differenti. Il primo tipo di metafonesi, talvolta detto \"sabino\" perch\u00e9 tipico - tra le altre zone - della Sabina ivi compresa L'Aquila, prevede la chiusura di dette vocali a \"\u00e9, \u00f3\". Cos\u00ec, all'Aquila si ha: \"b\u00e9gliu\" 'bello', ma \"b\u00e8lla\" 'bella', e \"b\u00f3nu\" 'buono', ma \"b\u00f2na\" 'buona'. L'altro tipo di metafonesi \u00e8 quello \"napoletano\" o \"sannita\", tipico di larga parte dell'Italia centro-meridionale. Esso prevede la dittongazione; generalmente con esito \"i\u00e9, u\u00f3\". Nel dialetto napoletano si ha per esempio: \"vi\u00e9cchje\" \"vecchio\", ma \"v\u00e8cchja\" \"vecchia\", e \"nu\u00f3ve\" \"nuovo\", ma \"n\u00f2va\" \"nuova\". Molto spesso il dittongo \u00e8 ritratto sul primo componente, e cos\u00ec l'esito metafonetico diventa \"\u00ec, \u00f9\". Ci\u00f2 accade, limitatamente alla metafonesi da \"-i\", ad esempio a Pescara: \"v\u00eccchje\" \"vecchi\", o \"n\u00f9ve\" \"nuovi\".\nLa situazione in Abruzzo \u00e8 quanto mai complessa. Il tipo sabino \u00e8 caratteristico della macroarea aquilana e di quella marsicano-aquilana orientale, incluse le citt\u00e0 dell'Aquila e di Avezzano. La metafonesi sannita domina invece la macroarea peligna, con Sulmona stessa, e quella ascolana. Nell'Abruzzo adriatico, invece, si ha solo metafonesi da \"-i\", di tipo sannita (cos\u00ec a Pescara, Chieti, Teramo, Lanciano, Vasto, Ortona). La situazione \u00e8 in realt\u00e0 pi\u00f9 complessa di questo semplice schema, con diverse aree di transizione ed eccezioni motivate da particolarit\u00e0 storiche.\nQuesto perch\u00e9 l'Abruzzo interno \u00e8 stato investito da due correnti linguistiche: una a metafonesi sabina, l'altra sannita. La prima ondata, proveniente dall'area umbro-laziale, si estese nei contadi amiternino, forconese e marsicano; la seconda, originaria della zona campano-molisana, interess\u00f2 il contado valvense. Tale contado, prima della fondazione dell'Aquila, arrivava fino a Barisciano; in seguito si espanse in parte nell'area montana vicino a Sulmona - in quanto alle porte orientali del capoluogo peligno comincia una piccola area con metafonesi nuovamente sabina, ossia Marane (Frazione di Sulmona), Campo di Giove e Pacentro - per poi traboccare oltre le gole di Tramonti, toccando alcune localit\u00e0 montane dei contadi pennese e chietino.\nSuccessivamente alla fondazione della diocesi aquilana, la metafonesi sabina riconquist\u00f2 la zona dell'altopiano peltuinese e della valle del Tirino, oltrepassando Forca di Penne fino a Sant'Eufemia a Maiella, ma non intacc\u00f2 le aree montane pi\u00f9 conservative.\nInfine, la metafonesi sannita solo da \"-i\" si \u00e8 probabilmente propagata pi\u00f9 tardi rispetto alle precedenti, ed ha interessato l'intera area adriatica per la presenza dell'asse della Salaria ascolana.\nLa tesi di un'antica metafonia da \"-u\" nella fascia adriatica, sostenuta dal Rohlfs, non \u00e8 accettabile; ci\u00f2 perch\u00e9 i pochi casi riscontrabili sono dovuti o da altri fattori, come la palatalizzazione per consonanti contigue (ad esempio in \"dec\u00ecmbre\" \"dicembre\"), o per evitare omofonie e confusioni semantiche, come in \"trappite\" \"treppiede\". Anche le forme \"\u00f9oje\" \"oggi\" e \"u\u00f2gne\" \"ogni\" del dialetto di Castelli, da cui \"\u00f9je\" e \"\u00f9gne\" del pescarese-chietino, derivano non da metafonesi bens\u00ec da un gruppo fonetico o un suono palatali.\nMetafonesi di \"-a\".\nLa metafonesi di \"-a\" limitatamente alle finali in \"-i\", assente nel sistema sabino, \u00e8 un fenomeno da ritenere coevo alla metafonia di \"-e\" ed \"-o\"; infatti non \u00e8 pensabile che un sistema vocalico si modifichi soltanto in parte. Suddetta metafonia \u00e8 caratteristica dei dialetti abruzzesi, da cui quindi dev'essere partita, diffondendosi a nord nel territorio ascolano (inscindibile dall'area teramana) e, secondo il Rohlfs, anche a occidente nel Lazio meridionale (Arpino, Castro dei Volsci). In tal modo l'Abruzzo occidentale s'\u00e8 congiunto con l'area tirrenica.\nI risultati sono quanto mai vari: \"e\" nel gruppo occidentale, \"\u00ec\" (con un timbro intermedio tra \"\u00e9\" e \"i\") in quello orientale, \"ia\" nell'alto Sangro, a Pescocostanzo, nel Piano di Navelli, nell'alto chietino e in parte del Molise. Il fenomeno \u00e8 evidente particolarmente sul versante adriatico, vale a dire il Teramano-Atriano, il Pennese-Pescarese con le aree di Forca di Penne e della Valle d'Orta, il Chietino occidentale ed orientale, il Lancianese e il Vastese.\nCome esempio, si pu\u00f2 prendere la variet\u00e0 dialettale di Chieti, in cui si ha: \"lu bardasce\" \"il bambino\", ma \"li bardisce\" \"i bambini\"; \"parle\" \"io parlo, egli parla\", ma \"pirle\" \"tu parli\" ecc. Talvolta, specie nell'area abruzzese-occidentale, per effetto dell'isocronismo sillabico, il timbro si \u00e8 uniformato agli esiti di \"-e\": aperto in sillaba chiusa e chiuso in sillaba libera. Come per esempio, a Guardiagrele si ha \"lu cane\" \"il cane\", \"li ch\u00e9ne\" \"i cani\", ma \"lu panne\" \"il panno\", \"li p\u00e8nne\" \"i panni\".\nInoltre in alcune aree, come a Popoli, per armonizzazione vocalica -\"a\" metafonizza anche in posizione atona: \"lu cav\u00e0glie\" \"il cavallo\" ma \"li chev\u00e8glie\" \"i cavalli\", \"lu scarpare\" \"il calzolaio\" ma \"li scherp\u00e9re\" \"i calzolai\" ecc.\nMetafonesi dei femminili.\nIn tutto il dominio chietino-pescarese sono molto diffusi i plurali femminili del tipo: \"b\u00e8lle\" \"bella\", \"b\u00eclle\" \"belle\"; \"cund\u00e8nde\" \"contenta\", \"cund\u00ecnde\" \"contente\"; \"ium\u00e8nde\" \"giumenta\", \"ium\u00ecnde\" \"giumente\" ecc. In genere si pu\u00f2 dire che in questa zona i femminili metafonizzano come i maschili e ci\u00f2 presuppone che il plurale latino \"-ae\", risolvendosi nella vocale indistinta \"-e\", ha acquistato il timbro di \"-i\", come \u00e8 rilevabile nella parlata chietina, in cui \"-e\" nel contesto della frase \u00e8 un chiaro \"-i\": \"quattri cuse\" per \"quattro cose\", \"sandi Rocche\" per \"San Rocco\", \"t\u00f3tti dd\u00f3\" per \"tutt'e due\".\nNon bisogna inoltre dimenticare che nei testi volgari aquilani delle origini era ampiamente documentata la metafonia delle vocali chiuse \"\u00e9, \u00f3\" dei nomi femminili: in Buccio di Ranallo (XII-XIII secolo) troviamo infatti \"billizi\" per \"bellezze\", nonch\u00e9 i plurali dei nomi femminili in \"-ione\", come \"presciuni\" per \"prigioni\".\nNei dialetti moderni della provincia dell'Aquila si hanno esempi di metafonia dei nomi femminili anche per \"-e\", come nell'aquilano del contado \"t\u00e9rri\" per \"terre\".\nMetafonesi verbale.\nIn tutto il dominio abruzzese la \"-i\" delle desinenze verbali della seconda persona provoca metafonia per tutte le vocali, tranne per \"-\u00e0\" nell'area aquilano-cicolano-carseolana, nella quale questa vocale non \u00e8 soggetta a metafonesi.\nCos\u00ec in base agli esiti delle vocali sottoposte a metafonia si possono individuare le seguenti aree:\nAnche la desinenza \"-as\", che in Abruzzo dovette passare per tempo a \"-is\", produce metafonia: ad esempio all'Aquila si ha \"issu \u00e8ra\" per \"egli era\" ma \"tu iri\" per \"tu eri\", e cos\u00ec nel resto della regione \"je \u00e8re\" o \"\u00e9re\" \"io ero\" e \"tu \u00ecre\" o \"ah\u00ecre\" \"tu eri\" a seconda dei luoghi.\nLa desinenza \"-o\" della prima persona singolare non produce metafonia in alcuna zona, tuttavia in certi verbi si verifica un fenomeno che pu\u00f2 apparentemente essere di natura metafonetica. In realt\u00e0 si sta trattando di an\"afonesi\", dovuto al nesso N+G: cos\u00ec a Sulmona si hanno le forme \"v\u00ecenghe\", \"st\u00ecenghe\" e \"d\u00ecenghe\" per \"vengo\", \"sto\" e \"do\", le quali nel Teramano-Pescarese e nel Vastese suonano come \"v\u00ecnghe\", \"st\u00ecnghe\" e \"d\u00ecnghe\", e nel Lancianese \"v\u00e9nghe\", \"st\u00e9nghe\" e \"d\u00e9nghe\". Diversamente nel dialetto di Chieti si ha solo \"st\u00ecnghe\" \"sto\"; mentre le altre due forme sono \"v\u00e8nghe\" \"vengo\" e \"d\u00e8nghe\" \"do\", senza dunque metafonesi.\nIsocronismo sillabico.\nBuona parte del sistema vocalico romanzo comune \u00e8 stato successivamente alterato, in alcune zone, da una corrente linguistica. Essa ha provocato l'apertura in \"\u00e8, \u00f2\" delle vocali chiuse \"\u00e9, \u00f3\" in \"sillaba complicata\" (sillaba terminante in consonante) e la contemporanea chiusura in \"\u00e9, \u00f3\" delle vocali aperte \"\u00e8, \u00f2\" in \"sillaba libera\", ovvero nelle sillabe che terminano con la vocale stessa. Questo fenomeno pu\u00f2 essere anche soltanto parziale, limitato cio\u00e8 alla sola chiusura delle toniche aperte in sillaba libera. Alcuni esempi, tratti dal dialetto di Pettorano sul Gizio (L'Aquila) poich\u00e9 presenta l'isocronismo sillabico in maniera completa, sono i seguenti: \"str\u00e8t-ta\" \"stretta\", \"r\u00f2s-cia\" \"rossa\" ma \"n\u00e9-ra\" \"nera\", \"p\u00e9-d\u00eb\" \"piede\".\nSe si parte dalla considerazione che l'isocronismo fu un'innovazione delle zone centrali della Rom\u00e0nia e se si tiene conto del carattere conservativo del vocalismo dell'area sabina, \u00e8 da supporre che l'isocronismo deve aver sub\u00ecto un duplice destino: le zone pi\u00f9 conservative, come quella reatino-aquilana, in seguito alla maggiore coscienza delle qualit\u00e0 vocaliche d'origine, non hanno operato mutazione; mentre le aree periferiche, come quella adriatica, con minore sensibilit\u00e0 ai tipi vocalici del latino popolare di Roma e con l'incapacit\u00e0 di distinzione dei timbri, hanno operato dei conguagli indifferentemente, nel senso dell'apertura e della chiusura.\nL'isocronismo \u00e8 un fenomeno diffuso a partire dai centri montani vicino a Sulmona e sul versante adriatico dalla citt\u00e0 di Chieti; inoltre esso non dovrebbe avere relazioni con le analoghe situazioni presenti in Puglia, giacch\u00e9 l'area isocronica, che continua quella abruzzese nel Basso Molise, si interrompe attorno al fiume Biferno per, poi, riprendere pi\u00f9 a sud. Nelle zone di origine del fenomeno vige ancora la situazione isocronica completa.\nNel Chietino, sono centri con isocronismo completo: Chieti, da cui forse dovette originarsi, Casalincontrada, Pretoro, Guardiagrele, Orsogna, Giuliano Teatino, Canosa Sannita e la bassa valle del Pescara (Manoppello, Scafa, San Valentino in Abruzzo Citeriore fino a Caramanico Terme): in tali centri \u00e8 parlato il cosiddetto \"chietino occidentale\", che appare come area di saldatura fra l'abruzzese orientale-adriatico e quello occidentale. L'area isocronica parziale invece include, ad esempio, i territori di Bucchianico, Fara Filiorum Petri, Rapino, Tollo, Vacri, Filetto (area orientale del Chietino), Lanciano, Ortona, Vasto, San Salvo, e lungo la Val Pescara, Tocco da Casauria, Bolognano, ecc.\nA nord fiume Pescara, nell'area vestina, vigono situazioni di isocronismo parziale (Penne, Pianella, ecc.), che convivono con altre senza isocronismo (Citt\u00e0 Sant'Angelo, Alanno), e ad altre ancora a vocali aperte (Farindola). Vocali aperte presenta la maggior parte della Provincia di Teramo, salvo i due centri meridionali di Bisenti e Castelli, che hanno isocronismo parziale, e la maggior parte dei comuni della Val Vibrata (Sant'Egidio alla Vibrata, Nereto, ecc.), che presentano una pronuncia analoga a quella ascolana. L'area a vocali aperte si estende pi\u00f9 a sud lungo la costa a Montesilvano, mentre la citt\u00e0 di Pescara risultava un tempo divisa in due centri urbani, di cui il primo (Castellammare Adriatico) era appartenente alla provincia di Teramo ed aveva pertanto una pronuncia aperta, mentre il secondo (Pescara) era parte della provincia di Chieti e pertanto seguiva le condizioni isocroniche dell'allora capoluogo. Attualmente la citt\u00e0 di Pescara ha subito una forte urbanizzazione con l'afflusso di persone dalla pi\u00f9 svariata provenienza, per cui la realt\u00e0 linguistica attuale risulta notevolmente stravolta: infatti, accanto a locutori pi\u00f9 tradizionali che mantengono ancora le antiche pronunce, ve ne sono altri che assumono pronuncia pi\u00f9 italianizzante, ossia senza aperture o isocronismo.\nIn alcuni casi, gli effetti dell'isocronismo interagiscono con quelli dei frangimenti delle vocali toniche (\"vedi sotto\"). In altri casi, come nel Teramano, l'esito residuale di antichi frangimenti vocalici pu\u00f2 essere percepito come equivalente all'isocronismo.\nFrangimenti delle vocali toniche.\nQuesto fenomeno consiste nell'alterazione delle vocali toniche tanto nell'apertura quanto nel timbro, dando luogo a svariati esiti, dittonghi, palatalizzazioni ecc. Il risultato \u00e8 quella \"babele\" linguistica che spesso porta a ritenere assolutamente diversi i dialetti di centri vicini che magari, ad un'analisi pi\u00f9 scientifica, presentano invece caratteristiche del tutto simili. Inoltre, questo tratto dialettale \u00e8 spesso avvertito dagli stessi parlanti come \"arcaicizzante\" e quindi sconveniente rispetto a parlate pi\u00f9 regolari e perci\u00f2 pi\u00f9 \"moderne\". In alcuni centri, in cui pure si \u00e8 manifestato in passato, \u00e8 stato pertanto dapprima reso facoltativo, poi del tutto rimosso.\n\u00c8 probabile che la causa genetica della grande variet\u00e0 delle differenziazioni vocaliche abruzzesi debba essere ricercata nella forza di contrasto fra l'accento dinamico dell'italico e l'insensibilit\u00e0 dei parlanti alla quantit\u00e0 latina. Il sostrato italico, cio\u00e8, venuto a contatto con la quantit\u00e0 latina, non recepibile in un sistema fonologico qualitativo, per ragioni di difesa, pot\u00e9 aver rafforzato la sua natura esplosiva e aver dunque promosso il frangimento vocalico, allungando le vocali fuori posizione, predisponendone la chiusura, e abbreviando quelle in sillaba chiusa, avviandole al timbro aperto.\nIl fattore primo e determinante del frangimento \u00e8 da ricercarsi nella scissione delle vocali atone, che ha comportato la loro non funzionalit\u00e0 e, conseguentemente, la pronuncia intensa delle vocali toniche: cos\u00ec la disposizione degli abruzzesi tende a dare primaria importanza alla vocale tonica, che a sua volta condiziona ogni altro fonema, e fa s\u00ec che la sua estrema apertura determini il suo sconfinamento nelle vocali del grado successivo. Infatti un dato tipico delle vocali abruzzesi, e specialmente quelle della fascia adriatica, che ha recepito un diverso tipo di latinit\u00e0 non legato a quella popolare di Roma, \u00e8 la scarsa compattezza, che si evince proprio dagli esiti a cui sono pervenute.\nLe diverse tipologie di frangimenti possono essere raggruppati in poche categorie. Un primo tipo di classificazione riguarda le sole vocali chiuse in sillaba libera, mentre una seconda categorizzazione concerne, incondizionatamente, tutte le toniche chiuse. Un esempio di sistema vocalico del primo tipo \u00e8 quello di Roccascalegna (Chieti), nel quale le vocali \"\u00e9, \u00f3\", e anche \"\u00ec, \u00f9\", in sillaba libera, vengono dittongate: \"n\u00e8ire\" \"nera\", ma \"str\u00e9tte\" \"stretta\"; \"gel\u00e0use\" \"gelosa\", ma \"r\u00f3sce\" \"rossa\"; \"f\u00f2ile\" \"filo\", ma \"r\u00eccche\" \"ricco\"; \"m\u00e8ure\" \"muro\", ma \"br\u00f9tte\" \"brutto\".\nCome esempio del secondo tipo si pu\u00f2 prendere Cellino Attanasio (Teramo), dove \"\u00e9, \u00f3\" si aprono a \"\u00f2, \u00e0\" molto larghe (quest'ultima velare), tanto in sillaba libera che complicata: \"p\u00f2le\" \"pelo\" e \"str\u00f2tte\" \"stretto\"; \"gel\u00e0se\" \"geloso\" e \"r\u00e0sce\" \"rosso\".\nTalvolta, i due tipi di frangimenti sono entrambi presenti per via di due correnti linguistiche non contemporanee. Casi tipici sono Vasto, Monteodorisio e Quadri (Chieti), dove prima si fransero le \"\u00e9, \u00f3\" originarie, e poi anche quelle risultanti da isocronismo sillabico in sillaba libera: \"n\u00e0ire\" \"nero\" e \"str\u00e0tte\" \"stretto\"; \"gel\u00e0use\" \"geloso\" e \"r\u00e0sce\" \"rosso\"; \"f\u00e8ile\" \"filo\" e \"r\u00e8cche\" \"ricco\"; \"m\u00ecure\" \"muro\" e \"br\u00ectte\" \"brutto\"; \"n\u00e9uve\" \"nuovo\".\nIndebolimento delle vocali atone.\n\u00c8 sicuramente una delle caratteristiche pi\u00f9 vistose, e pi\u00f9 note anche ai meno esperti, dei dialetti centro-meridionali. In tutte le parlate dell'Abruzzo, eccetto in quelle della macroarea aquilana e delle propaggini pi\u00f9 occidentali della Marsica, le vocali atone (non accentate) tendono a confluire nell'unico esito \"neutro\" \u0259.\nQuesto fenomeno inizia a manifestarsi a Assergi (frazione di Camarda), Picenze (frazione di Barisciano), nel contado forconese a Bagno e Rocca di Cambio e nella Marsica fucense, gi\u00e0 a Avezzano, Luco dei Marsi e Balsorano.\nIn questi luoghi, nella met\u00e0 occidentale dell'area peligna, nella zona ascolana e teramana settentrionale la \"a\" in posizione finale rimane esclusa da questo fenomeno, mentre nell'Abruzzo adriatico anch'essa confluisce nel suono neutro.\nTuttavia, nell'area intorno alla citt\u00e0 dell'Aquila alcune voci della terminologia pastorale di genere maschile hanno esito in uno scev\u00e0 (\"-e\"), anzich\u00e9 in \"-u\", come \"jupe\" per \"lupo\", \"fume\" per \"fumo\". Quasi sicuramente si tratta di una \"-e\" del dominio abruzzese che \u00e8 penetrata in quello aquilano. Tale evento isolato non pu\u00f2 essere considerato come \"prova\" per dimostrare che un tempo anche il dialetto aquilano-reatino appartenesse verosimilmente all'area delle vocali indistinte, e che successivamente siano state ripristinate le vocali finali originarie ad opera dei pastori abruzzesi per contatto coi pastori laziali, durante il periodo di transumanza nella campagna romana. Inoltre, ipotizzando per assurdo che ci\u00f2 appena detto fosse realmente accaduto, allora proprio i termini legati al mondo della pastorizia avrebbero visto il ripristino della vocale finale atona. In ogni caso,ci sono documenti del '200 e successivi, in cui viene smentita tale ipotesi.r\n\u00c8 da notare che poi le citt\u00e0 di Teramo e di Sulmona si pongono in una situazione intermedia. Nella Valle Peligna corre un'isoglossa che divide - come gi\u00e0 detto - prima un'area occidentale in cui si conserva la \"-a\" (la cosiddetta \"Peligno-occidentale\" con Acciano, Raiano, Introdacqua e Bugnara) ed una orientale (ovvero l'area \"Peligno-orientale\" con Campo di Giove, Pacentro, Pratola Peligna e Popoli), la quale conguaglia la \"-a\" ad \"-e\". Infine, lungo l'Alto Sangro, l'isoglossa in questione segue il confine provinciale, con Ateleta che conserva \"-a\" e Gamberale che gi\u00e0 l'assimila ad \"-e\".\nPalatalizzazione.\nLa palatalizzazione di \"l\" e \"ll\" davanti a \"i\" e \"u\" originarie latine non riguarda tutta l'Italia centro-meridionale, ma solo una sua porzione, prevalentemente l'area appenninico-tirrenica e rivolta a sud. Consiste nella palatalizzazione dei nessi \"li, lu, lli, llu\" che normalmente hanno come risultato \"ji, ju, gli, gliu\". Altri esiti particolari sono quelli cacuminali della Valle d'Orta (\"ghju, ddu\" ecc.) e della Valle del Sagittario in passato (\"zzu\"); entrambi ampiamente studiati.\nLa palatalizzazione \u00e8 il fenomeno che distingue le parlate dei contadi novertino e reatino da quelle aquilane. Queste ultime presentano infatti palatalizzaziono, per esempio all'Aquila gli articoli maschili sono \"ji e ju\", mentre le prime ignorano tale fenomeno, cosicch\u00e9 a Rieti gli articoli sono \"li e lu\". La Marsica \u00e8 uniformemente interessata dalla palatalizzazione, mentre l'area Peligna \u00e8 attraversata dall'isoglossa che divide le due zone, cos\u00ec come per la perdita di \"-a\". L'Abruzzo adriatico e l'Ascolano, a parte alcune aree montane, non conoscono palatalizzazione.\nAltri fenomeni.\nLa \"palatalizzazione\": i nessi formati da \"occlusiva + l\" si sono normalmente palatalizzati come in italiano: \"bianco\" da *BLANCU(M), \"chiave\" da *CLAVE(M), \"piano\" da *PLANU(M), \"fiume\" da *FL\u016aME(N). In certi casi, per\u00f2, alcuni nessi si sono conservati con \"l\" e addirittura rafforzati a \"pr, br, fr\" ecc. Ma tale fenomeno \u00e8 guizzante sul territorio, e non se ne pu\u00f2 tracciare un areale geografico. Invece nel lembo meridionale dell'Abruzzo si trova eco dell'esito *PL &gt; \"kj\" che \u00e8 diffuso nell'Italia meridionale.\nL'approssimante palatale ha inoltre contribuito a creare dei segmenti palatalizzati diversi nell'abruzzese rispetto all'italiano: in particolare il nesso latino *PJ, che in italiano \u00e8 rimasto immutato, viene reso per mezzo dell'affricata postalveolare sorda: APIU(M) \"acce\" (o \"lacce\") \"sedano\", SEPIA(M) \"s\u00e8cce\" \"seppia\"; *BJ, nuovamente conservato in italiano, viene ad essere totalmente assimilato dalla approssimante: RABIE(M) \"raje\" \"rabbia\", *HABIO (da HABEO) \"aje\" \"ho\".\nLa caduta di \"v-\" in posizione iniziale e spesso anche intervocalica \u00e8 un fenomeno tipico dell'Aquilano. Nelle frazioni dell'Aquila si ha ad esempio \"l'\u00e0lle\" 'la valle'.\nLa \"propagginazione\" consiste nell'inserimento della sillaba tonica, immediatamente prima della vocale accentata, della \"u\" o \"i\" della sillaba precedente, in genere quella degli articoli maschili singolare e plurale. Il fenomeno si presenta quasi sempre limitato alla sola \"u\", ed ha un areale guizzante. Facendo un esempio tratto dalla parlata di Calascio (L'Aquila), si ha \"c\u00e0ne\" \"cane\", ma \"ru cu\u00e0ne\" \"il cane\".\nFenomeni generali, comuni all'intera Italia centro-meridionale sono l'assimilazione di lat. volg. MB, ND in \"mm, nn\", come in \"sammuche\" \"sambuco\", \"m\u00f3nne\" \"mondo\"; la sonorizzazione delle consonanti dopo \"n, m\" ed anche di \"s\" dopo \"r\", come in \"f\u00f3nde\" \"fonte\", \"c\u00e0mbe\" \"campo\", \"\u00f3rze\" \"orso\", e la resa \"-r-\" del nesso latino volgare -RJ-.\nMorfologia.\nSostantivi.\nIn questi tutti i dialetti, i sostantivi sono maschili o femminili. Il neutro romanzo, anche detto \"neutro di materia\", interessa alcune aree, soprattutto nell'aquilano. Ad esempio, forme come \"lo p\u00e0(ne), lo v\u00ec(no)\" sono in opposizione al maschile \"ju quatr\u00e0nu\".\nLe forme del plurale dei sostantivi rimangono quelle del romanzo comune: \"-i\" per i nomi maschili, \"-e\" per quelli femminili. Ma la \"-i\" dei maschili ha provocato il fenomeno della metafonesi, che si riflette sulla vocale tonica precedente. Nei dialetti dove le vocali atone finali si sono indebolite e confluite nell'unico esito \"e\", la metafonesi resta cos\u00ec l'unico marchio del plurale.\nNon mancano tuttavia le eccezioni per quel che riguarda la formazione del plurale, la pi\u00f9 diffusa delle quali \u00e8 definita plurale alla latina, riguardante, originariamente, i soli sostantivi neutri *TEMPORA (tempi), CORPORA (corpi). Questo fenomeno \u00e8 ancora ampiamente presente in molti paesi dell'Abruzzo: a Palena \"l\u00e8ttere\" \"letti\", \"t\u00e9ttere\" \u00abtetti\u00bb, a Castiglione Messer Marino \"l\u00e0upera\" \"lupi\", \"che\u00e0sera\" \"case\".\nSi noti la particolare formazione del caso vocativo, ottenuto troncando tutte le sillabe successive a quella tonica (se la sillaba tonica \u00e8 chiusa, cade la consonante terminale).\nEs.: \"profess\u00f3re\" (professore) &gt; \"profess\u00f2\"' (professore!)\nPronomi ed aggettivi.\nCome in buona parte dell'area centro-meridionale, i dialetti abruzzesi sono caratterizzati da \"\u00e8nclisi\" dell'aggettivo possessivo (ad esempio, \"p\u00e0treme\" 'mio padre', \"s\u00f2rete\" 'tua sorella').\nLa tripartizione dei dimostrativi \u00e8 anche un fenomeno comune. Ad esempio, a Ortona si hanno \"stu\" 'questo', \"chel\u00f9\" 'quello' e \"ssu\" 'codesto'. La tripartizione riguarda anche gli avverbi di luogo; sempre ad Ortona, si hanno \"\u00e8cche\" 'qui', \"\u00e8lle\" 'l\u00ec', ma anche \"\u00e8sse\" 'cost\u00ec' (lontano da chi parla, vicino a chi ascolta). Un'alternativa al tipo \"\u00e8lle\" \u00e8 \"l\u00f3che\", diffuso nell'aquilano-chietino.\nIl pronome personale soggetto di 3\u00aa persona \u00e8 dappertutto il tipo \"isso\" (varianti \"\u00e9sse\", \"\u00ecssu\", ecc.)\nVerbi.\nPer i tempi passati, \u00e8 pi\u00f9 ampio l'uso che si fa del passato prossimo rispetto al remoto, tanto per eventi lontani quanto per quelli vicini. Cos\u00ec a Pescara si dir\u00e0 indifferentemente: \"Quanne ten\u00e8je dic'anne so' ite a Melane\", \"quando avevo dieci anni andai a Milano\" e \"mandemane nin so' ite a fati\u00e0\", \"stamattina non sono andato al lavoro\".\nEsistono tuttavia, specie nell'interno della regione, sacche pi\u00f9 conservative che fanno ancora uso del passato remoto. A Castiglione Messer Marino le stesse frasi saranno: \"Quanne ten\u00f2eva dic'e\u00e0nne jive a Mel\u00e8ne\" e \"maddem\u00e8na nen so' j\u00e9ute a fateje\u00e0\".\nOltre alla conservativit\u00e0 nell'uso, balza all'occhio anche quella della forma, del tutto simile al perfetto del latino, cos\u00ec, nello stesso paese, il passato remoto si coniugher\u00e0:\nIl condizionale presente si presenta secondo due forme: l'una, pi\u00f9 antica, \u00e8 rappresentata dall'aquilano \"mangiarr\u00eca\" 'mangerei' e deriva dall'infinito + imperfetto del verbo avere; la seconda riprende invece il congiuntivo imperfetto, ad esempio \"magn\u00e9sse\" 'mangerei', ma anche 'mangiassi'. La seconda forma tende a rimpiazzare la prima dappertutto. Sono attestate forme ancora pi\u00f9 arcaiche, derivate dal piuccheperfetto indicativo; ad esempio, a Trasacco \"put\u00ecre\" 'potresti', \"fatigar\u00ecme\" 'lavoreremmo', o nell'alto vastese \"vev\u00e9re\" \"berrebbe\", \"magn\u00e9ra\" \"mangerei\".\nOltre le tante somiglianze con l'idioma napoletano, netta \u00e8 la differenza, invece, nell'utilizzo del presente progressivo. Infatti mentre nei dialetti campani \u00e8 comune l'uso del modello sto (essere) + gerundio, nell'area abruzzese \u00e8 esclusivamente utilizzata la forma progressiva avente come ausiliare il verbo andare di tipo vado (andare) + gerundio. Il gerundio in abruzzese (con poche eccezioni) - a differenza del napoletano - modifica la seconda vocale da\" \"a\" ad \"e\" \"(es. \"cantando \"in napoletano diventa \"cantanne\" mentre in abruzzese muta in \"cant\u00e8nne\").\" \"Non sempre, per\u00f2, le due forme verbali sono equiparabili in maniera diretta tant'\u00e8 che nei casi in cui non \u00e8 possibile utilizzare il presente progressivo con il gerundio, nel dialetto abruzzese si sostituisce il gerundio con l'infinito del verbo nella forma \"sto (essere) + a + infinito \"dove l'infinito \u00e8 spesso troncato della sillaba finale (cfr. in napoletano \"stongo cantanne\" in abruzzese pu\u00f2 diventare \"vaje cant\u00e8nne\" o pi\u00f9 diffusamente \"st\u00e8nghe/stinghe/stienghe a canta\"'). Analogo paragone \u00e8 possibile fare per il passato progressivo con l'ausiliare nel tempo imperfetto.\nSintassi.\nFenomeni comuni all'area centro-meridionale sono l'accusativo preposizionale (\"sal\u00f9teme a ss\u00f2rete\" 'salutami tua sorella'); l'impopolarit\u00e0 del futuro sostituito dall'indicativo presente (\"dum\u00e0ne le f\u00e0cce\" 'domani lo faccio')\nPer esprimere un rapporto \"durativo\", sono diffuse due forme. La prima, comune a tutta l'area centro-meridionale consiste nel costrutto \"andare + gerundio\" (ad esempio, \"va purt\u00e8nne la p\u00f2ste\" 'va portando la posta'). La seconda forma, tipica dell'Abruzzo e delle regioni limitrofe, utilizza il costrutto \"stare + infinito\" (ad esempio, \"che sta a dd\u00ecce?\" 'che sta a dire?').\nMolti dialetti d'Abruzzo e delle regioni limitrofe presentano \"essere\" come ausiliare dei verbi transitivi, con l'eccezione della 3\u00aa e della 6\u00aa persona (ad esempio, a Crecchio \"s\u00e9me cerc\u00e0te\" 'abbiamo cercato', \"s\u00e9te cerc\u00e0te\" 'avete cercato').\nL'accordo participiale \u00e8 particolare; si ha accordo fra soggetto e participio piuttosto che fra participio ed oggetto (ad esempio, \"nu le s\u00e9me f\u00ectte lu p\u00e0ne\" 'noi lo abbiamo fatto il pane', laddove \"f\u00ectte\" mostra metafonesi dal plurale in \"-i\").\nCaratteristico \u00e8 l'uso del pronome arbitrario-impersonale \"n\u00f3me\", ad esempio in \"n\u00f3me d\u00ecce ca j\u00e8 b\u00eclle\" 'dicono che sono belli'. Questo \"n\u00f3me\" \u00e8 un pronome che non ha corrispondenti in altri dialetti italiani oltre al sardo. Questa caratteristica costruzione sintattica \u00e8 tuttora molto diffusa a Vasto, dove il pronome impersonale usato \u00e8 \"l'ome\", ad esempio \"l'ome d\u00e8ice a maje\" 'dicono a me'.\nDa rimarcare un particolare fenomeno che interessa la zona di Ortona e Lanciano, nonch\u00e9 della Val Vibrata (Corropoli), per cui all'ausiliare essere viene agganciato il pronome. Esempio: \"Solle fatte chel\u00e0 cose\", ovvero \"L'ho fatta quella cosa\".\nLessico.\nAlcuni esempi di opposizioni lessicali fra aree omogenee:\nTali differenze sono dovute al fatto che l'Abruzzo ha subito due diversi tipi di romanizzazione: infatti nel territorio adriatico furono immessi da Silla numerosi coloni, mentre nell'area occidentale la romanizzazione avvenne o con contatto diretto con Roma, come nel caso della Marsica, per ragioni di scambi commerciali, o attraverso amministratori romani o locali istruitisi a Roma.\nNumerose le forme derivate dal latino parlato, molte delle quali ormai per\u00f2 usate solamente dalle generazioni pi\u00f9 anziane: \"pec\u00f9re!\" per \"guarda, sta attento\" da PONE CURAM, espressione analoga all'altra, \"tem\u00e9\", diffusa nell'aquilano, e \"tamm\u00e8nde\" nel Molise e nell'Abruzzo meridionale teatino da TENE MENTEM, \"aj\u00f9nete!\" a Moscufo o \"a\u00ecnete\" a L'Aquila per \"sbrigati\" da AGINARE, \"nzur\u00e0rese\" per \"sposarsi\" da *(I)N-UXORAR(E)-SE e \"p\u00e0stene\" per \"vigna giovane\" a Sulmona;\nancora ampiamente adoperate sono invece le espressioni lessicali derivate dal latino classico: \"cr\u00e0je\" per \"domani\" usato nel territorio abruzzese solo nell'alto Sangro, ma poi compatto in territorio molisano, \"pate\" e \"mate\" per \"padre\" e \"madre\", sempre nell'alto Sangro, \"n\u00e9ngue\" per \"nevicare\" da NINGERE, diffuso in tutta la regione, con il participio passato \"n\u00e9ngete\" da cui il femminile in uso a Scanno col valore di \"nevicata\", \"b\u00e9vete\" participio passato per \"bevuto\" da BIB\u012cTUM, \"pah\u00e9se\" per \"campagna\" da PAGENSE, PAGUS, \"z\u00f3de\" a Castiglione Messer Marino per \"fermo\" da SOL\u012cDUM, \"m\u00f2\" per \"adesso\", tipico di tutto il centro-meridione, da MODO e \"fec\u00ecerene\" (marsicano) da FEC\u0112RUNT, contro l'italiano \"f\u00e9cero\" da *FEC\u0114RUNT.\nPrestiti lessicali.\nNumerosi i termini che il dialetto abruzzese ha recepito da altre lingue, come nell'antichit\u00e0 quella araba, tedesca, francese e spagnola, e, in tempi pi\u00f9 recenti, quella inglese d'America, da parte degli emigrati di ritorno nei paesi d'origine.\nArabismi.\nPossono essere penetrati direttamente, durante le numerose incursioni sulle coste, \"bardasce\" per \"bambino\", diffuso nell'area adriatica pescarese-chietina, ma non nel teramano, che ha \"freg\u00ec\", e nel peligno, che risponde con \"quatr\u00e0le\", la cui diffusione raggiunge l'aquilano e la vallata del Velino fino a Rieti, territori soggetti alle incursioni arabe, e \"harb\u00ecne\" o \"harb\u00ec\" nel teramano, in uso esclusivamente nei dialetti costieri e collinari, ma non nell'aquilano e nel sulmonese, dove si ha per derivazione romanza, rispettivamente \"scir\u00f3ccu\" e \"scer\u00f2cche\".\nNon sono penetrati \"albicocca\", che non ha soppiantato \"prec\u00f2che\" (dal latino PRECOQUUS), \"arancia\", che non ha rimpiazzato \"purtu\u00e0lle\", \"melanzana\", che non ha sostituito \"mulegnane\", mentre \"carciofo\" ha avuto l'adattamento in \"scarci\u00f2fe, -fene\". Infine in alcune aree limitate fino alla generazione precedente era in uso \"cangarre\" per \"oggetto mal ridotto\", dall'arabo \"\u1e25angar\" \"pugnale ricurvo\".\nGermanismi.\nLa dominazione longobarda in Abruzzo, durata dal 571 all'880, ha lasciato traccia in numerosi toponimi, come ad esempio Scurcola Marsicana, Monte Scurcola, (da una radice \"skalk-\");Guardiagrele (da \"ward-\"); Fara Filiorum Petri e Fara San Martino (dal sostantivo \"fara\"); Pescosansonesco, Serramonacesca, Notaresco e l'etnico \"cevet\u00e9sche\" con cui si denominano gli abitanti di Civitella del Tronto (dal suffisso \"-iskus\"); Civitaretenga (dal suffisso \"-ingus\"). Come per le altre variet\u00e0 dialettali e per lo stesso italiano standard, l'influenza longobarda si \u00e8 avuta anche nel lessico delle variet\u00e0 abruzzesi: alcuni esempi sono i verbi \"arraff\u00e0\" per \"afferrare con violenza\" da HRAFFON; \"gual\u00e0ne\" o \"ual\u00e0ne\" per \"bovaro, bifolco\", da WALD; \"l\u00e0ppe\" per \"orlo\", da LAPPO; \"pr\u00e9tele\" o \"pr\u00e8tola\" per \"sgabello\" da PREDIL; \"stingan\u00e0\" per \"malmenare\" da SKINKO \"stinco\"; \"tresc\u00e0\" per \"trebbiare\" da THRISKAN; \"sparagn\u00e0\" per \"risparmiare\" da SPARANJAN ; \"z\u00ecnne\" per \"mammella\" da ZINNA.\nFrancesismi.\nTanto l'avvento dei Normanni nell'XII secolo quanto l'instaurazione del regno di Gioacchino Murat nell'epoca napoleonica in Italia meridionale portarono ad un notevole arricchimento del vocabolario nelle terre conquistate, in misura ben maggiore di quanto fatto dalla precedente occupazione longobarda. A titolo di esempio: \"adacci\u00e0\" per \"tritare il lardo\" da HACHIER, \"basc\u00f9jje\" per \"stadera\" da BASCULE, \"bu\u00e0tte\" per \"barattolo\" da BO\u00ceTE, \"ciav\u00e0rre\" per \"capretto\" o \"giovane pecora\" da CHEVREL, \"ciummen\u00ecre\" per \"camino\" da CHEMIN\u00c9E, \"ciam\u00f2rre\" per \"raffreddore\" da CHAMOIRE (a sua volta dal latino CAMORIA), \"damm\u00e0gge,-\u00e0jje\" per \"danno\" da DOMMAGE, \"mbrund\u00e0\" per \"dare in prestito\" da EMPRUNTER, \"r\u00f9e\" per \"viottolo\" da RUE, \"sci\u00e0sse\" per \"giubba\" da (HABIT DE) CHASSE, \"sp\u00ecngule\" per \"spilla\" da \u00c9PINGLE.\nIberismi.\nDal 1441, con la conquista di Napoli da parte dell'aragonese Alfonso V, sino al 1713, con la pace di Cateau-Cambr\u00e9sis, eccettuata la breve parentesi di Luigi XII, l'Abruzzo fu parte, assieme alle altre regioni del Mezzogiorno, dei domini delle corone iberiche in Europa. Questo periodo, cos\u00ec prolungato, ha evidentemente arricchito di nuovi vocaboli le varie parlate del Regno di Napoli. Dal catalano si avranno: \"addunarse\" per \"accorgersi\" da ADONAR-SE, \"ammuj\u00ecne\" per \"fastidio\" da AMO\u00cfNAR-SE (sp. AMOHINAR), \"arrend\u00e0\" per \"affittare\" da ARRENDAR, \"muccature\" per \"fazzoletto\" da MOCADOR (presente anche nello spagnolo), \"nzert\u00e0\" per \"comprimere\" da ENCERTAR. Pi\u00f9 ricco il contributo dato dallo spagnolo: \"apprett\u00e0\" per \"stringere, incalzare\" da APRETAR, \"attrasse\" per \"ritardo, arretrato\" da ATRASAR, \"ciappe\" per \"fermaglio\" da CHAPA, \"mazzamurre\" per \"vigliaccio\" da MAZAMORRA, \"muciglie\" per \"sacco\" da MOCHILA, \"ndruppec\u00e0\" per \"inciampare\" da TROPICAR (antico castigliano), \"ngarr\u00e0\" per \"indovina\" da ENGARRAR, \"pali\u00e0te\" per \"botte, percosse\" da APALEAR, \"ramaj\u00e9tte\" per \"mazzolino di rami o fiori\" da RAMILLETE, \"sbuffettone\" per \"schiaffo\" da BOFET\u00d3N, \"strafal\u00e0rje\" per \"perditempo\" da ESTRAFALARIO, \"uf\u00e0ne\" per \"vanitoso\" da UFANO.\nScambi lessicali.\nEssi sono notevoli, in particolare con l'altra sponda dell'Adriatico, e dimostrano sufficientemente l'esistenza di un dominio linguistico compatto e di una civilt\u00e0 \"adriatica\" che si configura con suoi tratti qualificanti fin dalle origini.\nGli abruzzesismi principali passati all'altra sponda sono \"ka\u0161kavale\", dall'abruzzese adriatico \"ca\u00e7ecavalle\" per \"caciocavallo\", \"kolandra\" \"specie di allodola\", come nel dialetto di Scanno \"colandra\" o nell'abruzzese orientale \"calandre\", \"otarasiti se\" per \"allontanarsi\", dall'abruzzese \"addarass\u00e0\".\nL'italiano degli abruzzesi.\nL'abruzzese distingue due livelli linguistici: quello dialettale, che definisce \"parlare sporco\", e quello italiano, che chiama il \"parlare pulito o cibato\", mentre \"parl\u00e0 giargianese\" significa \"parlare una lingua straniera\", e perci\u00f2 incomprensibile. Nell'ambito delle parlate locali, l'abruzzese distingue e ha coscienza della differenza tra il proprio dialetto e quello dei paesi vicini.\nDialettalismi.\nA livello fonetico l'abruzzese anche di media cultura, parlando italiano, si lascia inconsciamente sfuggire i seguenti errori di pronuncia, tipici del dialetto: 1) rendendo i nessi -nt-, -mp-, -ns-, -nc- in \"-nd-, -mb-, -nz-, -ng-\". Ad esempio, molti pronunciano \"dende, gambagna, penza, ingenzo, mangare\" (rispettivamente per \"dente, campagna, pensa, incenso, mancare\"), ma agli italofoni che si controllano accade di inciampare negli ipercorrettismi di questo genere: \"uncere, manciare\", \"quanto\" per \"quando\", ecc; 2) raddoppiando le consonanti scempie: \"accellerare, commara, barrella, burrattino\", o scempiando le vocali doppie: \"matutino, matone, machina, capuccino, inferiata\", ecc; 3) riducendo la palatale schiacciata \"gl\" nella laterale \"l\": \"D'Azelio\" e viceversa \"Itaglia, oglio\"; 4) usando l'aspirata sonora in iato o in voci che iniziano con le vocali \"a-, o-\": \"idega\" per \"idea\", \"Ganna\" per \"Anna\", \"gotto\" per \"otto\"; 5) pronunciando in maniera palatalizzata \"s+t\" ed \"s+chia, -chio, -chiu\": \"que\u0161to, ve\u0161te, \u0161chiavo, \u0161chiaffo\"; 6) realizzando lo iato nei dittonghi: \"Ch\u00ec\u00e9ti, b\u00f9\u00f2no, c\u00f9\u00f2re, que\u0161t\u00ef\u00f3ne\"; 7) nell'uso di forme verbali arcaiche come \"leggiavamo, sapavamo\", e viceversa \"amevamo, parlevamo\". Tuttavia nella grafia, che \u00e8 controllata, \u00e8 difficile che un abruzzese di media cultura cada in simili errori.\nA livello lessicale hanno significato estensivo parole come \"pulito\" per \"elegante\", \"impressionato\" per \"illuso, fissato\", \"corto\" e \"lungo\" per \"basso\" e \"alto\" relativi a persona, \"restare\" o \"rimanere\" per \"rimanere allibito, stordito, meravigliato\", \"facciata\" per \"pagina\", \"sportelli\" per \"scuri\", \"fame\" per \"appetito\", \"giusto\" per \"esatto\". Oppure \u00e8 accaduto che molti vocaboli abbiano perduto il significato originario, come \"villa\" per \"giardino pubblico\", \"premura\" per \"fretta\", \"angustiarsi\" per \"inquietarsi\", \"appurare\" per \"sapere\", \"calare\" per \"scendere\" e \"portare gi\u00f9\", ecc.\nA parte vanno considerati vocaboli che sono entrati nell'italiano, perch\u00e9 non vi \u00e8 il corrispondente nella lingua nazionale: cos\u00ec \"centerba\" al femminile, che in italiano sarebbe \"centerbe\", oppure \"parr\u00f2zzo\" con la \"o\" aperta pescarese anzich\u00e9 \"parr\u00f3zzo\", \"scamorza\" per \"mozzarella\", \"stagione\" per \"estate\", ecc.\nGli abruzzesi che si controllano scambiano per dialettalismi vocaboli ed espressioni italiane, cercando di adoperare altri termini per evitare ogni possibile strascico dialettale: gli abruzzesi italofoni sono portati ad utilizzare anche troppo spesso e senza un giustificato motivo, \"dimenticare\" per \"scordarsi\", \"topo\" e non \"sorcio\", \"adirarsi\" e non \"arrabbiarsi\", \"mellone\" e non \"melone\", \"concesso\" e non \"conceduto\", \"perso\" e non \"perduto\".\nInfine a livello morfosintattico, caratteristici sono l'uso neutro di \"lo\" (p.es. \"l'acqua non lo bevo\"), l'aggettivo per l'avverbio: \"lo fa facile\", anzich\u00e9 \"facilmente\", l'errato uso del riflessivo: \"si ha mangiato un piatto di minestra\", l'uso dell'indicativo invece che del congiuntivo: \"a ora che viene\" per \"prima che venga\", l'uso del verbo transitivo per l'intransitivo: \"\"salire la sedia\", \"entrare il letto\", \"scendere qualcuno o qualcosa\",\" l'uso dell'imperfetto nelle proposizioni secondarie dipendenti da un verbo di \"dire\" all'imperativo: \"d\u00ec che andasse\"; e infine l'uso dell'articolo al posto della preposizione semplice: \"\"\u00e8 andato alla scuola, alla messa\", \"ha preso la moglie\",\" ecc.\nOrtografia.\nNon esiste un'unica regola ortografica per trascrivere l'abruzzese; tale mancanza \u00e8 probabilmente dovuta al fatto che l'eredita letteraria scritta di questo dialetto \u00e8 minima. Tra i poeti contemporanei che hanno prodotto testi originali in abruzzese sono da ricordare Cesare De Titta, Modesto Della Porta, Alfredo Luciani, Vittorio Clemente, Ottaviano Giannangeli, Luigi e Alessandro Dommarco, Pietro Civitareale, Vittorio Monaco, Romolo Liberale, Giuseppe Tontodonati.\nLa caratteristica pi\u00f9 vistosa del dialetto abruzzese \u00e8 la presenza della \"e muta\" risultante dall'indebolimento delle vocali atone. Questo suono \u00e8 indistinto, smorzato, ma non arriva mai alla soppressione totale della vocale. Spesso viene reso con una \"e\". Questa \"e\" pu\u00f2 essere soppressa nella scrittura se preceduta da una i tonica (\"allegr\u00ece &gt; allegri', Dd\u00ece &gt; Di\u00ec', v\u00ece &gt; v\u00ec\"'). I dialettologi propongono invece l'utilizzo del grafema \"\u00eb\". Altri, come Ernani Catena (dal vol. \"Appunti di grammatica per scrivere il dialetto abruzzese\" del 2008 collana \"La cultura siamo noi\" IRES-ABRUZZO) propone la 'e' non accentata quando non si pronuncia, e accentata quando si pronuncia es. \"fen\u00e8stre\". Inoltre la 'e' non si usa mai con il segno dieresi (la lingua madre (latino) non lo prevede, e non si sostituisce con l'apostrofo soprattutto all'interno della parola es. non si scrive \"f'n\u00e8str'\" , poich\u00e9 illeggibile, comunque la 'e' finale si mette sempre ma non si pronuncia.\nGli scritti in dialetto abruzzese comprendono spesso altre due lettere:\nAlcune alternanze nell'ortografia sono dovute alla particolare pronuncia di alcuni nessi consonantici, come:\nCome esempio di ortografia dialettale abruzzese, si riporta il testo della prima strofa della nota canzone \"Vola vola\" (Albanese-Dommarco, 1908).\nTesto in ortografia popolare:\nTesto in ortografia fonetica semplificata:\n\"Vul\u00e9ss\u00eb f\u00e0 'rv\u00ebn\u00ec p\u00eb n'\u00f3ra s\u00f3la/ lu t\u00e8mb\u00eb bb\u00e8ll\u00eb d\u00eb la cundend\u00e9zz\u00eb/ qu\u00e0nn\u00eb pazzijav\u00e0m'a volav\u00f3l\u00eb/ e t\u00eb cupr\u00e9 d\u00eb v\u00e0sc\u00eb e d\u00eb car\u00e9zz\u00eb./ E vola vola vola/ e v\u00f3la lu pavon\u00eb/ si ti\u00e8 lu c\u00f3r\u00eb bb\u00f3n\u00eb/ m\u00f3 f\u00e0mm\u00ebc\u00eb arpruv\u00e0.\"\nTesto in ortografia corretta:\nVul\u00e8sse f'arven\u00ec pe' n'ora sola/lu t\u00e8mbe bb\u00e8lle de la cundend\u00e8zze,/quande pazzijavame a vvola vola\ne tti cupr\u00e8 di vasce e ddi car\u00e8zze.\nE vola vola vola/ e vvola lu pavone/ si tti\u00e8 lu core bbone/ mo' fammece arpruv\u00e0.\nTraduzione in italiano:\n\"Vorrei far ritornar per un'ora sola/ il tempo bello della contentezza/ quando noi giocavamo a \"vola vola\"/ e ti coprivo di baci e di carezze./ E vola vola vola vola/ e vola il pavone/ se hai il cuore buono/ su fammi riprovar.\""}
{"id": "95429", "revid": "1543377", "url": "https://it.wikipedia.org/wiki?curid=95429", "title": "Canis lupus rufus", "text": "Il lupo rosso (\"Canis lupus rufus\" ), detto anche lupo della Florida o lupo della valle del Mississippi \u00e8 un canide lupino a tassonomia controversa, indigeno degli Stati Uniti d'America orientali. \u00c8 morfologicamente intermedio tra il coyote e gli altri lupi nordamericani come il lupo nordoccidentale, e di colore fulvo rossiccio. \u00c8 una specie protetta al livello federale, ed \u00e8 considerato dall' IUCN, fin dal 1996, una specie in pericolo critico.\n\u00c8 probabile che la specie fosse il primo lupo del nuovo mondo incontrato dai coloni europei, inizialmente distribuito in tutti gli stati orientali degli Stati Uniti, dall'oceano atlantico al Texas centrale, a nord dalla valle dell'Ohio, nella Pennsylvania settentrionale, a New York, e a sud fino al Golfo del Messico. Una campagna di persecuzione e distruzione ambientale, durata fino a met\u00e0 del ventesimo secolo, spinse il lupo rosso all'orlo dell'estinzione. Nei tardi anni sessanta, la popolazione si ridusse a pochi esemplari presenti lungo la Costa del Golfo di Louisiana e al Texas orientale. Quattordici esemplari furono scelti per un programma di allevamento attivato dal \"Point Defiance Zoo and Aquarium\", durato dal 1974 fino al 1980. Nel 1978, dopo una rilocalizzazione sperimentale avvenuta con successo su Bulls Island presso la costa del Sud Carolina, per poter procedere alla sua reintroduzione, il lupo rosso fu formalmente dichiarato una specie estinta in natura. Nel 1987, degli esemplari furono introdotti presso l\"Alligator River National Wildlife Refuge\" situato nella Penisola di Albemarle-Pamlico della Carolina del Nord, con un'ulteriore introduzione avvenuta due anni dopo nel Parco nazionale delle Great Smoky Mountains. Dai 63 esemplari liberati tra il 1987 e il 1994, la popolazione di lupi rossi aument\u00f2 fino a 100-120 esemplari nel 2012, ma decrement\u00f2 a 50-75 nel 2015.\nInizialmente classificato come una specie distinta a base della sua morfologia, lo stato tassonomico della specie \u00e8 diventata controversa con l'ascesa della biologia molecolare, con diversi studiosi che hanno ritenuto si tratti di una specie a parte, e altri che invece propongono la presenza di un ibrido tra il lupo grigio e coyote, con quest'ultima ipotesi venendo confermata negli anni 2010 da ripetuti sequenziamenti dell'intero genoma.\nTassonomia.\nLa specie fu prima descritta nel 1791 da William Bartram, come un animale indigeno della Florida, pi\u00f9 piccolo e scuro dei lupi di Canada e Pennsylvania. Nel 1851, John James Audubon lo descrisse in dettaglio per la prima volta, rappresentandolo come una sottospecie di lupo grigio (\"Canis lupus rufus\") con tratti da volpe, ma mantenendo la disposizione \"infida, codarda, ma feroce\" degli altri lupi. Fu classificato come una specie distinta da Edward Alphonso Goldman nel 1937 dopo un attento studio di numerosi teschi, notando che il cranio e la dentatura del lupo rosso fosse diversa da quella del lupo grigio, con tratti in comune con il coyote.\nControversia.\nLa tassonomia del lupo rosso \u00e8 stata dibattuta anche prima dei tentativi di salvarlo dall'estinzione nel 1973. Diversi studi morfologici condotti nei tardi anni sessanta e all'inizio degli anni settanta conclusero che il lupo rosso fosse una specie distinta. Nel 1971, uno studio condotto sui cervelli dei canidi conferm\u00f2 il lupo rosso fosse un canide abbastanza distinto da classificarlo come specie a parte. Questo fu confermato nel 1980 con la scoperta d'un allele distinto nella specie. Nel 1992, la United States Fish and Wildlife Service, dopo una revisione di numerosi studi, concluse ambiguamente che il lupo rosso potrebbe s\u00ec essere una specie a parte oppure una sottospecie di lupo grigio.\nIl dibattito venne riacceso con l'avvento della biologia molecolare. Nel 2000, studi condotti sulle impronte genetiche nei microsatelliti dei lupi orientali presenti nel Parco Provinciale di Algonquin rivelarono somiglianze significanti tra i lupi orientali e il lupo rosso, giungendo alla conclusione che i due fossero della stessa specie. Fu proposto che i due canidi si fossero evoluti indipendentemente dal lupo grigio, e che si divisero dal coyote tra 150.000 e 300.000 anni fa. Questa conclusione non venne universalmente accettata, e la \"MSW3\", nel 2005, li classific\u00f2 entrambi come sottospecie di lupo grigio.\nNel 2011, un'analisi di 48,000 polimorfismi a singolo nucleotide di cani e lupi nordamericani sugger\u00ec che entrambi il lupo rosso e il lupo orientale fossero ibridi tra lupi grigi e coyote, con il lupo rosso principalmente di origine nel coyote, con solo il 20-24% del suo genoma risalente al lupo grigio. Questa analisi fu criticata, siccome gli esemplari di lupo rosso utilizzati nell'analisi furono confermati sia essere ibridi di recente ancestralit\u00e0 coyote, che al fatto che i lupi grigi non si accoppiano volentieri con i coyote. Un ulteriore studio sul cromosoma Y sui lupi rossi, grigi e orientali effettuato l'anno successivo, conferm\u00f2 l'ipotesi, che sia il lupo rosso e che il lupo orientale fossero specie distinte, ma concesse che i due potessero volentieri accoppiarsi con i coyote. Fu proposto che i lupi rossi e orientali con strutture sociali intatte sono meno disposti ad incrociarsi con i coyote. Nel 2014, la controversia sullo stato tassonomico del lupo rosso venne sintetizzata su una rivista comprensiva degli studi condotti nel 2011 e nel 2012. La sintesi concluse che i lupi rossi e orientali sono specie distinte dal lupo grigio. Questa non fu accettata come definitiva dall'United States Fish &amp; Wildlife Service.\nNel 2016 e nel 2018, dei sequenziamenti dell'intero genoma del lupo grigio e del coyote rivelarono che le due specie si sono diversificate solo tra 117,000 e 6,000 anni fa, e che tutti i lupi nordamericani possiedono geni risalenti ai coyote. Entrambi il lupo rosso e il lupo orientale furono trovati possedere la quantit\u00e0 massima di geni di coyote fra i lupi nordamericani, soprattutto il primo, il cui 60% del DNA \u00e8 risalente al coyote e 40% al lupo grigio.\nDescrizione e comportamento.\nIl lupo rosso \u00e8 generalmente intermedio in grandezza tra il coyote e il lupo nordoccidentale, sebbene certi esemplari siano in grado di raggiungere la taglia di un piccolo esemplare di quest'ultimo. Gli adulti misurano da 136 a 160 cm in lunghezza e pesano dai 19 ai 41 chili. Il suo mantello \u00e8 pi\u00f9 rossiccio e ruvido di quello del coyote e del lupo nordoccidentale, ma sono stati individuati anche esemplari melanici. Il pelo \u00e8 generalmente fulvo-grigio, con segni chiari intorno agli occhi e alle labbra. Simile al lupo orientale, certi autori hanno paragonato la corporatura del lupo rosso a quella di un levriero, grazie agli arti lunghi e snelli. Le orecchie sono proporzionalmente pi\u00f9 grandi di quelle del coyote e del lupo nordoccidentale. Il cranio \u00e8 tipicamente snello, con un rostro lungo, un neurocranio piccolo e una cresta sagittale ben sviluppata.\nIl lupo rosso \u00e8 pi\u00f9 socievole del coyote, ma meno degli altri lupi nordamericani. Si accoppia tra gennaio e febbraio, partorendo circa 6-7 cuccioli tra marzo, aprile e maggio. \u00c8 una specie monogama, ed entrambi i genitori si prendono cura della prole. Le tane sono costruite nei tronchi cavi, lungo le rive dei fiumi e nelle tane abbandonate da altri animali. All'et\u00e0 di sei settimane, i cuccioli si allontanano dalla tana, e raggiungono le dimensioni adulte dopo un anno, e alla maturit\u00e0 sessuale all'et\u00e0 di due anni.\nPrima della sua estinzione in natura, la dieta del lupo rosso consisteva di nutrie, conigli e roditori. In contrasto, i lupi rossi nelle popolazioni reintrodotte si cibano di cervi della Virginia, procioni, nutrie e conigli. Il suo latrato \u00e8 stato descritto ripetutamente come un miscuglio di ululati lupini e latrati da coyote. Il lupo rosso \u00e8 pi\u00f9 aggressivo del lupo nordoccidentale e del coyote, e, quando intrappolato, spesso attacca, ringhiando e ululando. I coyote in circostanze simili tendono solo ad ululare, mentre gli altri lupi nordamericani sono pi\u00f9 sottomessi. Il linguaggio del corpo \u00e8 aggressivo, e ricorda pi\u00f9 quello del lupo nordoccidentale che del coyote, mostrando i denti a bocca chiusa e alzando sia i peli del collo che della schiena, mentre i coyote spalancano le fauci e inarcano la schiena.\nDistribuzione e habitat.\nSi riconosce che l'areale storico originario del lupo rosso si estendesse in tutti gli Stati Uniti orientali, dalle coste atlantiche e del Golfo, a nord, fino nella valle dell'Ohio e della Pennsylvania, e ad ovest fino al Texas centrale e il Missouri sudorientale. Ricerche condotte su esemplari fossili indicano che il suo habitat si estendesse anche a sud del fiume San Lorenzo in Canada, lungo la costa orientale, e ad ovest fino a Missouri ed Illinois, fino alle latitudini meridionali del Texas centrale.\nIn virt\u00f9 del suo vasto areale storico, il lupo rosso probabilmente non era limitato a popolare un solo habitat. L'ultima popolazione presente allo stato selvaggio occupava praterie, acquitrini costali, paludi, e i campi assegnati alla coltivazione di riso e cotone, sebbene \u00e8 probabile che questo areale non rappresenti l'habitat ideale della specie. Vi sono prove che la specie \u00e8 numerosa nelle zone degli Stati Uniti orientali una volta caratterizzati dalla presenza di pianure alluvionali, lungo le foreste e le paludi. Gli esemplari reintrodotti nella Carolina del Nord hanno utilizzato vari habitat, dalle terre agricole ad ambienti forestali/alluvionali misti. Ci\u00f2 indica che il lupo rosso \u00e8 un \"generalista ambientale\" in grado di prosperare in diversi habitat, a condizione che non venga perseguitato dall'uomo.\nConservazione.\nNel 1967 il lupo rosso venne dichiarato specie a rischio. Nel 1973 venne pertanto attivato un programma per la conservazione della specie con l'approvazione della \"Endangered Species Act\". Un censimento eseguito, sia nel Texas che in Louisiana conferm\u00f2 la rarit\u00e0 della specie, con un probabile rischio di inquinamento genetico con i coyote, a quel tempo molto pi\u00f9 comuni. Un progetto di allevamento in cattivit\u00e0 fu realizzato presso il Point Defiance Zoological Gardens in Tacoma, Washington. Tra il 1973 e il 1980, la United States Fish and Wildlife Service (USFWS) cattur\u00f2 400 canidi, inviandone all'impianto di allevamento, 43, identificati come lupi rossi. Di questi 43, solo 14 vennero scelti come compatibili al progetto di allevamento, in quanto tutti gli altri furono identificati essere frutto di incroci con coyote.\nTra il 1976 e il 1977, per determinare se gli esemplari catturati fossero in grado di sopravvivere allo stato selvatico, la USFWS liber\u00f2 due gruppi di lupo rosso su \"Bulls Island\", una zona gestita dal Cape Romain National Wildlife Refuge nella Carolina del Sud, vasto 5.000 acri, pari a 20,23 Km\u00b2. Il successo di questo esperimento incoraggi\u00f2 la USFWS a scegliere, come luogo di permanente reintroduzione l'Alligator River National Wildlife Refuge (ARNWR) situato nella Carolina Nord nordoccidentale, ritenuto un habitat ideale, in virt\u00f9 della presenza di abbondanza di prede, di pochi esseri umani e coyote. Prima di proseguire, la USFWS convinse il Congresso a modificare l\"Endangered Species Act\" in modo che i lupi reintrodotti fossero definiti come \"sperimentali/non-essenziali\", consentendo cos\u00ec maggior flessibilit\u00e0 al progetto, e incoraggiando i proprietari privati situati nelle zone di reintroduzione a cooperare di pi\u00f9, permettendoli di continuare a cacciare nel luogo e di abbattere lupi in autodifesa.\nNell'ottobre 1987 inizi\u00f2 il trasferimento dei lupi rossi nell'ARNWR, trasferimento che si concluse nel dicembre 1994. Complessivamente vennero rilasciati 63 esemplari nel corso di 76 sessioni. Nel 1989, un ulteriore trasferimento ebbe luogo nel Parco nazionale delle Great Smoky Mountains (GSMNP). In entrambi i luoghi, la popolazione di lupi rossi aument\u00f2, e, nel 1992 venne decisa un'ulteriore reintroduzione nel \"Pocosin Lakes National Wildlife Refuge\", non lontano da Alligator River National Wildlife Refuge. Nel 1998 per\u00f2, il progetto nel GSMNP fu scartato, sia causa dell'incapacit\u00e0 dei lupi di stabilire la loro presenza nei territori posti all'interno dei confini del parco che dell'elevata mortalit\u00e0 delle cucciolate. Nel frattempo, l'ARNWR venne infiltrata da coyote, spingendo, nel 1999, la USFWS a iniziare una campagna di sterilizzazione dei coyote della zona. Nel 2007, fu censito che la popolazione intera di lupi rossi consisteva in 300 esemplari, di cui 207 ancora in cattivit\u00e0.\nNel 2012, il Southern Environmental Law Center fece causa al North Carolina Wildlife Resources Commission (NCWRC) per aver minacciato, con la legalizzazione della caccia notturna al coyote, l'esistenza del lupo rosso nella zona di recupero. Nel 2014, la caccia notturna nella zona fu proibita, e fu reso obbligatorio ai cacciatore il possesso di una patente con l'autorizzazione di cacciare i coyote, con il conseguente rapporto di ogni abbattimento. In risposta, la NCWRC adott\u00f2 una risoluzione chiedendo al USFWS di togliere tutti i lupi dalle terre private, terminare il progetto di recupero, e dichiarare la specie estinta allo stato naturale, affermando che, fra altri motivi, l'inquinamento genetico con i coyote e la preponderanza di terreni privati usati nella zona di recupero rendevano il progetto inconsistente con gli scopi della Endangered Species Act. Ci\u00f2 avvenne dopo un resoconto del progetto pubblicato nel 2014 dal Wildlife Management Institute affermando che, nonostante i suoi successi, il programma di recupero del lupo rosso doveva aggiornare la sua strategia nell'impedire gli incroci con i coyote e migliorare le sue relazioni pubbliche. Successivamente, la USFWS cess\u00f2 il suo progetto di sterilizzazione di coyote e smise di liberare lupi nati in cattivit\u00e0 nella zona di recupero. Un anno dopo, la popolazione selvatica decrement\u00f2 da 100-115 esemplari a 50-65."}
{"id": "95430", "revid": "365417", "url": "https://it.wikipedia.org/wiki?curid=95430", "title": "Abruzzese", "text": ""}
{"id": "95433", "revid": "1226", "url": "https://it.wikipedia.org/wiki?curid=95433", "title": "Elisabetta II", "text": ""}
{"id": "95434", "revid": "1610933", "url": "https://it.wikipedia.org/wiki?curid=95434", "title": "Lupo rosso", "text": ""}
{"id": "95437", "revid": "9", "url": "https://it.wikipedia.org/wiki?curid=95437", "title": "Jo\u00e3o Miquez", "text": ""}
{"id": "95438", "revid": "767487", "url": "https://it.wikipedia.org/wiki?curid=95438", "title": "Penisola della Guajira", "text": "La penisola della Guajira \u00e8 la penisola pi\u00f9 settentrionale del Sud America. Si trova nella parte occidentale del golfo del Venezuela, ed \u00e8 divisa tra Venezuela e Colombia."}
{"id": "95439", "revid": "9", "url": "https://it.wikipedia.org/wiki?curid=95439", "title": "Jan van Leiden", "text": ""}
{"id": "95443", "revid": "986213", "url": "https://it.wikipedia.org/wiki?curid=95443", "title": "Francesco di Waldeck", "text": "Biografia.\nAll'inizio degli anni 1530 la citt\u00e0 di M\u00fcnster istitu\u00ec la riforma protestante ma declin\u00f2 ben presto sotto il controllo del riformatore Bernhard Rothmann che port\u00f2 gli anabattisti al potere in diversi municipi e fece eleggere un mercante anabattista, Bernhard Knipperdolling, come borgomastro. Francesco di Waldeck intraprese dunque delle azioni contro il ceto mercantile, tra cui la confisca dei beni di propriet\u00e0 dei mercanti stessi, cosa per cui, nel febbraio del 1533, luterani e cattolici giunsero ad un accordo di reciproca soddisfazione che prevedeva l'esclusione degli anabattisti dalla vita civile della citt\u00e0.\nIl progetto ordito da Francesco di Waldeck dovette per\u00f2 fare i conti con la propaganda religiosa e apocalittica di alcuni profeti anabattisti olandesi giunti sul luogo per fare di M\u00fcnster, unica citt\u00e0 del nord Europa in cui gli anabattisti avevano assunto cariche politiche ed un certo potere, la \"nuova Gerusalemme\". In particolare l'olandese Jan Matthys riusc\u00ec a ribattezzare molti cittadini di M\u00fcnster e, grazie all'ausilio di diversi forestieri subentrati in citt\u00e0, cacci\u00f2 dalla citt\u00e0 tedesca il principe vescovo e con esso tutti quei cittadini che non accettavano di essere ribattezzati secondo i dogmi del nuovo credo professato da Matthys.\nAll'inizio del 1534 gli anabattisti avevano assunto dunque il controllo totale della citt\u00e0, cosicch\u00e9 il vescovo Waldeck la strinse d'assedio. La domenica di Pasqua del 1534 proprio il capo anabattista Jan Matthys tent\u00f2 una sortita ma venne sconfitto e ucciso ed il suo corpo fu fatto a pezzi. Giovanni di Leida, autentico braccio destro di Matthys, si autoproclam\u00f2 Re della citt\u00e0 della nuova Gerusalemme (M\u00fcnster) e decise di continuare a respingere l'assedio forgiando una dittatura teocratica delirante e sempre pi\u00f9 radicale; una tirannia che in breve tempo port\u00f2 la gente di M\u00fcnster alla fame ed alla disperazione.\nCon l'aiuto di un traditore all'interno delle mura le truppe del vescovo Waldeck presero la citt\u00e0 il 24 giugno 1535 perpetrando orrendi massacri tra i cittadini rivoltosi e trucidando tutti i capi della rivolta anabattista della citt\u00e0. Dopo aver riconquistato M\u00fcnster, per altro, Francesco di Waldeck decise di usare maggior senso della diplomazia, quindi adott\u00f2 gli insegnamenti di Martin Lutero per tener buona la maggioranza riformata dei cittadini, dopo di che, assieme a Hermann Bonnus, introdusse la riforma protestante anche ad Osnabr\u00fcck.\nI suoi sforzi riformatori, per altro, si dimostrarono come l'esercizio personalistico di un principe, quale del resto era, pi\u00f9 che di un religioso, tanto tali sforzi furono strettamente legati al progetto di legalizzare la relazione con Anna Pohlmann (con la quale aveva avuto otto figli) e di secolarizzare una delle tre diocesi principesche del suo mandato, trasformandola in un territorio laico per i suoi eredi. Mor\u00ec nel 1553.\nGenealogia episcopale.\nLa genealogia episcopale \u00e8:"}
{"id": "95444", "revid": "9", "url": "https://it.wikipedia.org/wiki?curid=95444", "title": "Franz von Waldeck", "text": ""}
{"id": "95445", "revid": "260676", "url": "https://it.wikipedia.org/wiki?curid=95445", "title": "Ligurno", "text": "Ligurno (\"Lig\u00fcrnu\" in dialetto varesotto) \u00e8 una frazione del comune di\nCantello ed ha una popolazione di circa 1.700 abitanti. Si trova 420 metri s.l.m..\nLigurno con Cantello sono famosi nella zona per la produzione di una particolare variet\u00e0 di asparago bianco e per la storica sagra degli Uccelli.\nStoria.\nEt\u00e0 antica.\nLa storia antica di Ligurno \u00e8 databile al VII-VIII secolo a.C., epoca a cui risalgono degli importanti ritrovamenti di necropoli celtiche della cultura di Golasecca. Ligurno prenderebbe il nome dai suoi fondatori, i celti liguri, alleati degli Insubri, che si stabilirono in queste terre nel VI secolo a.C. Al periodo Gallo-Romano invece sono da attribuirsi le necropoli e la strada rinvenute negli scavi presso \"Madonna di Campagna\". L'origine del centro abitato sembrerebbe risalire al II secolo a.C.\nEt\u00e0 medievale.\nSul territorio di Ligurno sono state rinvenute tracce anche di insediamenti di epoca longobarda, in localit\u00e0 \"il Castellaccio - Castellasc.\"\nEt\u00e0 moderna.\nNel XV secolo, Ligurno con Cantello e Velmaio sono citati come \u201cLigurno con Cazono e Detemerario\u201d negli statuti delle strade e delle acque del contado di Milano, facenti parte della pieve di Arcisate.\nEt\u00e0 contemporanea.\nLigurno \u00e8 stata una frazione di Cazzone, che dal 1895 prese l'attuale nome di Cantello (R.D. 18 luglio 1895, n. 175), tranne forse per un certo periodo durante la dominazione spagnola.\nLigurno, per la presenza di cave d'arenaria, nel Medioevo divenne un importante centro di scalpellini e scultori. A partire dal Rinascimento per giungere fino al XIX secolo diede i natali ad alcuni dei cosiddetti Magistri comacini, che contribuirono alla realizzazione del Duomo di Milano ed in seguito, fino alla fine dell'Ottocento, furono attivi in tutta l'Europa centrale.\nIl pi\u00f9 importante fu Arnaldo da Ligurno che contribu\u00ec all'edificazione di San Pietroburgo. Va ricordato anche lo scultore Felice Mina nato al Mulino Trotto, ora nel Comune di Cagno (CO) nel 1912 e morto a Cantello nel 1976, ma appartenente alla Parrocchia di Ligurno.\nMonumenti e luoghi d'interesse.\nArchitetture religiose.\nChiesa e Campanile di Santa Maria in Campagna.\nLa chiesa e il campanile rappresentano il pi\u00f9 importante monumento del territorio. Costruite nella prima met\u00e0 dall'XI secolo, in stile romanico. Si pensa che il progetto sia da attribuire all'architetto Lanfranco da Ligurno, autore del Chiostro di Voltorre, architetto che la critica ottocentesca ha voluto identificare con lo stesso Lanfranco del duomo di Modena, tesi oggi del tutto confutata. Questo perch\u00e9 la costruzione del duomo inizia nel 1099 mentre il chiostro di Voltorre \u00e8 databile alla fine del XII secolo\nLa chiesa \u00e8 costituita da una facciata a capanna che d\u00e0 accesso ad un'aula rettangolare con abside semicircolare. Sono presenti affreschi quattro-cinquecenteschi di notevole fattura e residui di affreschi che nel XVI secolo ornavano la maggior parte delle pareti.\nLa slanciata torre campanaria sembra che sorga sulle fondamenta di una torre di avvistamento e segnalazione di et\u00e0 Romana.\nAttualmente i due edifici si trovano all'interno dell'area cimiteriale.\nChiesa di San Giorgio Martire.\nSorta come semplice cappella su una collinetta in prossimit\u00e0 dell'originario abitato di Ligurno, di cui si ha notizia fin dal 1398 (\"Notitia cleri\" 1398). Fu trasformata in Chiesa nel 1566 e venne visitata da san Carlo Borromeo nell'agosto del 1574. Nel tempo furono eseguite diverse ristrutturazioni. Presenta numerose decorazioni eseguite da Angelo Broggi e affreschi del pittore Carlo Cocquio, autore dell'artistica vetrata raffigurante \"San Giorgio e il drago\". Particolare \u00e8 la presenza di numerose ossa umane raccolte su dei ripiani in una cappelletta laterale, visibile anche dall'esterno della chiesa.\nArchitetture civili.\nLe Torri.\nLe torri di avvistamento sono un elemento tipico di una zona di confine ai piedi delle prealpi quale \u00e8 l'altopiano di Ligurno e Cantello. Oltre alla torre di avvistamento romana, su cui fu poi edificata la torre campanaria della Chiesa Madonna di Campagna, sono presenti altre tre torri di importanza storica e culturale:\n- La Torre del Castellazzo, in localit\u00e0 Castellaccio - \"Castellasc\", \u00e8 la pi\u00f9 antica. Probabilmente era sede di un castelliere celtico utilizzato anche in epoca romana, come provano alcuni ritrovamenti archeologici. In seguito vi sorse un castello longobardo dove risiedevano i feudatari, come risulta da documenti del 700 d.C. La Torre, di propriet\u00e0 privata, \u00e8 raggiungibile, previa autorizzazione, dalla Villa Dupont o dalla strada campestre che si diparte da via dei Ronchi.\n- La Torre Dupont alta m 30,5 \u00e8 inserita nell'edificio della Villa Dupont di propriet\u00e0 privata. \u00c8 ubicata nel nucleo antico di Ligurno al termine della via Giusti e domina la valle Bramoa. Nell'area \u00e8 stata rinvenuto anche un sarcofago in pietra, ancora presente nel giardino interno della villa.\n- La Torre dei Premoli \u00e8 la pi\u00f9 recente delle torri (datata all'inizio del sec. XX). Alta m 11,2 \u00e8 posizionata in zona elevata sull'omonima collina raggiungibile da via Torre dei Premoli. La Torre \u00e8 di propriet\u00e0 comunale.\nDel sistema di torri di avvistamento e segnalazione faceva parte anche la vicina torre sul Colle di San Maffeo nei pressi di Rodero, ove era insediato un \"castrum\" romano.\nI roccoli.\nSull'altopiano di Ligurno e Cantello esistono numerosi roccoli per la cattura, con reti, degli uccelli migratori. I roccoli sorgevano sulle sommit\u00e0 di alcune colline (Muntasii, Gremello, Bressanella) ed erano costituiti da terrazzamenti (per lo pi\u00f9 circolari e concentrici) delimitati da alberi di carpino potati a pergola in modo da creare una spalliera per il supporto e il mascheramento delle reti. Il roccolo fungeva anche da stazione sperimentale per lo studio del passo stagionale degli uccelli che venivano registrati, inanellati e segnalati alle stazioni di provenienza.\nIl pi\u00f9 antico e famoso \u00e8 situato in localit\u00e0 Roccolo di Ligurno. Appartenne al senatore Luigi Gasparotto ed \u00e8 stato dichiarato monumento nazionale.\nIn questo roccolo ha imparato l'arte del chioccolare (imitare il verso degli uccelli) l'ultimo chioccolatore vivente della provincia di Varese, il sig. Alberto Paladini Molgora.\nObelisco della battaglia fra garibaldini e Austriaci.\nA Ligurno vi \u00e8 un obelisco commemorativo dei combattimenti a Rodero del 23 agosto 1848 fra una compagnia di volontari garibaldini comandati dal generale Giacomo Medici e gli Austriaci del generale barone Konstantin d'Aspre.\nL'epiteto inciso sull'obelisco recita:\n\"Di qui nell'agosto 1848 dopo gli eroici fasti di Luino e Morazzone Garibaldi col Medici trafugava in Elvezia l'italica libert\u00e0\". La stele \u00e8 stata posata il 30 gennaio 1910 e, per il 150\u00b0 della Repubblica, \u00e8 stata completamente ripulita.\nvedi \nArchitetture militari.\nLa Frontiera Nord.\nA nord della collina del Roccolo di Ligurno, che guarda verso la piana di Gaggiolo, si dipana un tortuoso complesso di trincee e gallerie che fanno parte del sistema difensivo alla Frontiera Nord verso la Svizzera, impropriamente noto come \"Linea Cadorna\", realizzato tra il 1916 e il 1918 a protezione del territorio italiano da un possibile attacco tedesco sferrato attraverso il neutrale territorio elvetico. Un piccolo tratto di galleria \u00e8 visibile dalla via Elvezia appena prima della discesa a tornanti verso Gaggiolo, guardando sulla sinistra. Altri tratti di trincee e gallerie (semicoperte dalla vegetazione e da frane) si trovano nei pressi del sentiero semianulare che porta da via Elvezia alla localit\u00e0 la Maggiolina - via Viggi\u00f9.\nAree naturali.\nL'Acqua Magnesia.\nA nord-est di Ligurno, nella valle che divide l'altopiano di Ligurno e Cantello da quello di Rodero, si trova una sorgente d'acqua a cielo aperto. L'acqua sorgiva forma una pozza col fondo sabbioso e crea delle suggestive bolle d'acqua cristallina. Proseguendo nella valle verso i mulini di Cantello, si incontrano i resti del mulino di Ligurno. Qui si possono vedere anche alcuni resti della pala metallica del mulino. Poco pi\u00f9 avanti si incontrano le vestigia di una industria conciaria e, poco dopo, alcune vasche che erano destinate alla itticoltura. Il rivo che si forma dalle acque provenienti dalla piana di Gaggiolo, dal lavatoio di Ligurno, dell'Acqua Magnesia va a confluire ai Mulini di Cantello nel rio Lanza (gi\u00e0 torrente Gaggiolo), affluente dell'Olona. La valle \u00e8 raggiungibile dalla Strada Provinciale 20, in direzione Rodero, al ponticello sulla destra, prima della salita per Rodero."}
{"id": "95446", "revid": "6790", "url": "https://it.wikipedia.org/wiki?curid=95446", "title": "Leverage buy-out", "text": ""}
{"id": "95447", "revid": "838137", "url": "https://it.wikipedia.org/wiki?curid=95447", "title": "340 a.C.", "text": ""}
{"id": "95449", "revid": "838137", "url": "https://it.wikipedia.org/wiki?curid=95449", "title": "341 a.C.", "text": ""}
{"id": "95452", "revid": "1226", "url": "https://it.wikipedia.org/wiki?curid=95452", "title": "Leveraged buy-out", "text": ""}
{"id": "95457", "revid": "124250076", "url": "https://it.wikipedia.org/wiki?curid=95457", "title": "342 a.C.", "text": ""}
{"id": "95464", "revid": "838137", "url": "https://it.wikipedia.org/wiki?curid=95464", "title": "343 a.C.", "text": ""}
{"id": "95467", "revid": "1745361", "url": "https://it.wikipedia.org/wiki?curid=95467", "title": "ARCI", "text": "LAssociazione ricreativa e culturale italiana, in acronimo ARCI, \u00e8 un'associazione di promozione sociale italiana fondata a Firenze il 26 maggio 1957.\nSi riconosce genericamente negli ideali del centrosinistra antifascista.\nAttualmente ha la sua sede nazionale a Roma in Via dei Monti di Pietralata, 16, ed \u00e8 una associazione di promozione sociale, ai sensi della legge 7 dicembre 2000, n. 383.\nL'attuale presidente \u00e8 Daniele Lorenzi, eletto il 19 giugno 2021.\nStoria.\nNell'ambito della ricostruzione nell'Italia dopo la seconda guerra mondiale, matur\u00f2 l'idea di fondare una federazione di circoli, case del popolo, societ\u00e0 mutualistiche che si riconoscevano nei valori della sinistra e segnatamente in quelli dei due principali partiti allora all'opposizione, il PCI e il PSI. Il 26 maggio 1957 a Firenze, nasceva cos\u00ec l'ARCI.\nNel novembre 1980, a seguito del delitto di Giarre, da un'idea di don Marco Bisceglia, un sacerdote apertamente omosessuale, e con la collaborazione di un giovane obiettore di coscienza, Nichi Vendola, Massimo Milani, Gino Campanella ed altri militanti fondano a Palermo l'Arci-gay, la prima sezione dell'Arci dedicata alla cultura omosessuale, che si diffonder\u00e0 di l\u00ec a poco in tutta Italia.\nDopo aver assunto nel 1994 la denominazione \"Arci Nuova associazione\", al Congresso Nazionale di Cervia del 23/26 febbraio 2006 l'associazione assume la denominazione \"Associazione ARCI\", conferendo maggiore evidenza all'acronimo storico A.R.C.I., adottato nel 1957.\nL'ARCI si \u00e8 contraddistinta per le sue posizioni contro la guerra nella ex-Jugoslavia, a sostegno delle sue vittime (dalla Carovana per la Pace, alla candidatura per il premio Nobel per la Pace), per l'antirazzismo e per le iniziative rivolte all'integrazione degli immigrati (dai campi di accoglienza all'incontro pubblico con Nelson Mandela dopo la sua liberazione), per la promozione dei valori della solidariet\u00e0 contro l'egoismo sociale e le tendenze alla secessione, per la promozione della cultura (mille concerti in pi\u00f9 parti d'Italia, il 21 giugno, Festa della Musica), e per la partecipazione attiva nella Banca etica e nel Forum del Terzo Settore.\nAttivit\u00e0.\nL'associazione fonda le sue radici nella storia del mutualismo e del solidarismo italiano e rappresenta la continuit\u00e0 storica e politica con l'Arci fondata a Firenze il 26 maggio 1957.\nEssa si riconosce nei valori democratici nati dalla lotta di liberazione contro il nazifascismo, valori che trovano piena affermazione nella Costituzione repubblicana. Arci si richiama, inoltre, alla Dichiarazione universale dei diritti dell'uomo ed alla Convenzione internazionale sui diritti dell'infanzia dell'ONU ed opera in contesti locali, nazionali e internazionali per l'affermazione degli stessi; partecipa alla costruzione dell'Europa delle cittadine e dei cittadini.\nL'Arci partecipa al Forum sociale mondiale. \nL'Arci \u00e8 stata tra le sostenitrici del S\u00ec ai quattro referendum abrogativi del 2011 contro la privatizzazione dei servizi di distribuzione dell'acqua potabile, contro la costruzione delle centrali nucleari in Italia, e contro il \"Legittimo Impedimento\", insieme ad una fitta rete di associazioni nazionali e sui territori, e a molte delle forze politiche all'opposizione del Governo Berlusconi. I S\u00ec hanno superato il 94% e l'affluenza il 54% per tutti i quattro quesiti, per tale ragione le rispettive leggi sono state abrogate.\nHa aderito anche al Comitato \u201cVota S\u00ec per fermare le trivelle\u201d insieme a Legambiente, Greenpeace, Slow Food, WWF, LIPU, Lega Anti Vivisezione, FIOM, Libera, UdU, Rete degli Studenti Medi, Coordinamento No Triv, Unione degli Studenti e ad altre associazioni. Il Comitato ha sostenuto il S\u00ec al referendum del 17 aprile 2016 che avrebbe abrogato la parte della Legge di Stabilit\u00e0 che permette il rinnovamento fino all'esaurimento dei giacimenti di idrocarburi delle concessioni di estrazione entro le 12 miglia dalla costa italiana. Il Referendum, richiesto da dieci presidenti di regione, ha visto l'85,85% dei S\u00ec, contro il 14,15% dei No, ma a causa dell'affluenza di 15.806.488 cittadini pari al 31,19% dei votanti, al di sotto del 50%+1 necessario alla validit\u00e0 della consultazione, l'articolo in questione non \u00e8 stato abrogato e le concessioni hanno mantenuto pertanto la regolamentazione della Legge di Stabilit\u00e0 2016.\nL'associazione \u00e8 tra le organizzatrici, insieme a Unione degli Studenti, Sindacato dei Pensionati Italiani, FLAI, CGIL, ed Unione degli Universitari, dei \"Campi della Legalit\u00e0\" che in 9 regioni italiane, in beni confiscati alle mafie, ospitano centinaia di volontari da tutto il Paese che seguono percorsi formativi sulla storia delle mafie ma anche sulla lotta partigiana e sui valori della Costituzione Italiana.\nAlcuni circoli dell'area apuana partecipano alle manifestazioni No Cav. \nSoci.\nVi aderiscono pi\u00f9 di un milione di persone, suddivise in 4401 circoli o associazioni locali che si occupano di tematiche varie: cultura (arte, cinema/video, letteratura/poesia, musica, teatro/danza), turismo, diritti, impegno sociale, servizio civile e solidariet\u00e0 internazionale.\nOrientamento politico.\nArci \u00e8 tradizionalmente considerata un'associazione orientata al centrosinistra. La sua bandiera \u00e8 formata di sei bande orizzontali di identiche dimensioni in cui ciascuno dei colori rappresenta uno o pi\u00f9 elementi dell'ambiente e i colori delle varie popolazioni umane (nero, giallo, rosso e bianco)."}
{"id": "95472", "revid": "15756", "url": "https://it.wikipedia.org/wiki?curid=95472", "title": "Guerra dei contadini tedeschi", "text": "La guerra dei contadini tedeschi (in tedesco, \"der deutsche Bauernkrieg\") fu una rivolta popolare nell'Europa rinascimentale all'interno del Sacro Romano Impero, che avvenne tra il 1524 e il 1526. Come per il precedente movimento della Lega della scarpa e come per le guerre hussite, fu in un insieme di rivolte per motivi economici e religiosi di contadini, abitanti delle citt\u00e0 e nobili. Il movimento non possedeva un programma comune.\nIl conflitto, che si svolse principalmente nelle aree meridionali, centrali e occidentali dell'odierna Germania, ma che influenz\u00f2 anche aree confinanti delle odierne Svizzera e Austria comprese l'odierno Alto Adige (capeggiato da Michael Gaismair) e parte del Trentino (dove prese il nome di \"Guerra rustica\" o \"guerra dei carneri\" e dalla quale si distinse la figura di Francesco Castellalto), coinvolse al suo apice, nella primavera-estate del 1525, un numero stimato intorno ai contadini insorti. Le fonti dell'epoca stimano in il numero dei morti.\nLa guerra trov\u00f2 ragioni etiche, teoriche e teologiche nella riforma protestante, le cui critiche ai privilegi e alla corruzione della Chiesa Cattolica Romana sfidarono l'ordine religioso e politico costituito.\nMa la guerra dei contadini riflett\u00e9 anche un radicato malcontento sociale: per comprenderne le cause si devono esaminare le strutture mutanti delle classi sociali in Germania e le loro mutue relazioni. Queste classi erano quelle dei principi, dei nobili minori, dei prelati, dei patrizi, dei borghigiani, dei plebei e dei contadini.\nClassi sociali nel Sacro romano Impero del XVI secolo.\nI pr\u00ecncipi.\nI principi svolgevano il ruolo di principali centralizzatori dei loro territori. Erano quasi autocratici nel loro modo di regnare e a malapena riconoscevano qualsiasi autorit\u00e0 che le propriet\u00e0 terriere cercavano di asserire. I principi avevano il diritto di imporre tasse e prendere a prestito denaro in base ai loro bisogni. I costi crescenti dell'amministrazione e della struttura militare costrinsero i principi ad alzare il costo della vita dei propri sudditi. La nobilt\u00e0 minore e il clero non pagavano tasse ed erano spesso dalla parte del principe. Molte citt\u00e0 godevano di privilegi che le proteggevano dalle tasse e quindi il grosso del fardello gravava sui contadini. I principi spesso tentavano di costringere alla servit\u00f9 i contadini liberi, attraverso una tassazione sempre pi\u00f9 pesante e soffocante, cos\u00ec come tramite l'introduzione della legge civile romana. Questa contribuiva maggiormente alla loro corsa al potere, in quanto riduceva tutte le terre a loro propriet\u00e0 privata e spazzava via il concetto feudale della terra come rapporto di fiducia tra signore e contadino, che prevedeva diritti come anche obblighi per entrambi. Nel mantenere i resti di una legge antica che dava ai principi la loro forza di legittimazione, essi non solo aumentavano il loro benessere e la posizione all'interno dell'impero (attraverso la confisca di tutte le propriet\u00e0 e le entrate), ma anche il loro dominio sui contadini loro sudditi. In base a questa antica legge, i contadini non potevano fare molto pi\u00f9 che resistere passivamente. Anche allora il principe aveva il controllo assoluto su tutti i suoi servi e i loro possedimenti e poteva punirli come riteneva pi\u00f9 opportuno. Cavare occhi e mozzare dita non erano pratiche fuori dal comune. Fino a quando Thomas M\u00fcntzer e altri radicali come lui non rigettarono i fattori legittimanti della legge antica e impiegarono la legge divina per sobillare il popolo, le sollevazioni rimasero isolate, senza supporto e facilmente sedate.\nLa nobilt\u00e0 minore.\nI progressi tecnologici del tardo medioevo furono sufficienti a rendere obsoleta la nobilt\u00e0 minore dei cavalieri. L'introduzione della scienza militare e la crescente importanza della polvere da sparo e della fanteria, ridussero il ruolo della cavalleria pesante e l'importanza strategica dei castelli. Lo stile di vita lussuoso prosciugava quel poco di entrate di cui disponevano, mentre i prezzi continuavano a salire. I cavalieri esercitavano il loro antico diritto di saccheggiare la campagna attraverso rapine, estorsioni e ricatti, allo scopo di strizzare quanto possibile dai loro territori. I cavalieri erano amareggiati per il loro progressivo impoverimento e per il loro ricadere sempre pi\u00f9 sotto la giurisdizione dei principi. Quindi le due classi erano in costante conflitto. Essi inoltre consideravano il clero come arrogante e superfluo e ne invidiavano le enormi ricchezze e i privilegi assicurati dagli statuti ecclesiastici. In aggiunta, tra cavalieri e cittadini patrizi aumentavano le discussioni. I primi erano spesso indebitati con le citt\u00e0. I cavalieri .\nIl clero.\nLa classe clericale stava perdendo il suo posto come autorit\u00e0 intellettuale su tutte le questioni inerenti allo Stato. Il progresso della stampa e l'estendersi dei commerci, oltre al diffondersi dell'umanesimo rinascimentale, innalzarono il tasso d'istruzione in tutto l'impero. Venne di conseguenza ridotto il monopolio clericale sull'educazione superiore. Il passare del tempo aveva visto le istituzioni regionali cattoliche scivolare nella corruzione diffusa. Le ben note infrazioni di simonia, pluralismo e ignoranza clericale erano lampanti. Vescovi, arcivescovi, abati e priori sfruttavano i loro soggetti nello stesso modo spietato dei principi regionali. Le istituzioni cattoliche impiegavano l'ostentata autorit\u00e0 della religione come mezzo principale per estorcere al popolo le sue ricchezze. In aggiunta alla vendita delle indulgenze, essi fabbricavano miracoli, fondavano case di preghiera e tassavano direttamente il popolo. La maggiore indignazione sulla corruzione della Chiesa avrebbe infine spinto Martin Lutero ad affiggere le sue 95 tesi sul portone della cattedrale di Wittenberg, incitando altri riformatori a ripensare radicalmente la dottrina e l'organizzazione della chiesa.\nI patrizi.\nCol crescere delle gilde e della popolazione urbana, i cittadini patrizi si confrontavano con una sempre maggiore opposizione. I patrizi erano famiglie benestanti che sedevano nei consigli cittadini e reggevano tutti gli incarichi amministrativi. Di conseguenza prendevano tutte le decisioni amministrative e usavano le finanze a loro piacimento. Similmente al potere dei principi, essi potevano ricavare entrate dai loro contadini in ogni modo possibile. Pedaggi arbitrari su strade, ponti e porte potevano essere istituiti a piacere. Essi revocarono gradualmente le terre comuni e resero illegale per un contadino pescare o far legna in quella che era una volta terra di tutti. Venivano esatte anche le tasse delle gilde. Tutte le entrate incamerate non erano amministrate formalmente e i conti sui libri cittadini erano trascurati. Conseguentemente, appropriazione indebita e frode erano pratica comune e la classe patrizia, vincolata da legami familiari, divenne sempre pi\u00f9 ricca e sfruttatrice.\nI borghigiani.\nI patrizi cittadini divennero sempre pi\u00f9 criticati dalla nascente classe borghigiana. I borghigiani erano una classe composta da cittadini che spesso reggevano incarichi amministrativi nelle gilde o lavoravano essi stessi come mercanti. Per i borghigiani, il loro crescente benessere era motivo sufficiente per la loro pretesa del diritto di controllo sull'amministrazione cittadina. Essi chiesero apertamente un'assemblea cittadina composta da patrizi e borghigiani, o almeno una restrizione della simonia, con diversi seggi destinati ai borghigiani. Essi si opponevano inoltre al clero, che veniva percepito come se avesse oltrepassato i suoi limiti e non avesse sostenuto i suoi doveri religiosi. L'opulenza e la pigrizia del clero fecero crescere il malcontento tra i borghigiani. Questi ultimi domandarono la fine dei privilegi speciali del clero, come la libert\u00e0 dalla tassazione, e una riduzione del loro numero. I borghigiani modificarono le gilde: da un sistema di apprendistato di artigiani e commercianti a uno di gestione del capitale e del proletariato. Il borghigiano \"mastro artigiano\" possedeva il suo laboratorio e i suoi strumenti di lavoro. Egli permetteva all'apprendista l'uso della bottega e degli attrezzi, oltre a fornire i materiali necessari al completamento del prodotto, in cambio di un compenso dipendente dalla lunghezza del lavoro oltre alla qualit\u00e0 e quantit\u00e0 del prodotto. Gli artigiani non avevano pi\u00f9 l'opportunit\u00e0 di scalare i ranghi della gilda, e venivano tenuti in una posizione in cui erano privati dei diritti civici.\nI plebei.\nI plebei erano la nuova classe di lavoratori urbani, artigiani e vagabondi. Anche i piccoli borghigiani andati in rovina si unirono alle loro file. I lavoratori urbani e gli artigiani ricordano la moderna classe operaia che prende necessariamente forma in ogni sistema capitalista. L'artigiano, anche se tecnicamente era un borghigiano potenziale, era impedito ad accedere alle posizioni pi\u00f9 alte occupate dalle famiglie ricche. Quindi la loro posizione di \"temporaneamente\" al di fuori dei diritti civici, divenne molto pi\u00f9 che una caratteristica permanente degli inizi della moderna produzione industriale. I plebei non possedevano nemmeno le propriet\u00e0 che i borghigiani rovinati o i contadini ancora avevano. Essi erano cittadini senza terra e senza diritti, una testimonianza del decadimento della societ\u00e0 feudale. Fu in Turingia che la rivoluzione, incentrata attorno a M\u00fcntzer, avrebbe dato alle fazioni di lavoratori plebei la sua maggiore espressione. Le loro richieste erano di completa parit\u00e0 sociale ed essi iniziarono a riconoscere, con l'aiuto di M\u00fcntzer, che la societ\u00e0 rigogliosa era guidata da loro, dal basso, e non il contrario. Le autorit\u00e0 gerarchiche dell'epoca furono rapide a soffocare tali ideali esplosivi, che in fin dei conti erano la principale minaccia alla loro tradizionale autorit\u00e0.\nI contadini.\nLo strato pi\u00f9 basso della societ\u00e0 restavano i contadini. Essi sostenevano tutti i restanti strati della societ\u00e0, non solo attraverso la tassazione diretta, ma con la produzione agricola e l'allevamento del bestiame. Il contadino era propriet\u00e0 di qualunque persona di cui egli fosse suddito. Che fosse un vescovo, un principe, una citt\u00e0 o un nobile, il contadino e tutte le cose ad esso associate erano soggetti a qualsiasi capriccio; il signore poteva prendere il cavallo del contadino e cavalcarlo a piacere. Innumerevoli tasse venivano esatte ai contadini, costretti a dedicare sempre pi\u00f9 tempo a lavorare le terre del signore. Gran parte di ci\u00f2 che veniva prodotto veniva prelevato in forma di decima o di qualche altra tassa. All'inizio del XVI secolo i contadini non potevano cacciare, pescare o fare legna liberamente, poich\u00e9 i signori avevano recentemente preso quelle terre tenute per uso comune, per i loro scopi. Il signore aveva diritto di usare la terra dei contadini come gli pareva; spesso il contadino non poteva far altro che guardare impotente, mentre il suo raccolto veniva distrutto dalla selvaggina e dai nobili che la cacciavano a cavallo. Quando un contadino desiderava sposarsi, doveva chiedere il permesso del signore, oltre a pagare una tassa. Quando il contadino moriva, il signore aveva diritto a prendere il miglior bestiame, i migliori vestiti e i migliori utensili. Il sistema giudiziario, formato dal clero o da giuristi della borghesia benestante e dei patrizi, non avrebbe fornito ai contadini alcun sollievo; le classi superiori sopravvivevano sfruttando le classi contadine e plebee e vedevano il pericolo insito nell'offrire loro qualsiasi tipo di parit\u00e0 o di vera giustizia. Generazioni di sottomissione alla servit\u00f9 e la natura autonoma delle province limitarono le insurrezioni contadine al livello locale. L'unica speranza dei contadini era un'unit\u00e0 di ideali che travalicasse i confini provinciali. M\u00fcntzer avrebbe riconosciuto che la recente diluizione delle strutture di classe forniva agli strati pi\u00f9 bassi della societ\u00e0 una maggiore forza di legittimazione nella loro rivolta, oltre a un maggiore spazio per conquiste politiche e socio-economiche.\nLotta di classe e riforma.\nLe nuove classi e i loro rispettivi interessi erano sufficienti ad ammorbidire l'autorit\u00e0 del vecchio sistema feudale. L'incremento del commercio internazionale e l'industria non solo mettevano a confronto i pr\u00ecncipi con i crescenti interessi della classe mercantile, ma allargarono anche la base degli interessi delle classi basse (i contadini e ora anche i lavoratori urbani). L'interposizione dei borghigiani e la necessaria classe plebea indebolirono l'autorit\u00e0 feudale, poich\u00e9 entrambe le classi si opponevano ai vertici, opponendosi al tempo stesso l'un l'altra. L'introduzione della classe plebea rafforz\u00f2 gli interessi delle classi pi\u00f9 basse in diversi modi. Invece della classe contadina come unica classe oppressa e tradizionalmente servile, i plebei aggiunsero una nuova dimensione che rappresentava interessi di classe similari, senza una storia di completa oppressione. Nel 1526 la ribellione fu spenta. Il numero complessivo delle vittime, fra uccisi e giustiziati, viene calcolato a pi\u00f9 di . Le atrocit\u00e0 commesse dai contadini sono state di molto superate dagli atti di vendetta dei signori. I contadini non ottennero nulla. Solo pochi furono i signori e i principi, che concedettero loro qualche miglioramento; i pi\u00f9 li sottomisero a castighi e multe. Tuttavia la loro posizione generale non peggior\u00f2, nell'essenziale, e nel suo insieme rimase invariata.\nSimilarmente, la diluizione della lotta di classe port\u00f2 ad una pi\u00f9 forte opposizione all'istituzione cattolica. Che fosse sincera o meno, la Chiesa cattolica si trov\u00f2 sotto il tiro di ogni classe della nuova gerarchia del tardo medioevo. Una volta consce di ci\u00f2, le classi pi\u00f9 basse (plebei e contadini) non poterono pi\u00f9 sopportare il completo sfruttamento che avevano sofferto dalle classi superiori; il clero figurava per loro tra i pi\u00f9 colpevoli. I borghesi e i nobili disprezzavano l'apatia e l'inattivit\u00e0 della vita clericale. Essendo le \"classi pi\u00f9 privilegiate\", per intraprendenza e tradizione rispettivamente (ed entrambe per sfruttamento), esse sentivano che il clero stava mietendo benefici (come l'esenzione dalle tasse e le decime ecclesiastiche) ai quali non aveva diritto. Quando la situazione fu propizia, anche i pr\u00ecncipi avrebbero abbandonato il cattolicesimo in favore di un'indipendenza politica e finanziaria, ed aumentarono il potere nel loro territorio.\nI contadini delle varie zone esposero inizialmente il loro malcontento e le loro richieste con una serie di lamentele e di lettere pubbliche.\nDopo che migliaia di articoli di lamentela vennero compilati e presentati dalle classi basse in numerosi villaggi, ma senza alcun risultato, la rivoluzione esplose. Le parti si divisero in tre distinti gruppi con legami inesorabili alla struttura di classe. Il campo cattolico consisteva naturalmente del clero, dei patrizi e di pr\u00ecncipi che contrastavano qualsiasi opposizione all'ordine del cattolicesimo. La parte moderata riformatrice consisteva principalmente di borghesi e pr\u00ecncipi. I borghesi vedevano un'opportunit\u00e0 di guadagnare potere nei consigli urbani, poich\u00e9 la Chiesa riformata proposta da Lutero sarebbe stata fortemente centralizzata nelle citt\u00e0 e condannava la comune pratica patrizia del nepotismo, con il quale veniva tenuta una presa salda sulla burocrazia. Similarmente, i principi potevano ottenere ulteriore autonomia, non solo dall'imperatore cattolico Carlo V, ma anche dagli onerosi bisogni della Chiesa cattolica di Roma. I plebei e i contadini, e tutti quelli solidali alla loro causa, componevano il campo rivoluzionario, guidato da predicatori come Thomas M\u00fcntzer. Questo campo desiderava spezzare il giogo della societ\u00e0 tardo-medievale e forgiarne una nuova, interamente nel nome di Dio.\nI \"12 Articoli\".\nContadini e plebei in tutta la Germania compilarono innumerevoli liste di articoli che delineavano le loro lamentele. I famosi 12 articoli dei contadini della Foresta Nera, vennero infine messi a punto da Christoph Schappeler di Memningen e Sebastian Lotzer, e adottati come una sorta di \"manifesto\".\nI 12 articoli chiedevano in sostanza la rivendicazione di alcune scelte socio-religiose, il ripristino dei propri diritti aboliti, la diminuzione dei carichi fiscali e di corv\u00e9. In sintesi:\nL'apice della guerra e la sua fine.\nLe eloquenti dichiarazioni degli articoli circa le lamentele sociali, politiche ed economiche, nel sempre pi\u00f9 popolare ambito protestante, unificarono la popolazione nella massiccia sollevazione che scoppi\u00f2 inizialmente nella Bassa Svevia nel 1524. La rivolta si diffuse rapidamente in altre aree della Germania.\nIn alcune zone la rivolta mantenne i caratteri violenti della rapina, del saccheggio e dell'incendio a castelli, conventi e monasteri. In altre zone la rivolta si svilupp\u00f2 con caratteri pi\u00f9 organizzati, fino ad arrivare alla costituzione di gruppi organizzati militarmente, come nel caso del \"Battaglione Nero\" (\"Schwarzer Haufen\") del comandante lanzichenecco Florian Geyer.\nL'Impero, l'alta nobilt\u00e0 e l'alta borghesia organizzarono la Lega Sveva comandata dal duca Giorgio di Waldburg. Il dissidente religioso Martin Lutero, gi\u00e0 condannato come eretico con l'Editto di Worms del 1521, e accusato all'epoca di aver fomentato la lotta, rigett\u00f2 le richieste degli insorti e sostenne il diritto dei governanti tedeschi di sopprimere le rivolte, ma il suo ex seguace Thomas M\u00fcntzer, si fece notare come agitatore radicale in Turingia.\nLe battaglie iniziali videro la vittoria delle formazioni di contadini, ma il movimento dei contadini fall\u00ec quando citt\u00e0 e nobili concordarono una loro pace con gli eserciti principeschi, che ripristinarono il vecchio ordine, spesso in forma ancor pi\u00f9 dura, nominalmente per conto del sacro romano imperatore Carlo V, rappresentato per le questioni tedesche dal fratello minore Ferdinando.\nI profeti di Zwickau e la Guerra dei contadini.\nIl 27 dicembre 1521, tre \"profeti\" apparvero a Wittenberg, provenienti da Zwickau: Thomas Dreschel, Nicolas Storch e Mark Thomas St\u00fcbner. La riforma di Lutero non era per loro abbastanza. Come la Chiesa cattolica, Lutero praticava il battesimo degli infanti, che gli antipedobattisti consideravano essere \u00ab...n\u00e9 scritturale n\u00e9 primitivo, n\u00e9 soddisfacente alle principali condizioni di ammissione in una visibile fratellanza di santi, spirito, pentimento, fede, illuminazione personale e libera resa di s\u00e9 a Cristo.\u00bb\nIl teologo riformatore e associato di Lutero, Filippo Melantone, impotente di fronte all'entusiasmo con cui il suo co-riformatore Andrea Carlostadio simpatizzava con gli insorti, si appell\u00f2 a Lutero, ancora nascosto nel Wartburg. Lutero fu cauto nel non condannare subito la nuova dottrina, ma consigli\u00f2 a Melantone di trattarli gentilmente per provare il loro spirito. Ci fu confusione a Wittenberg, dove scuole e universit\u00e0 si schierarono con i \"profeti\" e vennero chiuse. Da qui l'accusa che gli antipedobattisti fossero nemici dell'apprendimento, che \u00e8 sufficientemente rigettata dal fatto che la prima traduzione in tedesco dei profeti ebraici fu fatta e stampata da due di loro, Hetzer e Denck, nel 1527.\nIl 6 marzo Lutero torn\u00f2, parl\u00f2 con i profeti, disprezz\u00f2 i loro \"spiriti\", li cacci\u00f2 dalla citt\u00e0, e fece espellere i loro aderenti da Zwickau e Erfurt. Essendosi visti negato l'accesso alle chiese, essi predicarono e celebrarono i sacramenti in abitazioni private. Scacciati dalle citt\u00e0 si diffusero nelle campagne. Costretto a lasciare Zwickau, M\u00fcntzer visit\u00f2 la Boemia, risiedette per due anni ad Allstedt in Turingia, e nel 1524 pass\u00f2 qualche tempo in Svizzera. Durante questo periodo proclam\u00f2 la sua dottrina rivoluzionaria su religione e politica con crescente veemenza, e per quanto riguardava le classi pi\u00f9 basse, con sempre maggior successo.\nIn origine rivolta contro l'oppressione feudale, essa divenne, sotto la guida di M\u00fcntzer, una guerra contro tutte le autorit\u00e0 costituite, e un tentativo di stabilire con la forza il suo ideale di comunit\u00e0 cristiana, con l'uguaglianza assoluta e la comunione dei beni. La sconfitta totale degli insorti, guidati da Thomas M\u00fcntzer al grido di battaglia \"omnia sunt communia\" (\"tutto \u00e8 di tutti\"), nella Battaglia di Frankenhausen (15 maggio 1525) e seguita dalla cattura, tortura ed esecuzione di M\u00fcntzer e di diversi altri capi, soffoc\u00f2 la rivolta: la sua sconfitta fu definitiva dopo che negli altri scontri militari furono debellate completamente le formazioni e le bande contadine esistenti.\nGli ultimi echi delle rivolte si ebbero nel 1525\u201326 in Tirolo e in Trentino, dove i contadini guidati da Michael Gaismair riuscirono a fare approvare degli statuti regionali, subendo per\u00f2 negli anni a seguire la forte repressione da parte del potere asburgico."}
{"id": "95473", "revid": "767487", "url": "https://it.wikipedia.org/wiki?curid=95473", "title": "344 a.C.", "text": ""}
{"id": "95475", "revid": "782150", "url": "https://it.wikipedia.org/wiki?curid=95475", "title": "Congresso Nazionale Africano", "text": "Il Congresso Nazionale Africano (\"African National Congress\", ANC) \u00e8 il pi\u00f9 importante partito politico sudafricano, fondato nell'epoca della lotta all'apartheid e rimasto ininterrottamente al governo del paese dalla caduta di tale regime, avvenuta nel 1994, a oggi.\nStoria.\nGli inizi.\nIl partito fu fondato l'8 gennaio 1912 John Langalibalele Dube allo scopo di difendere i diritti e le libert\u00e0 della maggioranza nera della popolazione sudafricana. Nome originario del partito, infatti, era \"South African \"Native\" National Congress\". Il partito era composto sia da membri tradizionalisti, che modernisti, tanto che le donne furono ammesse, come membri affiliati, solo nel 1931, e come membri a tutti gli effetti nel 1943. Dal 1940 al 1949 presidente del partito fu Alfred Bitini Xuma.\nNel 1944 nacque, ad opera di Nelson Mandela, Walter Sisulu e Oliver Tambo, la Lega giovanile dell'ANC, che assicur\u00f2 un ricambio generazionale e l'inizio di un forte impegno per la non violenza. Nel 1947 inizi\u00f2 la collaborazione con la Natal Indian Congress, fondata dal Mahatma Gandhi e Umar Hajee Ahmed Jhaveri nella Provincia del Natal (oggi KwaZulu-Natal), regione del Sudafrica, creando cos\u00ec le basi per l'opposizione al governo guidato unicamente da bianchi.\nIn nome della lotta contro l'apartheid, Mandela preconizz\u00f2 l\u2019alleanza tra l\u2019ANC e il Partito Comunista Sudafricano. Secondo lui \u201cl\u2019ANC non \u00e8 un partito comunista ma un ampio movimento di liberazione che tra i suoi membri include comunisti e altri che non lo sono. Qualsiasi persona che sia un membro leale dell\u2019ANC, e che accetti la disciplina e i principi dell\u2019organizzazione, ha il diritto di appartenere alle sue file. La nostra relazione con il Partito Comunista Sudafricano si basa sul reciproco rispetto. Ci uniamo al Partito Comunista Sudafricano su quegli obiettivi che ci sono comuni, ma rispettiamo l\u2019indipendenza di ognuno e la sua identit\u00e0 individuale\u201d.\nGli anni '50.\nIl ritorno al potere del Partito Nazionale, filo-afrikaner, determin\u00f2 l'inizio della politica di apartheid. In tutti gli anni cinquanta ai neri fu impedito di esercitare il diritto di voto e si videro negare i diritti civili e politici. Nel 1952 l'ANC diede vita a boicottaggi e scioperi simili a quelli organizzati dal Mahatma Gandhi in India. Nel 1955, l'ANC ader\u00ec al \"Congresso del Popolo\", formato insieme al South African Indian Congress (indiani) e al Congress of Democrats (bianchi). Fu approvata la \"Freedom Charter\", che l'ANC utilizzer\u00e0 come proprio programma e come base della Costituzione del 1994. Nel 1956 ben 156 esponenti dell'ANC vennero arrestati ed incarcerati. Nel 1959, alcuni membri dell'ANC, accusandolo di essersi orientato troppo verso un \"nazionalismo africano\" diedero vita al \"Congresso Panafricano\" (PAC), guidato da Robert Sobukwe.\nGli anni '60.\nNel 1960, l'ANC inizi\u00f2 la battaglia contro la \"Pass Law\", una legge che obbligava i neri a portare con s\u00e9 una tessera da esibire ogni qual volta volessero entrare nei territori riservati ai bianchi, di fatto si tratt\u00f2 di un vero e proprio \"passaporto per i neri\". Il PAC si impegn\u00f2 contro la legge con vere e proprie proteste di piazza, nelle quali furono uccisi 69 manifestanti. In conseguenza degli scontri, le organizzazioni per i diritti civili furono bandite e l'ANC fu costretta ad operare in clandestinit\u00e0, avviando anche azioni violente, comunemente descritte come terroristiche. Nel 1960, il leader del partito, Albert John Lutuli, grazie al sostegno internazionale, ricevette il Premio Nobel per la pace.\nI leader dell'ANC, ormai in esilio o in clandestinit\u00e0, decisero di abbandonare l'impegno non violento in stile gandhiano e costituirono nel 1961 le \"Umkhonto we Sizwe\", organizzazioni paramilitari con lo scopo di organizzare azioni di sabotaggio. Il leader di queste organizzazioni, Mandela, venne arrestato con l'accusa di terrorismo nel 1962 e condannato al carcere a vita.\nGli anni '70 ed '80.\nSotto la guida di Oliver Tambo, l'ANC, negli anni settanta ed ottanta, increment\u00f2 le azioni di sabotaggio, alcune delle quali provocarono vittime. Si organizzarono basi in Mozambico, Botswana e Swaziland. L'esercito sudafricano organizz\u00f2 un costante attacco alle basi e ai militanti dell'ANC. Nel 1988 Dulcie September, che stava investigando sul commercio di armi tra Francia e Sudafrica, fu ucciso a Parigi. Quest'omicidio non fece che acuire la pressione internazionale affinch\u00e9 il sistema politico sudafricano invertisse decisamente la propria rotta. Nel 1990, infatti, il presidente sudafricano Frederik de Klerk decise di togliere il bando all'ANC ed al PAC.\nGli anni '90.\nL'ANC incorpor\u00f2 nelle sue liste il Congress of South African Trade Unions e il Partito Comunista Sudafricano alle elezioni generali del 1994, le prime a suffragio universale. L'ANC ottenne il 62,6%, 252 seggi e Mandela fu eletto primo Presidente del Sudafrica. La nuova costituzione, infatti, aveva cambiato il nome alla massima carica dello stato da Presidente dello Stato a Presidente del Sudafrica. Alle elezioni provinciali, svolte in concomitanza con le politiche, l'ANC ottenne sostanzialmente la stessa percentuale di voti. Nel KwaZulu-Natal, per\u00f2, non avendo nessun partito conseguito la maggioranza assoluta dei voti, l'ANC si alle\u00f2 con il Partito della Libert\u00e0 Inkata (\"Inkatha Freedom Party\"). Tale coalizione si \u00e8 ripetuta anche nel 1999.\nLe elezioni generali del 1999 videro l'ANC incrementare i propri suffragi (66,4%) e seggi (266). Ci\u00f2 nonostante l'ANC decise di coalizzarsi con il Nuovo Partito Nazionale (NNP), erede del Partito Nazionale di De Klerk, che era crollato dal 20 al 6,9% dei consensi. Con il NNP l'ANC govern\u00f2 anche la provincia del Capo Occidentale.\nSituazione odierna.\nDal 2001, l'alleanza con comunisti e sindacati \u00e8 iniziata a indebolirsi, e l'ANC ha modificato il proprio orientamento politico in direzione pi\u00f9 liberale. Alle elezioni generali del 2004, l'ANC ha ulteriormente migliorato i propri consensi giungendo al 69% dei voti ed a 270 deputati. L'unico partito che sembra resistere all'avanzata dell'ANC \u00e8 l'Alleanza Democratica (12,4%), mentre il NNP, dopo aver ulteriormente ridotto i suoi voti all'1,6%, ha deciso di sciogliersi.\nNegli ultimi anni non sono mancate polemiche e difficolt\u00e0. Infatti, nonostante il successo elettorale, le difficolt\u00e0 con i sindacati (COSATU) sono andate aumentando. A queste si sono aggiunte le accuse di corruzione nei confronti di Jacob Zuma, vice Presidente del Sudafrica, durante la presidenza di Thabo Mbeki (ANC).\nNonostante le difficolt\u00e0, l'ANC ha confermato, alle elezioni amministrative del 2006, oltre il 66% dei consensi.\nAlle elezioni generali del 2009, l'ANC, guidato da Jacob Zuma, ha ottenuto il 65% dei consensi, con un calo del 4% e sfiorando per appena 2 seggi i 2/3 del Parlamento. Il calo \u00e8 dovuto alla fuoriuscita dall'ANC della componente anti-Zuma, che ha dato vita al COPE (Congresso del Popolo), che ha raccolto l'8% dei consensi.\nNel dicembre 2017 Cyril Ramaphosa \u00e8 stato scelto come nuovo capo dell'ANC al posto di Zuma.\nLa bandiera dell'ANC.\nLa bandiera ANC \u00e8 costituita da tre bande orizzontali di uguali dimensioni di colore nero, verde e oro. Il nero simboleggia il popolo nativo del Sudafrica, il verde rappresenta la terra e l'oro rappresenta il metallo e le altre ricchezze naturali del Sud Africa. Questa bandiera \u00e8 stata anche la bandiera da battaglia delle \"Umkhonto we Sizwe\". La bandiera ufficiale del partito \u00e8 anche l'emblema del partito incorporato sulla bandiera."}
{"id": "95476", "revid": "106908", "url": "https://it.wikipedia.org/wiki?curid=95476", "title": "345 a.C.", "text": ""}
{"id": "95479", "revid": "260676", "url": "https://it.wikipedia.org/wiki?curid=95479", "title": "Valceresio", "text": "La Valceresio ( o molto pi\u00f9 probabilmente Valle del Lago Ceresio, si tratta infatti di un toponimo non attestato prima del XIX secolo) \u00e8 una valle dell'alta provincia di Varese, formata da undici comuni: Arcisate, Induno Olona, Cantello, Besano, Porto Ceresio, Clivio, Viggi\u00f9, Saltrio, Brusimpiano, Cuasso al Monte, Bisuschio.\nComprende la parte Sud della valle del lago di Lugano (in Latino \"Ceresium\") e si stende fino all'alta valle del fiume Olona.\nConfina con la Svizzera e la provincia di Como; Induno Olona \u00e8 il comune pi\u00f9 popoloso mentre la sede della Comunit\u00e0 Montana \u00e8 ad Arcisate che si trova a met\u00e0 della valle e antica sede della Pieve.\nLa popolazione \u00e8 di 50.000 abitanti circa, impiegata prevalentemente nel settore terziario e, in misura minore, nel settore primario (ad es. attivit\u00e0 estrattiva, settore lattiero caseario, coltivazione di asparagi, foraggi ecc.); una parte importante della popolazione lavora nelle industrie della vicina Svizzera. Fa parte della Comunit\u00e0 Montana del Piambello."}
{"id": "95480", "revid": "124249554", "url": "https://it.wikipedia.org/wiki?curid=95480", "title": "346 a.C.", "text": ""}
{"id": "95482", "revid": "1990325", "url": "https://it.wikipedia.org/wiki?curid=95482", "title": "PSI-PSDI Unificati", "text": "Il PSI-PSDI Unificati, anche noti come \"Partito Socialista Unificato\", fu la denominazione assunta il 30 ottobre 1966 dall'organizzazione politica che riuniva, dopo quasi vent'anni, il Partito Socialista Italiano e il Partito Socialista Democratico Italiano.\nLa fusione fu proclamata davanti a 20-30.000 persone dalla Costituente socialista riunita al Palazzo dello Sport dell'EUR di Roma. I 1.450 delegati socialisti elessero Francesco De Martino e Mario Tanassi consegretari del PSU, Giacomo Brodolini e Antonio Cariglia vicesegretari, e Pietro Nenni presidente unico. Alla Costituente parteciparono anche gli ex comunisti di \"Democrazia Libert\u00e0 e Socialismo\" e di \"Revisionismo Socialista\", e i socialisti senza tessera di \"Critica sociale\" e dei \"Circoli Turati\".\nIl processo di unificazione dei due partiti fu avviato nel 1963, a seguito dell'entrata del PSI, per la prima volta, nella maggioranza del governo presieduto da Aldo Moro, e costituito da una coalizione di centro-sinistra comprendente anche DC, PSDI e PRI. Tale iniziativa fu tuttavia fin dall'inizio assai timida, non giungendosi mai a una vera unit\u00e0, dato che entrambi i partiti mantennero le proprie segreterie, seppur federate. Anche a livello locale, non essendo in programma significative elezioni amministrative, ognuna delle due componenti mantenne le posizioni politiche di maggioranza oppure d'opposizione, secondo i casi, come in precedenza. Come simbolo fu scelta una combinazione degli emblemi dei due partiti, sormontata dalla scritta \"PSI-PSDI UNIFICATI\": tale emblema, per il suo aspetto, venne ironicamente soprannominato \"la bicicletta\".\nIl nuovo partito alle elezioni politiche del 1968 ottenne un risultato inferiore alle aspettative, 91 deputati e 46 senatori. D'altra parte, rispetto alle precedenti elezioni politiche del 1963, il PSI aveva subito la scissione dei settori pi\u00f9 a sinistra del partito, i quali avevano fondato il Partito Socialista Italiano di Unit\u00e0 Proletaria. Nel PSDI, invece, la corrente contraria al progetto unitario fond\u00f2 il movimento \"Socialdemocrazia\", guidato dal deputato uscente Giuseppe De Grazia.\nAl successivo congresso dell'ottobre 1968 i socialisti giunsero divisi in cinque mozioni: \"Riscossa e Unit\u00e0 Socialista\" di Francesco De Martino, \"Rinnovamento Socialista\" di Mario Tanassi, \"Autonomia Socialista\" di Mauro Ferri, \"Impegno Socialista\" di Antonio Giolitti e \"Sinistra Socialista\" di Riccardo Lombardi. Il congresso doveva durare dal 23 al 27 ottobre, ma fu prorogato, vanamente, di un giorno per permettere di trovare un accordo fra le correnti. Alla fine ciascun gruppo vot\u00f2 la propria mozione. La maggioranza relativa del nuovo Comitato Centrale and\u00f2 ad \"Autonomia\", col 35,54% di eletti. Seguirono \"Riscossa\" (32,23%), \"Rinnovamento\" (17,35%), \"Sinistra\" (9,09%) e \"Impegno\" (5,78%). In totale il 61,16% dei componenti erano gi\u00e0 socialisti.\nAd eccezione di \"Rinnovamento\" e \"Sinistra\", rispettivamente composte da ex socialdemocratici ed ex socialisti, le altre mozioni videro mescolarsi le componenti di origine, pur con una prevalenza dei socialisti. Il 10 novembre il Comitato Centrale elesse Mauro Ferri segretario del partito; col 52% dei voti, provenienti dalle correnti di \"Autonomia\" e \"Rinnovamento\".\nDurante il congresso fu inoltre deciso il cambio del nome del partito, che torn\u00f2 a chiamarsi ufficialmente \"Partito Socialista Italiano - Sezione Italiana dell'Internazionale Socialista\".\nCirca otto mesi dopo, il 5 luglio 1969, l'area socialdemocratica si rese di nuovo autonoma, costituendo il \"Partito Socialista Unitario\" e provocando la caduta del governo Rumor I; l'originaria denominazione di \"Partito Socialista Democratico Italiano\" fu riassunta nel 1971."}
{"id": "95483", "revid": "1437331", "url": "https://it.wikipedia.org/wiki?curid=95483", "title": "Lago di Lugano", "text": "Il lago di Lugano, altrimenti detto Ceresio (\"Lag de Lugan\" in lombardo, conosciuto nel Varesotto anche come \"Lag de Port\"), \u00e8 un lago prealpino della regione geografica italiana, ramificato lungo il confine italo-svizzero. La divisione amministrativa \u00e8 piuttosto complessa, estendendosi tra il Cantone Ticino, la Provincia di Como e la Provincia di Varese: all'Italia appartiene la sezione nord-orientale (col paese di Porlezza e la Valsolda, entrambi in provincia di Como) e un tratto della costa sudoccidentale presso Porto Ceresio (in provincia di Varese); alla Svizzera appartiene invece la parte pi\u00f9 estesa e centrale del bacino, con Lugano e il centro di Morcote. Particolare \u00e8 la posizione di Campione d'Italia, storica exclave italiana circondata da territorio svizzero. \nHa un perimetro di 76,7 km, una superficie di 48,7\u00a0km\u00b2, dei quali circa 18\u00a0km\u00b2 pertinenti alla Repubblica italiana, e presenta una forma curiosamente intricata. Scavato entro la cerchia delle prealpi lombarde, richiama pi\u00f9 o meno gli stessi paesaggi del Lario comasco, sebbene sia circa tre volte pi\u00f9 piccolo. Le rive, ancora relativamente verdi nel settore settentrionale, risentono della massiccia presenza di edifici moderni, che hanno alterato l'antica tipologia costruttiva dei paesi. In Valsolda rivivono i richiami letterari di Antonio Fogazzaro, che qui ambient\u00f2 il romanzo \"Piccolo mondo antico\".\nEtimologia.\nCeresio, l'altro nome del Lago di Lugano, \u00e8 l'italianizzazione del nome latino \"Ceresium\", di etimologia incerta: secondo alcuni dal latino \"cerasa\" cio\u00e8 ciliegia, secondo altri ci sarebbe un'origine pi\u00f9 antica da individuarsi in un antico toponimo romano \"Ceresium\" la cui traduzione pi\u00f9 accurata sarebbe: \"pi\u00f9 blu del cielo\". Un'ulteriore versione riferisce il nome derivi invece dal celtico \"keresius\" che significa \"ramificato\" e in effetti la forma del Lago Ceresio \u00e8 proprio ramificata, con pi\u00f9 rami.\nGeografia fisica.\nMorfologia.\nIl lago di Lugano \u00e8 di origine glaciale essendosi formato al termine dell'ultima glaciazione circa diecimila anni fa. I tre principali immissari sono il Cassarate, il Vedeggio e il Cuccio. Immissari minori sono i torrenti: Bolletta, Laveggio, Magliasina, Mara, Rezzo, Telo di Osteno e Trallo. Dal suo ramo occidentale inizia il fiume Tresa (emissario), che sfocia nel Lago Maggiore e appartiene quindi al bacino idrografico del fiume Ticino.\nIl punto pi\u00f9 profondo (288 metri) si trova nella parte superiore del bacino, tra il confine svizzero e quello italiano, a pochi chilometri da Gandria. Le localit\u00e0 di Melide e Bissone, che si affacciano su sponde opposte del lago, sono collegate da un ponte diga sul quale passano l'autostrada A2, la strada cantonale e la ferrovia. Questa costruzione poggia le sue fondamenta su depositi morenali (morena frontale) lasciati dopo il ritiro dei ghiacciai in epoca preistorica. L'ultima glaciazione registrata della superficie del lago risale al 1850.\nAmbiente.\nFauna.\nNonostante i gravi danni dovuti all'inquinamento, il lago \u00e8 molto pescoso.\nA parte alcune zone protette, come nelle foci dei fiumi Cassarate, Laveggio, Magliasina e Vedeggio, \u00e8 possibile pescare ovunque anche se a condizioni diverse.\nLe pi\u00f9 comuni specie ittiche autoctone che popolano il Ceresio sono l'agone, l'anguilla, il barbo, la Bottatrice, il cavedano, il luccio, la scardola, la savetta, la tinca e la trota lacustre. I pesci autoctoni che invece sono presenti in maniera minore sono la Cagnetta, il Ghiozzo padano, il temolo, il pigo, il triotto, l'alborella (estinta in seguito all'introduzione del gardon e ora in ripresa), oltre che ad altre specie minori.Le specie protette sono l'alborella, il temolo ed il gambero di fiume autoctono (\"Austropotamobius pallipes\").\nTra le specie alloctone sono presenti: il salmerino alpino, il Persico trota, la Carpa, il Coregone (coregone bondella e coregone lavarello), il lucioperca, il persico reale, il Gardon, il persico sole ed il pesce gatto. Nel 1895 \u00e8 stato introdotto il salmerino, prelevato dal lago di Zugo, mentre tra il 1894 e il 1897 \u00e8 stato immesso il coregone.\nLa diga di Melide priva d'impianti di risalita ha avuto un forte impatto sulla cheppia (\"Alosa fallax\") che non riesce a raggiungere le acque del lago per riprodursi. A causa di un'immissione di ignota provenienza, avvenuta verosimilmente verso la fine degli anni ottanta, il gardon ha trovato habitat ideale sostituendosi all'alborella, che si \u00e8 quasi estinta. Si sta pensando a un ripopolamento controllato soprattutto nelle zone di Ponte Tresa.\nNegli ultimi anni, come conseguenza della presenza massiccia di cormorani sul Ceresio, si sono viste diminuire molte specie di pesci, a soffrirne ne \u00e8 soprattutto il gardon (che \u00e8 una specie aliena invasiva).\nOltre alla fauna gi\u00e0 citata, il lago \u00e8 popolato da cigni, folaghe, germani reali e svassi.\nCaratteristica amministrativa.\nSecondo il diritto internazionale, a causa della sua conformazione il Ceresio \u00e8 inquadrato ai fini della Convenzione di Montego Bay come acque territoriali e non come acque interne, stabilendo cos\u00ec il principio della libera navigazione inoffensiva nel suo bacino. L'Italia con il decreto 633/72 regolamenta le proprie acque territoriali e le definisce \"acque italiane del lago di Lugano\" come zona extradoganale in cui non si applica la normativa doganale italiana in fatto di IVA al 22% e le altre accise. "}
{"id": "95485", "revid": "1540383", "url": "https://it.wikipedia.org/wiki?curid=95485", "title": "Polo del Buon Governo", "text": "Il Polo del Buon Governo era una coalizione elettorale di centro-destra presentatasi in occasione delle elezioni politiche del 1994. Essa comprendeva essenzialmente Forza Italia e Alleanza Nazionale e si presentava unicamente nella maggioranza dei collegi uninominali centro-meridionali; in quelli centro-settentrionali, invece, era presente la coalizione rappresentata dal Polo delle Libert\u00e0, che si componeva di Forza Italia e Lega Nord, mentre AN si present\u00f2 da sola. Entrambe le coalizioni sostenevano la leadership di Silvio Berlusconi, leader di Forza Italia. In quota Forza Italia furono candidati esponenti del CCD di Pierferdinando Casini e dell'Unione di Centro di Raffaele Costa.\nIl Polo del Buon Governo si presentava dunque in concorrenza con lo schieramento di centro-sinistra dei Progressisti e con quello di centro del Patto per l'Italia.\nNascita del Polo del Buon Governo.\nLa formula del Polo del Buon Governo fu ideata da Giuliano Urbani, in seguito al rifiuto della Lega di accogliere Alleanza Nazionale all'interno del Polo delle Libert\u00e0.\nL'asimmetria delle due coalizioni del Polo si riflesse anche nella modalit\u00e0 di presentazione nelle circoscrizioni; in particolare, il Polo del Buon Governo non si present\u00f2 nei collegi della \"Campania 2\" e dell\"'Abruzzo\", dove Forza Italia e Alleanza Nazionale presentarono propri candidati autonomi.\nDa sottolineare, comunque, che l'espressione Polo del Buon Governo (cos\u00ec come quella di Polo delle Libert\u00e0) non aveva i crismi dell'ufficialit\u00e0. Infatti, a causa del tipo di aggregazione e di alleanze impossibili da ricondurre sotto un unico logo, non esisteva un simbolo identificativo della coalizione: fu cos\u00ec che per la quota maggioritaria della Camera i nomi dei candidati di coalizione erano affiancati, sulla scheda elettorale, dai simboli di ciascuna lista appartenente all'alleanza; nel caso del Senato, dove era ammesso un solo contrassegno per coalizione, la scelta ricadde su una meccanica sovrapposizione dei singoli simboli, senza dunque alcuna effettiva denominazione.\nLa vittoria elettorale e il governo Berlusconi I.\nI seggi ottenuti complessivamente dal centro-destra assicurarono una maggioranza netta alla Camera, mentre al Senato sfior\u00f2 per pochi seggi la maggioranza assoluta. Il Polo del Buon Governo ottenne alla Camera 129 seggi, di cui 79 andarono ad Alleanza Nazionale, 37 a Forza Italia e 13 al CCD; al Senato ottenne 64 seggi, di cui 40 ad Alleanza Nazionale, 14 a Forza Italia e 10 al CCD.\nGrazie all'appoggio di alcuni senatori a vita, fu formato il governo Berlusconi I, che vedeva la partecipazione di tutti i partiti della coalizione ad eccezione dei radicali. Gi\u00e0 durante il primo governo Berlusconi, intanto, si inizi\u00f2 ad usare l'espressione \"Polo delle Libert\u00e0\" per riferirsi a tutta l'area di governo, facendo cadere in disuso l'espressione \"Polo del Buon Governo\".\nIl centro-destra assunse definitivamente il nome di Polo per le Libert\u00e0 in occasione delle elezioni politiche del 1996 dove si aggiunse il CDU di Buttiglione. Della coalizione a quelle politiche facevano parte:"}
{"id": "95486", "revid": "775372", "url": "https://it.wikipedia.org/wiki?curid=95486", "title": "Polo per le Libert\u00e0", "text": "Il Polo per le Libert\u00e0 (o pi\u00f9 semplicemente il Polo) \u00e8 stata una coalizione politica italiana operativa tra il 1996 e il 2000.\nNascita della coalizione.\nPrecursore dell'alleanza fu il \"Polo del Buon Governo\" presente nei collegi del centro-sud durante le elezioni politiche italiane del 1994, e costituito principalmente da Forza Italia ed Alleanza Nazionale.\nDa sottolineare, comunque, che l'espressione \"Polo del Buon Governo\" non aveva i crismi dell'ufficialit\u00e0. Nel caso della Camera, infatti, i nomi dei candidati di coalizione erano affiancati, sulla scheda elettorale, dai contrassegni delle singole forze politiche (Forza Italia, AN, CCD, UdC e PLD). Nel caso del Senato, dove era ammesso un solo contrassegno per coalizione, ciascun simbolo recava semplicemente i loghi dei due principali partiti promotori, senza cio\u00e8 alcuna effettiva denominazione.\nNel quadro della ricomposizione del sistema politico italiano, il centro-destra si era presentato, in occasione delle elezioni politiche del 1994, nell'ambito di due coalizioni: il Polo delle Libert\u00e0, che includeva Forza Italia e Lega Nord, e il Polo del Buon Governo, che includeva Forza Italia e Alleanza Nazionale. In quota Forza Italia furono candidati anche esponenti del CCD di Casini. Al fine di identificare tale schieramento nel suo complesso si profil\u00f2 il termine di Polo. La denominazione ufficiale arriv\u00f2 invece nel 1996: dopo la caduta del governo Berlusconi I, l'area di centro-destra (esclusa la Lega Nord), prese il nome definitivo di Polo per le Libert\u00e0. Questo accadde in parallelo alla nascita di un vasto schieramento di centro-sinistra, L'Ulivo, e alla definitiva scomposizione di quelle istanze centriste che erano state fortemente penalizzate dal sistema elettorale.\nIn tale ambito, l'allora leader del Partito Popolare Italiano, Rocco Buttiglione, dopo aver avviato un percorso comune con il Partito Democratico della Sinistra, decise, in occasione di un consiglio nazionale riunitosi l'11 marzo 1995, di convogliare il suo partito verso l'area di centro-destra. La maggioranza dei delegati popolari fu per\u00f2 contraria a tale mossa, sia perch\u00e9 sembrava una sconfessione della linea politica portata avanti sino a quel momento, sia perch\u00e9 si nutrivano dubbi sulla gestione dirigistica di Forza Italia da parte di Silvio Berlusconi e sulle sue politiche di stampo liberistico, ritenute lesive degli interessi degli strati pi\u00f9 deboli della popolazione. Si addivenne cos\u00ec ad una scissione, con la parte del PPI fedele a Buttiglione, denominatasi provvisoriamente Polo Popolare, che appoggi\u00f2 la leadership di Berlusconi, mentre la maggioranza, con la denominazione Popolari, decise di aderire al progetto di alleanza di centro-sinistra sotto la guida di Romano Prodi.\nAlle elezioni regionali del 1995 la coalizione di centro-destra fece il suo debutto, presentandosi in modo omogeneo nelle varie regioni. La coalizione comprendeva:\nIl risultato delle elezioni regionali, anche a causa di una sostanziale tenuta della Lega Nord e di un buon risultato dei Popolari, fu meno positivo di quanto sperato dai leader del centro-destra: furono conquistate 6 regioni a statuto ordinario su 15, ma tra queste vi erano quelle maggiormente popolate (Lombardia, Campania, Veneto, Piemonte, Puglia). Particolarmente negativo fu invece il risultato alle comunali e alle provinciali, sia per una scarsa organizzazione sul territorio da parte di partiti che avevano poco pi\u00f9 di un anno di vita, sia per la convergenza ai ballottaggi dei voti di Lega Nord e centro-sinistra sui candidati contrapposti a quelli del Polo.\nNel luglio del 1995 nel PPI si formalizz\u00f2 la scissione: il gruppo di Buttiglione si assicur\u00f2 lo storico simbolo dello scudo crociato e ridefin\u00ec il suo movimento con il nome di Cristiani Democratici Uniti (CDU). Il resto del PPI si colloc\u00f2 stabilmente nell'alveo del centro-sinistra.\nLa sconfitta alle politiche del 1996.\nIn occasione delle elezioni politiche del 1996 la coalizione assunse il nome ufficiale di Polo per le Libert\u00e0 e present\u00f2 un simbolo unico nella quota maggioritaria della Camera. Molte polemiche suscit\u00f2, negli ambienti cattolici della coalizione, un accordo con i radicali (Lista Pannella-Sgarbi), secondo il quale Forza Italia avrebbe aiutato i radicali nella presentazione di una serie di referendum e in cambio questi avrebbero applicato accordi di desistenza in un certo numero di collegi uninominali. La coalizione e liste presenti nelle schede per la parte proporzionale della Camera erano:\nSommando i voti ottenuti nella quota proporzionale della Camera da questi partiti con quelli della Lista Pannella-Sgarbi si ottiene un risultato maggiore della somma dei voti dei partiti di centro-sinistra (44,0% contro 43,3%); tuttavia, il numero di seggi complessivo fu inferiore, in parte perch\u00e9 nei collegi uninominali dell'Italia settentrionale il successo della Lega Nord danneggi\u00f2 maggiormente i candidati del Polo. Il centrodestra si posizion\u00f2 quindi all'opposizione del governo Prodi I. Il Polo us\u00f2 spesso toni forti contro il governo e fece ricorso anche a grandi manifestazioni di piazza (come quella di Roma dell'ottobre 1996), ma in alcune occasioni lo salv\u00f2 da una possibile crisi, come nelle votazioni su un'operazione umanitaria in Albania e sull'allargamento della NATO, alle quali Rifondazione Comunista, parte della maggioranza di governo, aveva annunciato voto contrario.\nNel mese di giugno del 1996 si tennero le elezioni regionali in Sicilia; il centrodestra, avendo ottenuto la maggioranza dei seggi, form\u00f2 una propria giunta.\nLe elezioni amministrative del 1997.\nNel 1997 si tennero due importanti tornate amministrative, nelle quali si videro rinnovare i consigli comunali delle pi\u00f9 grandi citt\u00e0 italiane. In aprile-maggio si vot\u00f2 a Milano, dove il candidato del Polo Gabriele Albertini fu eletto sindaco, e a Torino, dove invece Raffaele Costa manc\u00f2 l'elezione per poche migliaia di voti. Per la tornata autunnale Umberto Bossi lanci\u00f2 l'idea di un'alleanza Lega-Polo per strappare il comune di Venezia al centro-sinistra: la cosa fece scalpore perch\u00e9, dopo la svolta secessionista della Lega Nord, ogni ipotesi di collaborazione tra quest'ultima e il Polo pareva tramontata. L'accordo in effetti non si realizz\u00f2: entrambe le forze presentarono candidati \"di bandiera\" che furono sconfitti al primo turno dal sindaco uscente Massimo Cacciari. Non and\u00f2 meglio nelle altre grandi citt\u00e0: ovunque i candidati del centro-destra furono battuti al primo turno da quelli del centro-sinistra oppure, come a Genova, esclusi dal ballottaggio. In definitiva si conferm\u00f2 la debolezza gi\u00e0 mostrata dal Polo nelle elezioni amministrative.\nPolo in recupero nei voti ma in perdita in Parlamento.\nNella primavera del 1998 si tenne una tornata amministrativa che vide un calo generalizzato dei partiti di governo e della Lega Nord e un successo dei candidati del Polo per le Libert\u00e0, che al ballottaggio si assicur\u00f2 i sindaci di 15 capoluoghi di provincia su 20.\nNello stesso periodo, molti parlamentari esponenti abbandonarono i gruppi del Polo alla Camera e al Senato per aderire all'Unione Democratica per la Repubblica, la nuova formazione politica di Francesco Cossiga volta alla costruzione di un grande centro alternativo alla destra e alla sinistra; tale soggetto incluse il CDU di Buttiglione e alcuni esponenti fuoriusciti dal CCD (i quali, sotto la guida di Clemente Mastella, avevano costituito i Cristiani Democratici per la Repubblica), nonch\u00e9 alcuni esponenti di Forza Italia e AN. La crisi di governo avvenuta ad ottobre assegn\u00f2 un ruolo importante all'UDR, che con i suoi voti permise la nascita del governo D'Alema I; tuttavia, alcuni parlamentari contrari ad appoggiare un governo di centro-sinistra rientrarono nei ranghi del centro-destra. Il conferimento dell'incarico di Presidente del Consiglio a Massimo D'Alema fu duramente criticato da Berlusconi, che dichiar\u00f2: \"Questo governo nasce col contributo di un milione di nostri elettori\". In conseguenza della nuova alleanza tra l'UDR e i partiti che avevano fatto parte dell'Ulivo, in Sicilia, Campania, Calabria e Molise (dove c'era gi\u00e0 stato un cambio di giunta) i consiglieri regionali entrati nel partito di Cossiga sfiduciarono i presidenti di centro-destra e contribuirono ad eleggerne altri di centro-sinistra (i cosiddetti \"ribaltini\", chiamati cos\u00ec per analogia col \"ribaltone\" del 1994).\nLe elezioni europee del 1999.\nIl risultato delle elezioni europee del 1999 fu molto positivo per Forza Italia, tornata ad essere il primo partito italiano, meno per il CCD e per la lista AN-Patto Segni. Nel suo complesso la coalizione ebbe il 38,1% contro il 41,2% delle forze che sostenevano il governo D'Alema. Alle elezioni amministrative tenutesi in concomitanza il centro-destra ottenne il risultato notevolissimo di eleggere al ballottaggio il proprio candidato Giorgio Guazzaloca come sindaco di Bologna. In Piemonte i candidati del Polo ai ballottaggi godettero dell'appoggio della Lega Nord, come previde un accordo siglato dall'esponente leghista Domenico Comino. I vertici leghisti dimostrarono per\u00f2 di non gradire l'iniziativa e al congresso nazionale successivo Comino fu espulso. In seguito si riavvicinarono all'area di centro-destra il CDU e il Partito Pensionati.\nIl nuovo accordo con la Lega Nord e le regionali del 2000.\nIn occasione delle elezioni regionali del 2000, la Lega Nord rientr\u00f2 a far parte della coalizione di centro-destra. L'ingresso della Lega nell'alleanza comport\u00f2 la modifica della denominazione della stessa, che divenne la Casa delle Libert\u00e0, nonostante lo scetticismo dai vertici di AN e CCD. I motivi dell'accordo sono stati visti nella necessit\u00e0 della Lega Nord di riacquistare visibilit\u00e0 dopo l'abbandono della politica secessionistica e di riuscire ad eleggere parlamentari nei collegi uninominali nel caso non fosse riuscita a superare lo sbarramento al 4% della quota proporzionale (come si sarebbe poi puntualmente verificato). Le elezioni regionali videro quindi i candidati del centro-destra appoggiati dai simboli delle seguenti formazioni:\nA questi partiti si aggiunse il Partito Socialista - Socialdemocrazia (di Gianni De Michelis), poi divenuto Nuovo PSI, e la lista Liberal Sgarbi. Il centro-destra conquist\u00f2 8 regioni su 15, strappando al centro-sinistra Lazio, Liguria, Abruzzo e riconquistando la Calabria. Tale risultato, considerato un grande successo, lo spinse a chiedere elezioni politiche anticipate. La richiesta non fu ovviamente accolta dalla maggioranza di governo; tuttavia, Massimo D'Alema si dimise da Presidente del Consiglio e fu sostituito da Giuliano Amato.\nLa coalizione della Casa della Libert\u00e0 risulter\u00e0 vincitrice delle successive elezioni politiche del 2001, guidando il governo del Paese dal 2001 al 2006 (governo Berlusconi II e governo Berlusconi III)."}
{"id": "95487", "revid": "228587", "url": "https://it.wikipedia.org/wiki?curid=95487", "title": "Primate", "text": ""}
{"id": "95496", "revid": "92723", "url": "https://it.wikipedia.org/wiki?curid=95496", "title": "Primate (ecclesiastico)", "text": "Primate \u00e8 un titolo ecclesiastico storicamente assegnato all'arcivescovo di una sede in genere metropolitana di grande rilevanza, corrispondente per esempio alla capitale di uno Stato. La cattedrale sede di primate \u00e8 detta primaziale.\nNella Chiesa cattolica occidentale (anche detta Chiesa latina) il titolo \u00e8 esclusivamente onorifico ai giorni nostri e non comporta potere giurisdizionale. Nella gerarchia ecclesiastica latina, la dignit\u00e0 di primate segue quella di patriarca e precede quella di metropolita. Nelle Chiese cattoliche orientali, individua il massimo esponente di ogni singola chiesa (pur restando egli soggetto all'autorit\u00e0 del papa). Nelle Chiese ortodosse il titolo \u00e8 equivalente al patriarca di una Chiesa autocefala.\nSedi primaziali cattoliche di alcune regioni o paesi.\nSegue l'elenco delle sedi primaziali cattoliche di alcune regioni o paesi ancora oggi in vigore. In \"corsivo\" sono indicate le sedi primaziali storiche non pi\u00f9 esistenti."}
{"id": "95498", "revid": "124896154", "url": "https://it.wikipedia.org/wiki?curid=95498", "title": "Dialetto brigasco", "text": "Il brigasco (in brigasco \"\"briga\u0161c\", in francese \"brigasque\"\") \u00e8 una variet\u00e0 del dialetto roiasco, parlata nelle Alpi Liguri nella Terra Brigasca, a cavallo del confine italo-francese nella zona del \"Monte Saccarello\".\nAmbito geografico.\nLa zona di diffusione geografica della parlata brigasca (la cosiddetta Terra Brigasca) si estende sulle alte valli dei fiumi Roia, Tanaro e Argentina e comprende alcune localit\u00e0, divise tra Italia e Francia:\nClassificazione linguistica.\nNella regione delle Alpi Liguri, le parlate liguri alpine si differenziano da quelle costiere per il mancato influsso del tipo genovese e per l'originale sviluppo di numerosi fenomeni fonetici e morfo-sintattici, che hanno conferito loro tratti maggiormente conservativi e specifici.\nQuesti tratti caratteristici (indebolimento delle vocali atone e finali, presenza della metafonesi) si conservano maggiormente in quelli che alcuni studiosi preferiscono chiamare dialetti roiaschi, diffusi nell'alta e media valle del Roia (da Tenda e Briga Marittima fino a Olivetta San Michele), e che comprendono anche le parlate brigasche. Ci\u00f2 detto, vi \u00e8 la tesi che il dialetto brigasco possa appartenere al gruppo dei dialetti occitani. Per altri le affinit\u00e0 con l'occitano sono dovute a meri prestiti causati dalla contiguit\u00e0 territoriale dei due idiomi.\nTali dialetti si stemperano nel tipo ligure occidentale a mano a mano che ci si avvicina alla fascia costiera: il dialetto di Pigna in Val Nervia e quello di Triora in Valle Argentina, ad esempio, hanno conservato in tal senso soltanto alcune tracce, il primo per i continui contatti con Ventimiglia, il secondo in particolare perch\u00e9 Triora fu il capoluogo genovese della regione alpina interna, e sub\u00ec di conseguenza un pi\u00f9 netto influsso della parlata metropolitana.\nIn passato, in particolare in coincidenza della cessione di Briga e di Tenda alla Francia, nel 1947, era stata sostenuta l'attribuzione del brigasco e dei dialetti roiaschi al sistema dei dialetti occitani alpino-provenzali, mentre pi\u00f9 recentemente in queste parlate \u00e8 stata riconosciuta l'assoluta prevalenza di tratti fonetici, lessicali e morfologici di tipo ligure (Werner Forner, Jean-Philippe Dalbera e Giulia Petracco Sicardi).\nAnche l'ipotesi di un'antica appartenenza di queste parlate al tipo provenzale, con successiva assunzione di tratti liguri, sostenuta in passato dall'antropologo Pierleone Massajoli \u00e8 stata ormai abbandonata: le parlate sono ormai da tempo considerate a tutti gli effetti di tipo ligure.\nClassificazione legislativa in Francia.\nIn Francia non esiste classificazione legislativa.\nClassificazione legislativa in Italia.\nIn Italia i dialetti di Briga Alta, Olivetta San Michele e delle frazioni Realdo, Verdeggia e Viozene sono stati dichiarati di parlata occitana in base alla legge del 1999 in materia di tutela delle minoranze linguistiche storiche: tale provvedimento attribuisce alle amministrazioni comunali la possibilit\u00e0 di dichiarare l'appartenenza delle popolazioni a un gruppo linguistico tra quelli riconosciuti come minoritari, con la possibilit\u00e0 quindi di accedere a particolari finanziamenti."}
{"id": "95506", "revid": "751106", "url": "https://it.wikipedia.org/wiki?curid=95506", "title": "Miss Francia", "text": "Miss Francia (\"Miss France\") \u00e8 un concorso di bellezza femminile che si tiene annualmente in Francia. I diritti sul trademark del marchio \"Miss France\" sono stati ottenuti nel 2002 dalla compagnia di produzione televisiva olandese Endemol, tramite la sua sussidiaria Miss France SAS, il cui direttore generale \u00e8 Sylvie Tellier, Miss Francia 2002. La Endemol possiede anche i diritti per i concorsi Miss Mondo e Miss Universo. I concorsi regionali e locali da cui vengono selezionate le partecipanti per Miss France invece sono organizzati dal Comit\u00e9 Miss France, il cui presidente \u00e8 Genevi\u00e8ve de Fontenay.\nIl concorso \u00e8 tenuto ogni anno nel mese di dicembre, e la vincitrice viene incoronata per l'anno che comincia il gennaio successivo. Per esempio, Miss Francia 2010, Malika M\u00e9nard, \u00e8 stata scelta il 5 dicembre 2009. Il suo premio comprendeva un'automobile, l'utilizzo di un appartamento parigino per un anno, ed un salario mensile di 4000 euro."}
