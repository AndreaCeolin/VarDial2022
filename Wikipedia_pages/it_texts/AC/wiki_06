{"id": "91003", "revid": "367445", "url": "https://it.wikipedia.org/wiki?curid=91003", "title": "Numero in virgola mobile", "text": "Il termine numero in virgola mobile (in inglese \"floating point\") in analisi numerica indica il metodo di rappresentazione approssimata dei numeri reali e di elaborazione dei dati usati dai processori per compiere operazioni matematiche.\nSi contrappone all'aritmetica intera e a quella in virgola fissa (in inglese \"fixed-point\"). In informatica viene usata solitamente in base 2 e in questo caso pu\u00f2 essere considerata l'analogo binario della notazione scientifica in base 10.\nL'uso di operazioni aritmetiche in virgola mobile \u00e8 oggi il metodo pi\u00f9 diffuso per la gestione di numeri reali e della loro approssimazione razionale nella memoria dei computer.\nDescrizione.\nUn numero in virgola mobile \u00e8 costituito nella sua forma pi\u00f9 semplice da due parti:\nIn alcuni casi, ad esempio nello standard IEEE 754, si ha un ulteriore campo: il segno \"s;\" ma ci\u00f2 verr\u00e0 trattato specificamente nella voce relativa.\nUn generico numero reale \"a\" pu\u00f2 cos\u00ec essere rappresentato come (si indica con le lettere maiuscole il significato aritmetico dei campi):\nQuesto metodo di scrittura permette di rappresentare un amplissimo insieme numerico all'interno di un determinato numero di cifre, cosa che la virgola fissa non concede.\nUn numero \u00e8 caratterizzato dal valore \"b\", che costituisce la base della notazione in cui \u00e8 scritto il numero, e la quantit\u00e0 \"p\" di cifre presenti nella mantissa, detta precisione. La mantissa di un numero scritto con questo metodo si presenta quindi nella forma \u00b1d.ddd...ddd (una quantit\u00e0 \"p\" di cifre d comprese tra 0 e \"b\"-1). Se la prima cifra della mantissa \u00e8 diversa da zero, si dice che la rappresentazione \u00e8 \"normalizzata\". (Se viene usato il campo \"s\", la mantissa deve essere positiva, e questo bit ne determina il segno).\nL'insieme dei numeri in virgola mobile include i valori +\u221e, \u2212\u221e (pi\u00f9 o meno infinito) e Nan (not a number, usato per definire i risultati di operazioni impossibili o non valide).\nNel linguaggio C, la rappresentazione in virgola mobile di un numero razionale \"float\" o \"double\" deriva dalla rappresentazione scientifica. Nella rappresentazione scientifica un numero \u00e8 prodotto in due parti: la seconda, detta fattore di scala, \u00e8 una potenza di 10, l'altra parte, detta parte frazionaria, \u00e8 un numero tale che, moltiplicato per il fattore di scala, restituisce il numero che vuole rappresentare.\nEsistono dunque vari modi di rappresentare uno stesso numero, per esempio:\nle quattro notazioni sono equivalenti.\nViene per\u00f2 utilizzata la rappresentazione normalizzata: in essa, si impone che la parte frazionaria sia sempre minore di 1 e la cifra pi\u00f9 significativa sia sempre diversa da 0. Quindi, nell'esempio sopra considerato, la notazione corretta \u00e8 solo la seconda:\nLa rappresentazione in virgola mobile \u00e8 dunque la rappresentazione scientifica normalizzata con l'utilizzo del sistema binario; dunque il fattore di scala \u00e8 una potenza di 2.\nLa parte frazionaria viene detta mantissa mentre l'esponente della potenza di due \u00e8 detto esponente. Il numero razionale \u00e8 dunque cos\u00ec rappresentato:\nin cui mantissa ed esponente possono avere segno + o segno \u2212.\nPropriet\u00e0 dell'aritmetica in virgola mobile.\nQuesta aritmetica presenta due fondamentali differenze dall'aritmetica reale:\nIn definitiva, l'ordine in cui vengono eseguite pi\u00f9 operazioni in virgola mobile pu\u00f2 variarne il risultato. Questo \u00e8 importante per l'analisi numerica, in quanto due formule matematicamente equivalenti possono dare risultati diversi, uno anche sensibilmente pi\u00f9 accurato dell'altro. Per esempio, nella maggior parte delle applicazioni in virgola mobile, 1,0 + (10100 + \u221210100) d\u00e0 come risultato 1,0, mentre (1,0 + 10100) + \u221210100 d\u00e0 0,0.\nProblemi con l'uso della virgola mobile.\nIn generale, questo tipo di numeri si comporta in modo molto simile ai numeri reali. Tuttavia ci\u00f2 porta spesso i programmatori a non considerare l'importanza di un'adeguata analisi numerica sui risultati ottenuti. Ci sono molte incongruenze tra il comportamento dei numeri in virgola mobile in base 2, impiegati nell'informatica, e quello dei numeri reali, anche in casi molto semplici (ad esempio la frazione 0,1 che non pu\u00f2 essere rappresentata in maniera esatta da nessun sistema binario in virgola mobile). Per questo motivo, ad esempio, il formato non \u00e8 impiegato in campo finanziario.\nLe cause principali di errore nel calcolo in virgola mobile sono:\nLa virgola mobile appare pi\u00f9 appropriata quando si richiede una certa precisione relativa al valore. Quando \u00e8 richiesta una precisione assoluta, la virgola fissa sembra una scelta migliore.\nRiguardo all'errore di precisione che provoca l'utilizzo della virgola mobile, innanzitutto notiamo che se x \u00e8 il numero rappresentato, cio\u00e8 \nallora si avr\u00e0 \ne quindi, se x \u00e8 il valore da rappresentare e formula_8 il relativo valore in notazione virgola mobile con mantissa di formula_9 cifre, allora l'errore assoluto sar\u00e0:\ncom'\u00e8 intuitivo pensare, mentre invece l'errore relativo, che tiene conto della grandezza del numero in esame sar\u00e0:\nquest'ultima maggiorazione \u00e8 facilmente ricavabile dalla formula dell'errore assoluto: infatti, siccome formula_12 allora formula_13 e quindi: \nIn particolare, l'errore relativo, anche se variabile, \u00e8 sempre al di sotto del valore trovato: quest'ultimo, non dipende dal numero rappresentato (infatti non dipende da formula_15, a differenza dell'errore assoluto) e per questo motivo viene anche detto precisione macchina."}
{"id": "91005", "revid": "438678", "url": "https://it.wikipedia.org/wiki?curid=91005", "title": "La ragazza con l'orecchino di perla (film)", "text": "La ragazza con l'orecchino di perla (\"Girl with a Pearl Earring\") \u00e8 un film del 2003 diretto da Peter Webber.\nLa pellicola \u00e8 ispirata al romanzo omonimo di Tracy Chevalier ed entrambi ruotano attorno alla vita del pittore Johannes Vermeer, meglio noto come Jan Vermeer, ed in particolare al suo quadro \"Ragazza col turbante\", noto anche con il titolo di \"Ragazza con l'orecchino di perla\".\nIl film \u00e8 stato candidato a tre premi Oscar: migliore scenografia, migliore fotografia e migliori costumi.\nTrama.\nGriet \u00e8 una ragazza olandese che vive a Delft nel 1665. Suo padre \u00e8 un pittore di ceramiche divenuto cieco per un incidente sul lavoro; a causa delle difficolt\u00e0 economiche familiari Griet viene mandata a servire a casa del pittore Jan Vermeer. Emerge presto che anche Vermeer ha difficolt\u00e0 a mantenere il suo elevato tenore di vita, tenuto conto del fatto che sua moglie mette al mondo un gran numero di figli e che lui non riesce a produrre pi\u00f9 di due o tre quadri all'anno data la sua smania di perfezione.\nCon il tempo, Griet si abitua alla sua nuova vita e mostra segretamente interesse e innata comprensione riguardo ai colori ed alla pittura. Notando ci\u00f2, Vermeer le insegna come preparare i colori per i suoi dipinti, ma tiene segreti questi incontri a sua moglie Catharina. Mentre Griet svolge le commissioni fuori casa, incontra un giovane di nome Pieter, che viene attratto da lei, ma Griet non mostra subito di ricambiare i suoi sentimenti. Anche il mecenate di Vermeer, Van Ruijven, prova attrazione per Griet e chiede a Vermeer di farla lavorare per lui.\nVermeer rifiuta, ma per mantenere buone relazioni con Van Ruijven, la sua sola fonte di reddito, deve accettare l'incarico di dipingere per lui un ritratto di Griet. In realt\u00e0 Vermeer prova un desiderio personale di ritrarla, ma sa che deve nasconderlo a sua moglie, complice la suocera di lui, Maria Thins, che sembra vedere la ragazza utile alla carriera del pittore. Nel periodo in cui Vermeer dipinge il quadro, la sua relazione con Griet diviene pi\u00f9 intima, mentre peggiora quella con la moglie, cos\u00ec che quest'ultima mostra sempre maggiore ostilit\u00e0 verso la ragazza. Quando il dipinto \u00e8 ormai ultimato, la moglie di Vermeer scopre la verit\u00e0, incluso il fatto che Vermeer aveva ritratto Griet con i suoi orecchini di perla.\nNel confronto finale con Griet, la moglie si sente insultata dal marito quando questi le dice di aver dipinto Griet anzich\u00e9 lei perch\u00e9 quest'ultima riusciva a capire meglio la sua arte. Griet viene allontanata dalla casa e va a vivere con Pieter. La scena finale vede la cuoca Tanneke che porta gli orecchini di perla a Griet, implicitamente da parte della signora Vermeer, come \"eredit\u00e0\" dopo la morte del pittore.\nDistribuzione.\nEdizione italiana.\nDoppiaggio.\nL'edizione italiana del film \u00e8 a cura di Elisabetta Bucciarelli, anche autrice dei dialoghi, per CDL."}
{"id": "91010", "revid": "15756", "url": "https://it.wikipedia.org/wiki?curid=91010", "title": "Galeno", "text": "Biografia.\nGiovent\u00f9.\nGaleno nacque nel 129 d. c. a Pergamo (oggi Bergama, in Asia minore), una citt\u00e0 prospera e intellettualmente vivace, da una famiglia di architetti (infatti il padre e il nonno erano architetti mentre il bisnonno era studioso di geometria). La sua famiglia, di spiccata vocazione scientifica, apparteneva all\"\u00e9lite\" municipale. I suoi interessi, prima di concentrarsi sulla medicina, furono eclettici: agricoltura, architettura, astronomia, astrologia e filosofia. A partire dall'et\u00e0 di 14 anni il padre lo avvi\u00f2 a un percorso educativo prevalentemente filosofico, permettendogli di frequentare le lezioni tenute dai maestri delle quattro principali scuole filosofiche dell'epoca: platonica, stoica, aristotelica ed epicurea. Dalla sua esperienza scolastica gli deriv\u00f2 una certa diffidenza verso le controversie settarie in filosofia, di fronte alle quali avrebbe finito per diventare un seguace dello scetticismo di Pirrone, se l'educazione paterna non avesse previsto lo studio dei procedimenti dimostrativi tipici della geometria euclidea: questi infatti rappresentavano un sicuro punto di riferimento e una garanzia della possibilit\u00e0 di raggiungere delle incontrovertibili verit\u00e0 scientifiche.\nAll'et\u00e0 di 16 anni il padre, ispirato da un sogno, lo avvi\u00f2 agli studi di medicina, che intraprese senza peraltro trascurare gli studi filosofici. Ebbe come maestri l'empirico Aischiron, l'ippocratico Stratonico, allievo di Sabino, e l'anatomista Satiro, allievo di Quinto. Divenne, per quattro anni, \"therapeutes\" (con significato di \"addetto\" o \"socio\") del dio Asclepio nel tempio locale. Dopo la morte di suo padre (148 d.c. o 149 d.c.) lasci\u00f2 il tempio per studiare a Smirne, a Corinto e ad Alessandria (dove consolid\u00f2 la propria formazione anatomica e venne in contatto con la tradizione dei commenti ippocratici). Studi\u00f2 medicina per dodici anni. Quando torn\u00f2 a Pergamo, nel 157 d.c., lavor\u00f2 come medico alla scuola dei gladiatori per tre o quattro anni, durante i quali fece esperienza sui traumi e sul trattamento delle ferite, che lui, pi\u00f9 tardi, descriver\u00e0 come \"le finestre nel corpo\".\nLa vita a Roma.\nDal 162 visse a Roma, dove giunse all'et\u00e0 di 33 anni portandovi i nuovi elementi della scienza medica di Ippocrate, fra i quali la teoria umorale sulle origini della pazzia.\nA Roma il medico greco scrisse e oper\u00f2 estesamente, dimostrando cos\u00ec pubblicamente la sua conoscenza dell'anatomia. Nel competitivo ambiente romano, spinto da un desiderio di affermazione che giungeva fino all'eccesso di ambizione, inizi\u00f2 a sfidare i rivali in ogni campo: dal capezzale del malato, agli spettacoli anatomici di vivisezione di fronte a un pubblico di intellettuali, fino alle conferenze affollate di medici affermati. Il grande successo che ottenne fu per\u00f2 a doppio taglio, perch\u00e9 da un lato si guadagn\u00f2 una favorevole reputazione come medico esperto acquisendo un'ampia clientela e la stima di personaggi importanti della cerchia imperiale; dall'altro suscit\u00f2 l'invidia e l'avversione di molti colleghi rivali. Uno dei suoi pazienti era il console Flavio Boeto, che lo introdusse in tribunale, dove divenne medico di corte dell'imperatore Marco Aurelio. Successivamente cur\u00f2 anche Lucio Vero, Commodo e Settimio Severo.\nParlava principalmente in greco, che nell'ambiente filosofico del tempo aveva maggiore diffusione del latino. Galeno nel 166 abbandon\u00f2 precipitosamente la capitale per rifugiarsi a Pergamo, probabilmente per il timore di una congiura da parte di suoi rivali o per il manifestarsi a Roma della prima grande epidemia di \"peste\" (forse vaiolo?). Egli venne tuttavia richiamato nel 168 da una lettera di Marco Aurelio e Lucio Vero, che gli ordinavano di raggiungere gli accampamenti di Aquileia per partecipare alla spedizione contro i Quadi e i Marcomanni. Galeno trascorse l'inverno presso l'esercito, su cui infieriva l'epidemia, ma infine riusc\u00ec a convincere Marco Aurelio (adducendo la volont\u00e0 del dio Asclepio apparsogli in sogno) a consentirgli di tornare a Roma, dove avrebbe dovuto occuparsi della salute del giovane Commodo.\nInizi\u00f2 quindi nel 169 un periodo della sua vita estremamente produttivo: infatti, alleggerito dell'impegno presso i pazienti, riusc\u00ec a dedicarsi appieno alla sua grandiosa produzione letteraria. Probabilmente visse a corte fino alla morte di Marco Aurelio, nel 180, e abbandon\u00f2 il palazzo dopo l'ascesa di Commodo, che egli considerava il pi\u00f9 crudele tiranno mai comparso nella storia. Salvo che per il breve rientro a Pergamo (166-169), Galeno trascorse tutto il resto della sua vita nella corte imperiale, scrivendo e conducendo esperimenti. Effettu\u00f2 vivisezioni di numerosi animali, pi\u00f9 che di esseri umani, per studiare la funzione dei reni e del midollo spinale. I suoi soggetti preferiti erano le scimmie. Secondo la sua stessa testimonianza impiegava 20 scrivani per annotare le sue parole. Molte delle sue opere e manoscritti furono per\u00f2 distrutti nel 191 dal fuoco divampato nella biblioteca del Tempio della Pace, a cui egli aveva donato i suoi scritti.\nLa data della sua morte \u00e8 fissata convenzionalmente intorno all'anno 200, basandosi su un riferimento del X secolo, il \"Lessico di Suda\". Secondo il \"Tarikh al Hukam\" di Al-Qifti, scritto nel 1249, la morte di Galeno \u00e8 fissata al 216 in Sicilia. La sepoltura avvenne, secondo quanto riportato nella sua \"Ri\u1e25la\" (Viaggio) da Ibn Jubayr, presso Misilmeri in provincia di Palermo, dove il medico sbarc\u00f2 durante la navigazione di ritorno verso l'Asia Minore, a causa di una grave malattia.\nIl \"prenome\" Claudio, non documentato prima del Rinascimento, \u00e8 forse dovuto ad un'errata decifrazione dell'espressione \"Cl. Galenus\" presente nei codici latini: \"Cl\" stava, probabilmente, per \"Clarissimus\".\nL'ideale.\nL'abbondanza di riferimenti autobiografici nelle sue opere non appare solo dovuta a vanit\u00e0, ma idealizzando la propria autobiografia Galeno traccia il profilo della formazione e del modo di vita del medico ideale. Gli stessi caratteri che attribuisce al proprio profilo culturale infatti si possono ritrovare, esposti in modo sistematico, nell'opera \"Sul modo di individuare il miglior medico\": quest'ultimo infatti deve \"avere profonda conoscenza della tradizione medica, dell'anatomo-fisiologia, della prognosi, dei metodi dimostrativi. Sono inoltre richiesti al medico l'amore assiduo per lo studio (\"pazzia amorosa per la verit\u00e0\") e il disprezzo delle vanit\u00e0 mondane; \u00e8 necessario poi che conosca le parti della filosofia essenziali per il suo modo di vita (etica, logica e fisica)\". La sua biografia viene quindi proposta sia come modello ai discepoli sia come criterio di valutazione della qualit\u00e0 del medico.\nProfilo intellettuale.\nNel panorama intellettuale del II secolo d.C., Galeno rappresenta un caso eccezionale: per la sua collocazione a cavallo di scienza medica e filosofia, per la variet\u00e0 dei suoi interessi e per la sua sterminata produzione letteraria. Galeno era dunque medico (allievo indiretto di Asclepiade il Giovane) e filosofo, e illustri pazienti come l'imperatore Marco Aurelio lo consideravano un filosofo professionale che praticava la medicina come attivit\u00e0 marginale: \"primo fra i medici\", ma \"unico fra i filosofi\". Non si pu\u00f2 essere un buon medico, sosteneva in uno scritto intitolato \"Il miglior medico \u00e8 anche filosofo\" se non si conoscono logica, fisica, etica e i principi del galateo, cio\u00e8 l'insieme \"dell'autentica filosofia\" (che secondo Galeno \u00e8 contenuta soprattutto nella tradizione platonico-aristotelica, ma anche in quella stoica).\nLa vastit\u00e0 della sua produzione letteraria riflette la variet\u00e0 dei suoi interessi: egli infatti compose decine di trattati su tutti gli aspetti del sapere medico, dall'epistemologia all'anatomo-fisiologia e alla psicofisiologia, dalla diagnostica alla terapeutica e alla farmacologia. Compose una vasta serie di commenti agli scritti di Ippocrate e numerose opere polemiche contro le tendenze rivali. A tutto questo si aggiunge un ampio gruppo di trattati di argomento filosofico: di logica ed etica, su Platone, Aristotele, gli stoici, Epicuro, Favorino e altri (opere in gran parte perdute per il disinteresse filosofico delle posteriori scuole di medicina). Infine, esisteva un gruppo di scritti, alcuni di considerevole ampiezza, di critica letteraria ed erudizione linguistica, destinati a integrare la \"paideia\" del medico colto.\nPosizioni filosofiche.\nGaleno rifiuta il dogmatismo delle sette filosofiche, preferendo all'adesione acritica un approccio pi\u00f9 \"scientifico\", cercando quindi di distinguere ci\u00f2 che \u00e8 dimostrabile e tralasciando in genere questioni indecifrabili (come ad esempio se il cosmo sia generato o ingenerato). Il suo ragionevole scetticismo non gli impedisce per\u00f2 di nutrire qualche certezza nei campi della teologia e della psicologia: egli infatti \u00e8 sicuro che il mondo sia retto da un disegno provvidenziale che ne consente una spiegazione teleologica:\nL'utilit\u00e0 delle parti, libro 17\nEd \u00e8 sicuro che l'anima sia divisa in tre parti, come sostiene Platone nella \"Repubblica\", e che l'anima insediata in un corpo sia solidale con esso, risultandogli in un certo senso \"asservita\".\nGaleno ama a volte considerarsi platonico: bench\u00e9 sia lontano da varie posizioni (come le tesi cosmologiche e teologiche), in realt\u00e0 accetta soprattutto la teoria della tripartizione dell'anima e della sua localizzazione somatica (espressa nel \"Timeo\") mentre considera solo \"plausibili\" molte delle dottrine centrali del platonismo. Per molti aspetti, Galeno \u00e8 pi\u00f9 vicino ad Aristotele che a Platone, nonostante preferisca tacerlo: infatti di Aristotele condivide la logica (utilizza molto frequentemente il sillogismo, anche se spesso fa riferimento alla dimostrazione geometrica: \"Inoltre bisogna esercitare il metodo logico al fine di conoscere quante sono tutte le malattie secondo le specie e i generi e come per ciascuna bisogna giungere alle indicazioni dei rimedi\") l'impianto dell'epistemologia, la filosofia della natura e in particolare quella teoria degli elementi, che per Galeno \u00e8 fondamentale ma che preferisce attribuire ad Ippocrate.\nL'atteggiamento di Galeno nei riguardi degli stoici \u00e8 piuttosto controverso, poich\u00e9 spesso a una dichiarata avversione si unisce una sostanziale concordanza sui temi centrali. Riguardo al finalismo provvidenzialistico infatti \u00e8 concorde con la rigida versione stoica (che non ammette eccezioni dovute al caso) ed \u00e8 concorde anche a proposito della concezione della sostanza naturale come continua e dotata di una sua intrinseca energia trasformativa. Si trova invece in disaccordo su varie questioni, come il monismo psicologico, la teoria delle passioni e il cardiocentrismo.\nLo stoicismo comunque appartiene, insieme con platonismo e aristotelismo, a quella delle due grandi tendenze della tradizione filosofico-scientifica che chiama \"buona scuola\" del continuismo, del finalismo, del razionalismo e della moralit\u00e0 positiva. A essa si contrappone la \"cattiva scuola\" di cui Galeno \u00e8 un deciso avversario, quella degli atomisti, che, considerando la natura composta di particelle discontinue e immutabili, la consegnano alla necessit\u00e0 meccanicistica e al caso, negando la provvidenza divina e i valori morali, e riducendo cos\u00ec la vita umana a \"quella delle bestie\". Questa scuola, risalente a Epicuro, ha un'influenza nefasta sulla medicina stessa.\nL'opinione riguardo alla tradizione medica.\nL'atteggiamento di Galeno in questo ambito \u00e8 articolato principalmente su due versanti: da un lato c'\u00e8 l'ippocratismo, la fisiopatologia umorale, il sapere clinico, prognostico e terapeutico, indispensabile per la pratica medica quotidiana. Dall'altro lato si situano l'anatomo-fisiologia aristotelica e soprattutto il grande patrimonio degli anatomisti alessandrini ed ellenistici, principalmente Erofilo, (l'atteggiamento di Galeno riguardo a Erasistrato \u00e8 controverso, poich\u00e9 gli riconosce talento anatomico ma rifiuta quella che considera una sua deriva antifinalistica, meccanicistica e quasi epicurea. Questi due versanti presentano difficolt\u00e0 di saldatura, poich\u00e9 l'anatomo-fisiologia non ha particolari applicazioni terapeutiche (tranne che in chirurgia) mentre la medicina ippocratica non ha alcun fondamento anatomico, e questa convivenza non \u00e8 di semplice gestione nella medicina unificata di Galeno. Questa duplice tradizione costituisce comunque la \"buona scuola\" in medicina, alla quale si contrappone quella materialistica e meccanicistica, ispirata da Epicuro e da Erasistrato: di questa fanno parte Asclepiade e la setta dei metodici, come Tessalo e Temisone (situata intorno al I secolo a.C).\nSecondo Galeno il grande problema della medicina consisteva appunto nella perdita di un orizzonte unitario, causata dalla divisione in scuole rivali, (come quelle filosofiche) al contrario delle scienze matematiche che apparivano molto pi\u00f9 unite; inoltre il dissenso tra le diverse tradizioni indeboliva la medicina sotto il profilo epistemologico esponendola alle critiche degli scettici.\nEgli classific\u00f2 le scuole presenti all'epoca in tre classi: metodica, empirica e dogmatica. Quella empirica e metodica rifiutavano la necessit\u00e0 dello studio dell'anatomia per il medico professionista, poich\u00e9 non era necessaria per la diagnosi e la terapia delle malattie, che poteva basarsi sull'esperienza. Questo orientamento per\u00f2 rischiava di ridurre il livello culturale della medicina, (che Galeno avrebbe voluto pari a quello della filosofia e delle scienze maggiori) riducendola a una semplice tecnica manuale: il caso limite di questa degradazione era rappresentato appunto dai metodici, i quali sostenevano che bastassero sei mesi per formare un buon medico (a causa di una teorizzazione della medicina estremamente semplicistica) con il risultato di aprire l'accesso all'arte medica a una folla di incompetenti.\nL'anatomia effettivamente pi\u00f9 che alla pratica clinica era utile alla dignit\u00e0 culturale della medicina, ed era utile anche in ambito filosofico, \"per insegnare l'arte della natura operante in ogni parte del corpo\".\nConsentendo di descrivere perfettamente il rapporto tra le strutture degli organi e le loro funzioni, l'anatomia costituiva la prova scientifica dell'esistenza di un ordine e di un senso provvidenziale del mondo, offrendo un fondamento certo alle tesi finalistiche che le filosofie potevano argomentare solo retoricamente. L'anatomia quindi poteva costituire \"il principio di una teologia rigorosa\", ed era quella conoscenza in grado di dare alla medicina un ruolo culturale complessivo, in una societ\u00e0 in cui era forte il bisogno di rassicurazione sull'ordine e sul senso del mondo.Ai razionalisti e dogmatici (Erofilei ed Erasistratei) fedeli alla tradizione della \"buona scuola\" medica e quindi al primato dell'anatomia, Galeno rimproverava invece la rinuncia a includere nel sapere medico la teoria dei quattro elementi primi della materia (aria, acqua, terra, fuoco) e le qualit\u00e0 corrispondenti a essi (caldo/freddo, umido/secco). In questo modo essi privavano la medicina del suo fondamento \"bio-fisico\".\nSecondo Galeno dunque unificare la medicina significava ridare orientamento unitario alla professione, cio\u00e8 omogeneit\u00e0 nella preparazione dei medici, affidabilit\u00e0 delle terapie ed espulsione di ciarlatani e incompetenti; mentre sul piano epistemologico significava costruire il sapere medico su una struttura fondata di teorie coerenti, sul modello delle matematiche.Si trattava quindi di escludere dal sapere medico il materialismo e i metodici, oltre a riunificare gli empirici, che si riconoscevano nell'eredit\u00e0 ippocratica, con i dogmatici, che si rifacevano all'anatomia alessandrina. Questa alleanza era necessaria anche per una ragione epistemologica, infatti secondo Galeno il sapere medico doveva essere fondato da un lato sull'evidenza razionale, dall'altro su quella empirica.\nLa fisiologia di Galeno.\nGaleno ha tramandato la medicina ippocratica nel senso \"rinascimentale\". Scrisse opere voluminose di filosofia e medicina, di cui restano solo 108 scritti, parte nella stesura originale greca e parte nella versione araba. Nel suo \"Sugli elementi secondo Ippocrate\" descrive il sistema del filosofo dei \"quattro umori corporei\", che sono stati identificati con i quattro elementi antichi. Ha poi sviluppato le proprie teorie partendo da quei principi e ignorando completamente le opere (latine) di Celso.\nLe teorie di Galeno mettono in evidenza la \"creazione\", bench\u00e9 non ex nihilo, fatta da un singolo \"creatore\". Questa concezione fu un motivo importante che rese le sue teorie facilmente accettabili da studiosi di epoca successiva di formazione religiosa monoteistica: cristiana, musulmana, ebraica. Nell'opera \"Il miglior medico \u00e8 anche filosofo\", sostiene che un buon medico deve eccellere nelle tre principali branche della filosofia: etica, logica, fisica.\nL'etica \u00e8 necessaria perch\u00e9 l'intervento medicale non deve avere il fine di produrre il massimo guadagno per chi lo realizza (magari ingannando il paziente). Spesso Galeno invitava i suoi discepoli al disprezzo del denaro.\nIl medico deve essere un logico perch\u00e9 deve saper interpretare in maniera coerente i sintomi del paziente, inoltre la padronanza logica \u00e8 fondamentale per confutare teorie senza fondamento dei colleghi.L'importanza della conoscenza della fisica deriva dal fatto che a quel tempo le conoscenze di anatomia e fisiologia degli esseri viventi venivano percepite senza soluzione di continuit\u00e0 con quelle che riguardavano il cosmo e la terra. Conoscenza della fisica era dunque conoscenza della natura in senso lato. Gli oggetti che ci circondano sono costituiti da una \"physis\" (in greco \u03c6\u03cd\u03c3\u03b9\u03c2, \"natura\") ; le piante aggiungono \"physis\" natura, gli animali una \"physis\" anima o \"psyche\".\nSebbene Galeno dichiari di essere all'oscuro sulla natura o sostanza dell'anima, distingue tre facolt\u00e0: razionalit\u00e0 con sede nel cervello, passionalit\u00e0 con sede nel cuore, appetitivit\u00e0 con sede nel fegato (quest'impostazione pu\u00f2 essere percepita assai vicina a quella odierna per l'importanza che attribuisce al cervello, per la tripartizione delle nostre facolt\u00e0, vedi psicologia). Il principio fondamentale di vita era per lui lo \"pneuma\" (dal Greco \u03c0\u03bd\u03b5\u1fe6\u03bc\u03b1, \"pn\u00e8uma\", \"aria, alito, spirito\"). Il sistema fisiologico di Galeno sostiene che il cibo venga assimilato dal corpo sotto forma di \"chilo\" (prodotto della digestione) e giunga al fegato per mezzo della vena porta; qui viene trasformato in sangue venoso e impregnato dello \"spirito naturale\". Lo spirito naturale viene dunque portato all'interno di tutto l'organismo per mezzo della circolazione venosa.\nTale circolazione incontrer\u00e0 a un certo punto la vena cava che porta il sangue al cuore. Prima di giungere al cuore per\u00f2 il sangue deve essere depurato per cui passa dai polmoni dove viene liberato dalle scorie che porta con s\u00e9. Questo sangue ancora venoso, ma depurato, giunge alla parte destra del cuore e continua la sua circolazione venosa; ma una piccola parte passa, attraverso fori invisibili, alla parte sinistra dove incontra lo pneuma esterno e si forma cos\u00ec lo \"spirito vitale\". Lo spirito vitale viene portato in tutto l'organismo grazie alla circolazione arteriosa. Una parte del sangue in uscita dalla parte sinistra del cuore giunge al cervello, dove subisce un ulteriore arricchimento grazie allo \"spirito animale\", che \u00e8 lo spirito pi\u00f9 alto e permette la realizzazione delle funzioni cerebrali indispensabili per la vita dell'individuo.\nLo spirito animale nel cervello controlla movimento, percezione e sensi, lo spirito vitale nel cuore controlla il sangue e la temperatura corporea, mentre lo spirito naturale nel fegato regola alimentazione e metabolismo. Galeno ha accresciuto la sua conoscenza compiendo esperimenti con animali vivi, descritti accuratamente nella sua opera \"Procedimenti anatomici\". Uno dei suoi metodi consisteva nel dissezionare pubblicamente un maiale vivo, tagliando consecutivamente le fasce dei suoi nervi finch\u00e9, tagliato anche il nervo della laringe (ora conosciuto anche come \"nervo di Galeno\"), il maiale smetteva di stridere. Leg\u00f2 gli ureteri di animali vivi per mostrare come l'urina provenisse dai reni. Sezion\u00f2 i midolli spinali per dimostrare la paralisi, e cos\u00ec via.\nCome medico dei gladiatori studi\u00f2 le ferite. Si rese conto che una lesione sui nervi esterni della colonna produce insensibilit\u00e0 nel tronco da quel punto in gi\u00f9. Alcune delle conoscenze di Galeno sono corrette anche alla luce delle attuali conoscenze scientifiche: dimostr\u00f2 che le arterie trasportano sangue (non aria, in contrasto con Erasistrato e la tradizione greca antica); effettu\u00f2 i primi studi sulle funzioni dei nervi, del cervello e del cuore; sostenne inoltre che la mente era situata nel cervello e non nel cuore, a differenza di quanto affermava la tradizione aristotelica. Per quanto riguarda la circolazione sanguigna, cap\u00ec che i sistemi arterioso e venoso erano intercomunicanti attraverso minuscoli vasi (\u1f00\u03bd\u03b1\u03c3\u03c4\u03bf\u03bc\u03ce\u03c3\u03b5\u03b9\u03c2, \"anastomoseis\"), tuttavia si sbagli\u00f2 sul cuore ritenendo che il sangue potesse passare direttamente dalla parte destra a quella sinistra (questo modello di circolazione sanguigna verr\u00e0 superato solo nel XVII secolo con Harvey).\nGaleno seziona e viviseziona animali, rilevando le analogie tra la loro fisiologia a quella umana. Nel trattato \"Sui semplici\", in ossequio alla tradizione ippocratica che sosteneva che nella natura c'\u00e8 il rimedio di ogni male, parla di piante aventi funzione curativa anticipando la medicina naturalistica. Il \"Galenos\" era una soluzione di alcol e oppio che aveva effetti analgesici su quasi tutti i mali dell'epoca. Questo preparato aveva effetti collaterali e rese dipendente dall'oppio l'imperatore Marco Aurelio. Galeno non adott\u00f2 il bendaggio per bloccare le emorragie, ma peror\u00f2 invece vigorosamente la pratica terapeutica del salasso (in ossequio alla sua teoria umorale) come rimedio ad una grande variet\u00e0 di patologie.\nLa fortuna delle sue teorie.\nL'autorit\u00e0 di Galeno egemonizz\u00f2 la medicina, in tutti sensi, fino al XVI secolo. La maggior parte delle opere greche di Galeno sono state tradotte da monaci nestoriani nel centro medico e universitario della sasanide Jundishapur, in Persia. Gli eruditi musulmani le tradussero presto in arabo, assieme a quelle di molti altri classici greci, trasformando la sua opera in una delle fonti principali per la medicina islamica e per i suoi maggiori esponenti, quali Avicenna e Rhazes. Tali opere raggiunsero dunque l'Europa occidentale sotto forma di traduzione latina dei testi arabi.\nI suoi seguaci, nella convinzione che la sua descrizione fosse completa, ritennero inutili ulteriori sperimentazioni e non procedettero oltre negli studi di fisiologia e di anatomia, un campo nel quale i primi cambiamenti si vedranno solo con Vesalio. Saranno proprio le indagini anatomiche di Andrea Vesalio a dimostrare l'inesistenza nell'uomo della rete mirabile, facendo cadere uno dei cardini della sua fisiologia e dando inizio alla confutazione e al superamento del suo impianto teorico. L'avvento della iatrochimica, infine, contribu\u00ec ulteriormente al declino della medicina galenica.\nGaleno si occup\u00f2 anche di religione. A proposito, ad esempio, di ebrei e cristiani ritiene che essi siano dei \"filosofi\", ma ritiene anche che manchino loro gli strumenti di conoscenza perch\u00e9 non avevano ancora elaborato il contenuto della loro fede.\nOpere.\nScritti principali.\nTra le centinaia di opere scritte da Galeno si distinguono per importanza alcuni scritti come:\nGaleno scrisse inoltre altri libri al fine di chiarire e ordinare la sua produzione (evitando false attribuzioni) e guidare il lettore ad una consultazione corretta della sua opera, creando un percorso per la formazione medica e culturale.\nQuesti scritti sono: \"I miei libri\" (\"De libris suis\") e \"L'ordine dei miei libri\" (\"De ordine librorum suorum\")."}
{"id": "91011", "revid": "123998465", "url": "https://it.wikipedia.org/wiki?curid=91011", "title": "Ags", "text": ""}
{"id": "91018", "revid": "999533", "url": "https://it.wikipedia.org/wiki?curid=91018", "title": "AGS - Automobiles Gonfaronnaises Sportives", "text": "La AGS (acronimo di Automobiles Gonfaronnaises Sportives) \u00e8 un costruttore francese di auto da corsa fondato nel 1968 a Gonfaron dal meccanico Henri Julien.\nStoria.\nGarage de l'Avenir.\nNegli anni '50 Henri Julien, un giovane meccanico francese impiegato al Garage de l'Avenir, una stazione di servizio situata a Gonfaron, nella Francia Meridionale, cominci\u00f2 a costruire dei telai artigianali, utilizzandoli per competere in corse locali; in seguito Julien disput\u00f2 alcune gare di Formula 3, ritirandosi dalle competizioni nel 1965.\nFondazione e formule minori.\nFormula Renault e F3.\nNel 1968 la creazione del nuovo campionato di Formula France spinse Julien a riprendere la costruzione di telai; fond\u00f2 quindi l'AGS, costruendo la JH4 su progetto del socio Christian Vanderpleyn e iscrivendosi al campionato l'anno seguente con Fran\u00e7ois Rabbioni al volante. Il team continu\u00f2 a competere nella serie, senza far segnare risultati di particolare rilievo, anche dopo che questa ebbe cambiato denominazione in Formula Renault nel 1971; Julien iscrisse poi alcune sue vettura anche al Campionato di Formula 3.\nFormula 2.\nNel 1978 si decise di passare al Campionato europeo di Formula 2, ingaggiando come pilota Richard Dallest, gi\u00e0 autore di buone prove con l'AGS in Formula Renault. Le prime due stagioni furono molto difficili, ma nel 1980 il pilota francese conquist\u00f2 due vittorie, finendo sesto in classifica generale. Dopo una stagione priva di risultati di rilievo, nel 1982 Julien ingaggi\u00f2 Philippe Streiff e Pascal Fabre. Con questi due piloti il team affront\u00f2 le tre stagioni seguenti: Streiff conquist\u00f2 diversi piazzamenti a podio e giunse quarto in Campionato nel 1983 e nel 1984.\nFormula 3000.\nNel 1985 la Formula 2 fu sostituita dal nuovo Campionato di Formula 3000. L'AGS prese parte al campionato con Streiff, ma non ottenne risultati di rilievo; Julien, per\u00f2, non era soddisfatto degli eccessivi costi di gestione di una vettura di F3000 e decise quindi di iscriversi al Mondiale di Formula 1. Mentre la vettura da F1 veniva approntata, il team forn\u00ec i telai per la stagione 1986 di F3000 ad un'altra scuderia, che non ottenne per\u00f2 particolari piazzamenti.\nFormula 1.\nIl debutto in Formula 1 avvenne al Gran Premio d'Italia 1986, quando Ivan Capelli fu ingaggiato per guidare la JH21C, vettura progettata da Vanderpleyn utilizzando anche alcune parti di vecchie monoposto Renault acquistate da Julien e motorizzata con un V6 fornito dalla Motori Moderni; la scuderia, composta da appena sette meccanici, partecip\u00f2 anche al Gran Premio del Portogallo, ma in nessuna delle due occasioni Capelli riusc\u00ec a completare la gara.\nPer la stagione successiva Vanderpleyn svilupp\u00f2 la vettura, che, rinominata JH22 e motorizzata Cosworth, fu affidata a Pascal Fabre. La monoposto, seppur molto affidabile (tanto che il pilota francese si ritir\u00f2 solo due volte), si dimostr\u00f2 poco competitiva e in tre occasioni Fabre manc\u00f2 la qualificazione. Per gli ultimi due Gran Premi Julien ingaggi\u00f2 Roberto Moreno che, approfittando del gran numero di ritiri, giunse sesto nella gara conclusiva in Australia.\nQuesto buon risultato attrasse l'attenzione di alcuni sponsor, il cui apporto finanziario permise a Julien di affiancare un vero e proprio staff tecnico a Vanderpleyn e di progettare una vettura completamente nuova per il 1988. I risultati furono subito migliori e, con Philippe Streiff al volante, la piccola scuderia francese fece segnare diversi buoni piazzamenti in qualifica, come un decimo posto sulla griglia nel Gran Premio del Canada, nel quale Streiff marc\u00f2 anche il quarto giro pi\u00f9 veloce in gara prima di ritirarsi mentre occupava la quinta posizione. Tuttavia, nella seconda parte del campionato l'appoggio degli sponsor venne a mancare e le prestazioni calarono gradualmente; a met\u00e0 stagione Vanderpleyn lasci\u00f2 la squadra insieme a gran parte dei tecnici e Julien, vista la difficile situazione economica, cedette il team all'imprenditore Cyril De Rouvre, rimanendo nel ruolo di Direttore Generale.\nIngaggiato Claude Galopin per la progettazione di una nuova vettura, l'AGS si prepar\u00f2 ad affrontare la prima parte del campionato 1989 con un aggiornamento della JH23, schierando anche un secondo pilota, Joachim Winkelhock, al fianco di Streiff. Tuttavia, in dei test poco prima del Gran Premio del Brasile, il pilota francese ebbe un terribile incidente, nel quale riport\u00f2 delle lesioni alla colonna vertebrale che lo costrinsero su una sedia a rotelle in modo permanente. Lo sfortunato Streiff fu sostituito da Gabriele Tarquini, che riusc\u00ec a conquistare alcuni buoni piazzamenti in qualifica e il sesto posto nel Gran Premio del Messico. Questo risultato non fu per\u00f2 sufficiente ad evitare al pilota italiano di dover disputare, da met\u00e0 stagione in poi, le prequalifiche, che si erano dimostrate un ostacolo insormontabile sia per Winkelhock che per il suo sostituto Yannick Dalmas; allo stesso modo Tarquini non riusc\u00ec mai a passarle, non qualificandosi pi\u00f9 per tutto l'anno.\nPer la stagione successiva De Rouvre riorganizz\u00f2 il team, spostandone la sede al circuito di Le Luc, trovando nuovi sponsor e ingaggiando Michel Costa (gi\u00e0 assistente di Vanderpleyn) perch\u00e9 progettasse una nuova vettura; tuttavia neanche la JH25, introdotta a partire dal Gran Premio di San Marino, si rivel\u00f2 competitiva, ed il miglior risultato dell'anno fu un nono posto di Dalmas in Spagna, unica occasione nella quale il francese ed il compagno di squadra Tarquini erano riusciti a qualificarsi entrambi.\nIl 1991 inizi\u00f2 all'insegna dell'incertezza; la scuderia attraversava una crisi economica ormai irreversibile, tanto che la vettura progettata da Costa, la JH26, non fu mai realizzata e Tarquini e Stefan Johansson, ingaggiati come piloti, disputarono le prime gare con la monoposto dell'anno precedente. Per tentare di evitare il fallimento, De Rouvre avvi\u00f2 delle trattative con la Larrousse per unire i due team, ma quando queste non andarono a buon fine la squadra dichiar\u00f2 bancarotta. L'AGS fu poi acquistata da due italiani, Patrizio Cant\u00f9 e Gabriele Raffanelli, che ingaggiarono nuovamente Vanderpleyn perch\u00e9 progettasse una nuova monoposto e sostituirono Johansson con Fabrizio Barbazza; la JH27, introdotta al Gran Premio d'Italia, non port\u00f2 miglioramenti e la squadra, ormai senza nessuna risorsa finanziaria, chiuse i battenti dopo il Gran Premio del Portogallo.\nDopo la Formula 1.\nDopo aver lasciato le competizioni, la AGS si specializza nei corsi di pilotaggio creando anche un programma, \"AGS Formule 1\", grazie al quale chiunque pu\u00f2 imparare a guidare una vettura della massima formula."}
{"id": "91020", "revid": "57342", "url": "https://it.wikipedia.org/wiki?curid=91020", "title": "Giovani turchi (Italia)", "text": "La denominazione collettiva di Giovani turchi fu coniata dalla giornalista Egle Monti per descrivere quel movimento di giovani politici sardi che, il 19 marzo 1956, compirono un \"exploit\" vincendo inaspettatamente le elezioni per il direttivo provinciale sassarese della Democrazia Cristiana. Il nome era un riferimento al movimento giovanile dei Giovani Turchi che port\u00f2 istanze radicali di cambiamento e rinnovamento nell'Impero ottomano a inizio Novecento.\nI principali esponenti di questo rinnovamento, capeggiato da Francesco Cossiga, furono Antonio Giagu De Martini, Pietro Soddu, Paolo Dettori, Michele Corda, Pietro Pala, Angelo Solinas, Sebastiano Cabizza, Piero Are, Mario Dedola e Giuseppe Pisanu; diverranno tutti politici di primo piano a livello regionale e nazionale.\nLa stessa espressione \u00e8 stata utilizzata in un blog per indicare una delle correnti del Partito Democratico, \"Rifare l'Italia\", che nel 2013 ha portato nel Parlamento un gruppo di giovani deputati dello stesso partito . L'utilizzo mediatico del nome \"Giovani Turchi\" (che si richiama al movimento politico che pianific\u00f2 ai primi del Novecento il Genocidio armeno) ha suscitato le rimostranze della comunit\u00e0 armena in Italia.\nIl contesto.\nAl tempo era saldamente a capo della Democrazia Cristiana locale Antonio \"Nino\" Campus, uomo fedele e cugino di Antonio Segni; Campus sar\u00e0 estromesso dalla \"rivoluzione bianca\" dei \"giovani turchi\", che emargin\u00f2 la generazione dei \"reduci\", e mai pi\u00f9 ricandidato.\nErano gli anni in cui arriv\u00f2 a maturazione l'impegno dell'arcivescovo Arcangelo Mazzotti, prodigatosi da decenni nel rinnovamento del cattolicesimo locale. L'attivit\u00e0 di formazione giovanile nelle strutture associative cattoliche port\u00f2 al consolidamento della DC locale all'uscita dal fascismo, durante il quale era stato il punto di riferimento per gli ex esponenti popolari, ed alla nascita nuova classe dirigente sarda, sia con i \"giovani turchi\" che con altri esponenti come Arturo Parisi. In questo compito affiancarono Mazzotti il parroco di San Giuseppe Giovanni Masia, ed il giovane segretario Enea Selis, a cui fecero riferimento fino al 1956 i giovani democratici cristiani, raccoltisi politicamente attorno a Francesco Cossiga. La volont\u00e0 di cambiamento di quella generazione venne cos\u00ec descritta da Pietrino Soddu:\n\u00ab\"Le esigenze di un rinnovamento erano molto diffuse, si avvertiva la crisi di una concezione del partito e della gestione della cosa pubblica basata solo sul prestigio personale e su una clientela tradizionale e familiare. Anche in Sardegna era sorta l'esigenza di una concezione della politica come impegno pi\u00f9 vasto e pi\u00f9 profondo ed il partito veniva indicato come scuola e fucina della classe dirigente. Un partito \"soprattutto\" organizzato, democratico all'interno, pervaso di nuova moralit\u00e0, che si sentiva investito del compito storico di cambiare la societ\u00e0.\"\u00bb\nSul piano politico i riferimenti privilegiati furono Fanfani e la \"sinistra sociale\" di Dossetti e Lazzati, facendosi proponenti di una \u00ablinea politica rinnovata, pi\u00f9 sensibile ai problemi che la ricostruzione e le trasformazioni sociali avevano posto\u00bb; all'estero guardavano al cattolicesimo moderato francese ed al New Deal di Roosevelt. Nel 1955 Giagu aveva fondato la rivista \"Cronache dalla Sardegna\" in cui \u00abesprimere le motivazioni della prossima rivoluzione\u00bb.\nGli avvenimenti secondo Cossiga.\nSecondo Cossiga, un sostegno decisivo venne da Mariano Rumor, che ricorda cos\u00ec:\n\u00ab\"Non so se per lui sia stato un merito o una colpa, ma la mia carriera politica \u00e8 dovuta a lui quando era vice segretario del partito. Lo invitammo a Sassari in Sardegna mentre eravamo in rotta di collisione con vecchi personaggi che non concedevano alcuna libert\u00e0. Ci esort\u00f2 a resistere.\"\u00bb\nSicuro del proprio potere, Campus aveva presentato due liste per le elezioni provinciali, in modo da assicurarsi anche la minoranza interna. Nonostante l'impegno capillare dei giovani dell'opposizione, sezione per sezione, in ogni paese della provincia, tutto faceva propendere per la rassegnazione, e Cossiga torn\u00f2 a casa prima della fine dello spoglio dei voti; a scrutinio ultimato lo raggiunse Giagu per comunicargli \u00ab\"Cappotto!\"\u00bb contro la dirigenza. Cossiga divenne segretario provinciale dello scudo crociato, a capo di giovani nati tutti fra il '25 ed il '30, che poterono subito esprimere nella Giunta Regionale Dettori come Assessore al Lavoro ed alla Pubblica Istruzione. Nel 1958, non ancora trentenne, Cossiga fu quindi eletto deputato alla Camera.\nA livello regionale si sald\u00f2 l'alleanza col gruppo dei \"Giamburrasca\" di Gianuario Carta, Gianoglio, Floris e Angelo Rojch a Nuoro, e col gruppo cagliaritano legato ad Efisio Corrias, seppure in posizioni secondarie rispetto all'egemonia sassarese. Il successo dei \"Giovani turchi\" si manifest\u00f2 in . L'unit\u00e0 d'intenti resse fino al 1969, quando termin\u00f2 l'unit\u00e0 politica nel partito e nello stesso gruppo sassarese, con Cossiga e Giagu vicini alla \"Sinistra di base\", mentre Dettori e Soddu ai morotei; le divisioni coincisero anche con le nuove esperienze d'impegno politico a livello nazionale.\nLa visione recente di Soddu.\nIl 15 dicembre 2005, nell'occasione del conferimento a Cossiga della laurea honoris causa in Scienze della comunicazione all'Universit\u00e0 di Sassari, Soddu ricorder\u00e0 come questo risultato ed i successivi sviluppi fossero ascrivibili al particolarissimo carattere cittadino:\n\u00ab\"\u00c8 stato ed \u00e8 un grande uomo politico - sostiene Soddu -, la Sardegna ha avuto grandi uomini politici anche se la loro azione non \u00e8 riuscita a determinare una svolta e problemi antichi sono rimasti irrisolti. Non so esattamente quali siano i sentimenti di Cossiga nei confronti della citt\u00e0 e viceversa, io sono goceanino e quindi ancora non capisco certe logiche sassaresi. Questa citt\u00e0 ha un codice genetico anti-autorit\u00e0, non riconosce le gerarchie, ostenta indifferenza per il potere, figuriamoci per i potenti. E Cossiga, anche se io non sono rancorso e in questo mi differenzio da lui, potente lo \u00e8 stato e in politica ha fatto anche delle cose feroci. Ora deve restare sulla scena, mi rendo conto che non \u00e8 facile.\"\u00bb\nA titolo di esempio, durante la discesa dei candelieri \u00e8 abitudine secolare che il sindaco di Sassari si sottoponga per tutta la durata del corteo all'approvazione popolare, senza potersi o volersi esimere qualunque sia l'accoglienza ricevuta."}
{"id": "91023", "revid": "1530646", "url": "https://it.wikipedia.org/wiki?curid=91023", "title": "Vincenzio Russo", "text": "Biografia.\nVincenzo Russo nasce a Palma il 16 giugno 1770 nella casa ancora attualmente ubicata al civico 11 di via Vicoletto Russo. Laureato in medicina a Nola e in giurisprudenza a Napoli, ader\u00ec ai principi giacobini di Robespierre, entr\u00f2 nelle societ\u00e0 segrete \"Club rivoluzionario\" e \"Societ\u00e0 Patriottica Napoletana\" e fece parte della massoneria. In queste sedi, egli evidenzi\u00f2 la necessit\u00e0 della lotta armata e rivoluzionaria da attuare contro lo stato borbonico per dare potere e diritti ai pi\u00f9 deboli. Queste idee \"protocomuniste\" gli costarono l'esilio.\nL'entusiasmo causatogli dalla Rivoluzione francese lo convinse a fuggire prima a Milano, poi in Svizzera ed infine a Roma, dove sostenne la Repubblica Romana grazie all'alleanza con i francesi. In questo periodo egli fu protagonista della vita culturale della capitale, animando l'attivit\u00e0 dei circoli democratici, con ardenti conferenze e scrivendo sui nuovi giornali.\nFu tra coloro che spinsero i francesi a proclamare la repubblica anche nel Mezzogiorno, e nella neoproclamata Repubblica Napoletana egli collabor\u00f2 al \"Monitore napoletano\", il giornale diretto da Eleonora Pimentel Fonseca e scese spesso a parlare fra il popolo. La Repubblica aveva per\u00f2 i giorni contati. Le armate \"Sanfediste\" guidate dal cardinale Fabrizio Ruffo, al servizio dei Borbone, sostenute in particolare dagli inglesi e appoggiate dalla sollevazione dei \"lazzari\" (anche detti \"lazzaroni\", ovvero la plebe fedele al re), passarono al contrattacco. Russo venne preso con le armi in mano il 13 giugno e giustiziato il 19 novembre 1799, a soli 29 anni: venne infatti impiccato in Piazza del Mercato, a Napoli. Da quel momento, egli divenne un martire del giacobinismo italiano. Il suo corpo fu tumulato nella Chiesa di San Matteo Maggiore al Lavinaio.\nPensieri politici.\nNel sistema politico-sociale enunciato nei \"Pensieri politici\", opera principale di Vincenzo Russo pubblicata a Roma nel 1798, egli vagheggiava l'ideale di una repubblica contadina forte di giustizia e di barbarie, il cui l'egualitarismo andava persino oltre quello di Louis Saint-Just, indicando nell'usufrutto a termine di un pezzo di terra di propriet\u00e0 della comunit\u00e0, e non nella piccola propriet\u00e0 ereditaria, lo strumento per garantire a ciascuno l'indipendenza. Consultando nelle cose stesse della verit\u00e0, Russo stabil\u00ec il limite della propriet\u00e0 legittima nel solo soddisfacimento dei bisogni primari, il fondamento della legge nell'identificazione di questa con il \"calcolo\" di ciascuno e quello dell'uguaglianza nell'indipendenza del singolo. Altres\u00ec, l'eguaglianza economica era per\u00f2 per Russo la base per un'autentica eguaglianza politica, la quale, per poter realizzarsi, doveva basarsi su piccole comunit\u00e0 in qualche modo corrispondenti alla polis greca: suggestione che gli veniva sia da Platone che da Jean-Jacques Rousseau, ambedue assertori della necessit\u00e0 di non ampliare le dimensioni della citt\u00e0 per poter garantire l'effettiva partecipazione di tutti i cittadini alla vita politica. Infine, perch\u00e9 tutti potessero partecipare consapevolmente alla gestione della comunit\u00e0, era necessario rendere pubblica e generale l'istruzione.\nQuella di Russo, per lo stretto legame tra propriet\u00e0 terriera e consapevolezza politica, prende perci\u00f2 l'aspetto di una \"repubblica di contadini filosofi\". Russo rifiuta cos\u00ec lo sviluppo industriale e il commercio, che avrebbero determinato l'uno condizioni insalubri di vita per i lavoratori e l'altro avidit\u00e0 di sempre pi\u00f9 lauti guadagni a discapito di una sobria e onesta vita. Sono a questo riguardo fondamentali i paragrafi XXIII-XXIV-XXV dei suoi \"Pensieri politici\", rispettivamente intitolati \"Commercio\", \"Agricoltura\" e \"Citt\u00e0\"."}
{"id": "91024", "revid": "124208888", "url": "https://it.wikipedia.org/wiki?curid=91024", "title": "Data mining", "text": "Il data mining (letteralmente dall'inglese \"estrazione di dati\") \u00e8 l'insieme di tecniche e metodologie che hanno per oggetto l'estrazione di informazioni utili da grandi quantit\u00e0 di dati (es. banche dati, data warehouse, ecc.), attraverso metodi automatici o semi-automatici (es. apprendimento automatico) e l'utilizzo scientifico, aziendale, industriale o operativo delle stesse.\nDescrizione.\nPer caratterizzare il \"data mining\" pu\u00f2 essere utile considerare la statistica, la quale pu\u00f2 essere definita altrimenti come \"estrazione di informazione utile da insiemi di dati\".\nIl concetto di \"data mining\" \u00e8 analogo, ma con una differenza sostanziale: la statistica permette di elaborare informazioni generali riguardo ad una popolazione (es. percentuali di disoccupazione, nascite), mentre il \"data mining \"viene utilizzato per cercare correlazioni tra pi\u00f9 variabili relativamente ai singoli individui; ad esempio, conoscendo il comportamento medio dei clienti di una compagnia telefonica, si cerca di prevedere quanto spender\u00e0 il cliente medio nell'immediato futuro.\nIn sostanza il data mining \u00e8 \"l'analisi, da un punto di vista matematico, eseguita su banche dati di grandi dimensioni\", preceduta tipicamente da altre fasi di preparazione, trasformazione o filtraggio dei dati come il data cleaning. Il termine \"data mining\" \u00e8 diventato popolare nei tardi anni novanta come versione abbreviata della definizione appena esposta; oggi il \"data mining\" ha una duplice valenza:\nIn entrambi i casi, i concetti di informazione e di significato sono legati strettamente al dominio applicativo in cui si esegue data mining; in altre parole, un dato pu\u00f2 essere interessante o trascurabile a seconda del tipo di applicazione in cui si opera.\nQuesto tipo di attivit\u00e0 \u00e8 cruciale in molti ambiti della ricerca scientifica, ma anche in altri settori (per esempio in quello delle ricerche di mercato). Nel mondo professionale \u00e8 utilizzata per risolvere problematiche diverse tra loro, che vanno dalla gestione delle relazioni con i clienti (CRM), all'individuazione di comportamenti fraudolenti, fino all'ottimizzazione di siti web.\nPremesse.\nI fattori principali che hanno contribuito allo sviluppo del data mining sono:\nLe tecniche di data mining sono fondate su specifici algoritmi. I pattern identificati possono essere, a loro volta, il punto di partenza per ipotizzare e quindi verificare nuove relazioni di tipo causale fra fenomeni; in generale, possono servire in senso statistico per formulare previsioni su nuovi insiemi di dati.\nUn concetto correlato al data mining \u00e8 quello di apprendimento automatico (\"machine learning\"); infatti, l'identificazione di pattern pu\u00f2 paragonarsi all'apprendimento, da parte del sistema di data mining, di una relazione causale precedentemente ignota, cosa che trova applicazione in ambiti come quello degli algoritmi euristici e dell'intelligenza artificiale. Tuttavia, occorre notare che il processo di data mining \u00e8 sempre sottoposto al rischio di rivelare relazioni causali che poi si rivelano inesistenti.\nTecniche.\nTra le tecniche maggiormente utilizzate in questo ambito vi sono:\nUn'altra tecnica molto diffusa per il data mining \u00e8 l'apprendimento mediante classificazione. Questo schema di apprendimento parte da un insieme ben definito di esempi di classificazione per casi noti, dai quali ci si aspetta di dedurre un modo per classificare esempi non noti. Tale approccio viene anche detto \"con supervisione\" (\"supervised\"), nel senso che lo schema di apprendimento opera sotto la supervisione fornita implicitamente dagli esempi di classificazione per i casi noti; tali esempi, per questo motivo, vengono anche detti \"training examples\", ovvero \"esempi per l'addestramento\". La conoscenza acquisita per apprendimento mediante classificazione pu\u00f2 essere rappresentata con un albero di decisione.\nL'estrazione dei dati vera e propria giunge quindi al termine di un processo che comporta numerose fasi: si individuano le fonti di dati; si crea un unico set di dati aggregati; si effettua una pre-elaborazione (data cleaning, analisi esplorative, selezione, ecc.); si estraggono i dati con l'algoritmo scelto; si interpretano e valutano i pattern; l'ultimo passaggio va dai pattern alla nuova conoscenza cos\u00ec acquisita.\nVi sono diverse proposte e tecniche aventi ognuna specifiche caratteristiche e vantaggi.\nPre-elaborazione (Pre-Processing).\nPrima di poter utilizzare gli algoritmi di data mining, \u00e8 necessario assemblare un set di dati di destinazione. Poich\u00e9 il data mining pu\u00f2 solo scoprire modelli effettivamente presenti nei dati, il set di dati di destinazione deve essere abbastanza grande da contenere questi modelli, pur rimanendo abbastanza conciso da essere estratto entro un limite di tempo accettabile. Una fonte comune per i dati \u00e8 un data mart o un data warehouse. La pre-elaborazione \u00e8 essenziale per analizzare i set di dati multivariati prima del data mining. Il set di obiettivi viene quindi pulito. La pulizia dei dati rimuove le osservazioni contenenti rumore e quelle con dati mancanti.\nEsempi.\nChe cosa \"\u00e8\" \"data mining\"?\nChe cosa \"non \u00e8\" \"data mining\"?\nText mining.\n\u00c8 una forma particolare di data mining nella quale i dati consistono in testi in lingua naturale: in altre parole, documenti \"destrutturati\". Il text mining unisce la tecnologia della lingua con gli algoritmi del data mining. L'obiettivo \u00e8 sempre lo stesso: l'estrazione di informazione implicita contenuta in un insieme di documenti.\nHa avuto un notevole sviluppo, grazie ai progressi delle tecniche di elaborazione del linguaggio naturale (NLP in inglese), della disponibilit\u00e0 di applicazioni complesse attraverso gli \"Application service provider\" (ASP) e dell'interesse verso le tecniche automatiche di gestione della lingua mostrato sia dagli accademici, sia dai produttori di software, sia dai gestori dei motori di ricerca.\nSviluppi recenti.\nUna delle evoluzioni pi\u00f9 recenti del data mining \u00e8 la visualizzazione di dati (in inglese \"data visualization\"). Settore specialistico dell'infografica, la visualizzazione di dati si occupa non solamente di rendere graficamente intelligibile un testo, ma entra in relazione pi\u00f9 diretta con la strutturazione delle banche dati e l'esportazione di grafici dai dati.\nUn'altra nuova frontiera \u00e8 il \"social data mining\", ovvero l'analisi di informazioni generate dalle reti sociali online, come ad esempio l'analisi del \"sentiment\".\nApplicazioni.\nRicerca di mercato.\nL'utilizzo del data mining nella ricerca di mercato \u00e8 volto ad ampliare la conoscenza su cui basare i processi decisionali. Nel contesto aziendale il data mining \u00e8 considerato parte del processo che porta alla creazione di un data warehouse. \u00c8 efficace soprattutto per la valorizzazione delle informazioni aziendali residenti in questi grandi depositi di dati. Affinch\u00e9 l'informazione estratta dai dati esistenti sia significativa, e quindi potenzialmente utile, deve essere:\nIn questo contesto, un pattern (schema) non \u00e8 altro che la rappresentazione delle relazioni chiave che vengono scoperte durante il processo di estrazione dati: sequenze ripetute, omogeneit\u00e0, emergenza di regole, ecc. Per esempio, se un pattern mostra che i clienti di una certa area demografica sono molto propensi ad acquistare uno specifico prodotto, allora un'interrogazione (\"query\") selettiva ad un data warehouse di probabili compratori pu\u00f2 essere usata per generare un elenco di indirizzi promozionali.\nL'esempio classico spesso usato nei corsi universitari \u00e8 quello di una catena non meglio specificata di supermercati (probabilmente statunitense) che avrebbe scoperto, analizzando gli scontrini, qualcosa altrimenti difficilmente immaginabile: le persone che acquistavano pannolini spesso compravano pi\u00f9 birra degli altri, per cui mettendo la birra pi\u00f9 costosa non lontano dai pannolini, poteva incrementarne le vendite. Infatti, quelle persone che avevano figli piccoli passavano pi\u00f9 serate in casa a guardare TV bevendo birra, non potendo uscire con gli amici. \u00c8 doveroso tuttavia precisare che non \u00e8 chiaro quale sia la catena di supermercati in questione, e l'esempio, seppur ottimo per scopi didattici e largamente utilizzato anche in ambito giornalistico, potrebbe essere stato inventato cos\u00ec come potrebbe essere vero.\nLegge sul copyright.\nSituazione in Europa.\nIn base alle leggi europee sul copyright e sui database, l'estrazione di opere protette da copyright (ad esempio tramite il web mining) senza l'autorizzazione del titolare del copyright non \u00e8 legale. Laddove un database \u00e8 costituito da dati puri in Europa, pu\u00f2 darsi che non vi sia alcun diritto d'autore, ma possono esistere diritti di database in modo che il data mining diventi soggetto ai diritti dei proprietari di propriet\u00e0 intellettuale protetti dalla Direttiva sui database. Su raccomandazione della revisione di Hargreaves, ci\u00f2 ha portato il governo del Regno Unito a modificare la sua legge sul copyright nel 2014 per consentire l'estrazione di contenuti come limitazione ed eccezione. Il Regno Unito \u00e8 stato il secondo paese al mondo a farlo dopo il Giappone, che ha introdotto un'eccezione nel 2009 per il data mining. Tuttavia, a causa della restrizione della direttiva sulla societ\u00e0 dell'informazione (2001), l'eccezione del Regno Unito consente l'estrazione di contenuti solo per scopi non commerciali. La legge sul copyright del Regno Unito inoltre non consente che questa disposizione sia sovrascritta dai termini e condizioni contrattuali.\nLa Commissione europea ha facilitato la discussione delle parti interessate sull'estrazione di testo e dati nel 2013, sotto il titolo di Licenze per l'Europa. L'attenzione alla soluzione di questo problema legale, come la concessione di licenze piuttosto che limitazioni ed eccezioni, ha portato rappresentanti di universit\u00e0, ricercatori, biblioteche, gruppi della societ\u00e0 civile ed editori ad accesso aperto a lasciare il dialogo con le parti interessate nel maggio 2013."}
{"id": "91025", "revid": "125691148", "url": "https://it.wikipedia.org/wiki?curid=91025", "title": "Mercedes Bresso", "text": "Biografia.\nStudi e docenza.\nNasce a Sanremo, dove la madre era sfollata durante la seconda guerra mondiale; trascorre l'infanzia a Torino, citt\u00e0 in cui la famiglia era ritornata al termine del conflitto, abitando in corso principe Oddone; ha una sorella, Paola Bresso, docente universitaria. Vive a Torino, citt\u00e0 natale di suo padre.\nIn giovent\u00f9, nel 1959, ha fondato il primo fan club torinese dedicato a Claudio Villa, di cui era un'ammiratrice; successivamente ha conosciuto Villa, negli studi torinesi della sua casa discografica, la Fonit Cetra, ed ha avuto l'occasione per scrivere insieme alla sorella il testo di \"Furibondo twist\" (su musica di Matteo Treppiedi), canzone incisa dal cantante nel 1962 sul 45 giri Enamorada/Furibondo twist (Fonit Cetra, SP 1118).\nDopo aver conseguito nel 1969 la laurea in Economia e Commercio, nel 1973 diventa docente universitaria di Istituzioni di economia presso il Politecnico di Torino, facolt\u00e0 di Ingegneria. Esperta di economia dell'ambiente, ha insegnato questa disciplina in numerose Universit\u00e0 e corsi in Italia e all'estero. Il proprio lavoro di ricerca l'ha portata ad essere considerata come una delle studiose di economia ecologica. Ha partecipato attivamente a comitati scientifici di istituzioni ambientali. \u00c8 stata membro della delegazione italiana alla conferenza Mondiale su Ambiente e sviluppo svoltasi a Rio de Janeiro..\nCarriera politica.\nInizia ad occuparsi di politica militando nella Federazione Giovanile Repubblicana, aderendo in seguito al Partito Radicale.\nAlle elezioni politiche del 1976 viene candidata come capolista nelle file del Partito Radicale di Marco Pannella per la circoscrizione Mantova-Cremona e ottiene 214 preferenze senza per\u00f2 essere eletta.\nViene eletta come indipendente nelle liste del Partito Comunista Italiano al consiglio regionale del Piemonte nel 1985. Dal 1991 ha aderito al PDS ed ha successivamente assunto incarichi nelle direzioni provinciale, regionale e nazionale dei Democratici di Sinistra.\nConfermata consigliera regionale del Piemonte nel 1990, nel 1994 viene anche nominata Assessore regionale alla Pianificazione territoriale e ai Parchi. Dal 1995 al 2004 \u00e8 stata Presidente della Provincia di Torino.\nNel giugno 2004 \u00e8 stata eletta al Parlamento europeo con la lista Uniti nell'Ulivo nella circoscrizione Nord-Ovest, attivit\u00e0 che ha lasciato nella primavera del 2005 per diventare presidente della Regione Piemonte guidando la coalizione dell'Unione di centrosinistra, con delega alle politiche istituzionali, relazioni internazionali, coordinamento delle politiche comunitarie, cooperazione internazionale e politiche per la pace, comunicazione, coordinamento ed indirizzo degli enti strumentali, delle agenzie e delle societ\u00e0 partecipate.\nNel febbraio 2010 \u00e8 stata eletta presidente del Comitato delle regioni dell'Unione Europea, il \"Parlamentin\"o dei poteri locali europei, carica che mantenne fino al 2012: a ricoprire la carica e la prima donna in assoluto.\nSi \u00e8 ricandidata al medesimo ruolo nelle elezioni regionali del 28 e 29 marzo 2010, uscendo sconfitta con uno scarto di 9372 voti (0,42%). Bresso ha conquistato una larga maggioranza nella citt\u00e0 di Torino, dove ha conseguito il 55,30% dei suffragi, contro il 39,51% di Roberto Cota, perdendo invece in tutte le altre province piemontesi con distacchi significativi a favore dell'avversario e che hanno di conseguenza rovesciato il risultato dell'area torinese.\nBresso attua dunque un ricorso, perch\u00e9 tre liste del centrodestra presenterebbero delle irregolarit\u00e0. Tra le quali, la lista \"pensionati per Cota\", che ha eletto il consigliere regionale Michele Giovine, sarebbe stata presentata con delle firme false.\nIl 19 ottobre il Consiglio di Stato ha poi confermato l'elezione di Roberto Cota, sospendendo il riconteggio dei voti.\nNel 2014 si candida alle Elezioni europee con il PD nella circoscrizione del Nord-Ovest. Con 100.760 preferenze \u00e8 la terza pi\u00f9 votata del Pd nella Circoscrizione Nord-Ovest e viene rieletta.\nPresso il Parlamento europeo siede tra i banchi del Gruppo dell'Alleanza Progressista di Socialisti e Democratici al Parlamento Europeo; \u00e8 membro della Commissione REGI (Commissione per lo sviluppo regionale); Commissione AFCO (Commissione per gli Affari Costituzionali), Delegazione DEEA (Delegazione per le relazioni con la Svizzera e la Norvegia, alla commissione parlamentare mista UE-Islanda e alla commissione parlamentare mista dello Spazio economico europeo). Inoltre \u00e8 sostituta per la Commissione EMPL (Commissione per l'occupazione e gli affari sociali) e della Delegazione D-UA (Delegazione alla commissione di cooperazione parlamentare UE-Ucraina).\nSi ricandida alle Elezioni europee del 2019 con il PD nella circoscrizione del Nord-Ovest senza per\u00f2 essere eletta .\nVicende giudiziarie.\nNel marzo 2013 Mercedes Bresso e la sua giunta regionale sono indagati per l'affidamento dei lavori della nuova sede della Regione Piemonte, il grattacielo progettato dall'architetto Massimiliano Fuksas in fase di costruzione nell'area ex Avio. La sua posizione viene archiviata.\nNel novembre 2013 viene indagata per truffa e rimborso illecito ai partiti, ma la Procura archivia il caso.\nVita privata.\n\u00c8 sposata in seconde nozze con Claude Raffestin, geografo ed esperto di Ecologia umana e Scienze del paesaggio."}
{"id": "91027", "revid": "2225", "url": "https://it.wikipedia.org/wiki?curid=91027", "title": "Project Gutenberg", "text": ""}
{"id": "91029", "revid": "78273", "url": "https://it.wikipedia.org/wiki?curid=91029", "title": "Profezia di San Malachia", "text": ""}
{"id": "91037", "revid": "125209878", "url": "https://it.wikipedia.org/wiki?curid=91037", "title": "Nuova politica economica", "text": "La Nuova Politica Economica (), nota anche con la sigla NEP (), fu un particolare sistema economico misto (quindi non socialista) di sinistra radicale, caratterizzato da un'economia di libero mercato nell'ambito della produzione agricola e del variegato complesso commerciale di piccole e medio-piccole imprese nazionali e dalla forte presenza di una solida e rigida pianificazione e regolamentazione dirigenziale degli altri \"asset\" economici del Paese da parte dello Stato, che Lenin istitu\u00ec in Unione Sovietica nel 1921 (nelle intenzioni come espediente temporaneo) e che dur\u00f2 fino al 1928, quando Stalin assurse preminentemente al potere e implement\u00f2 un'economia statalista centralmente pianificata tramite i suoi famosi piani quinquennali. La NEP, nelle intenzioni di Lenin e del gruppo dirigente bolscevico, rappresentava una temporanea soluzione di riparazione e ricostruzione economica dopo le carestie e i profondi dissesti socio-economici del cosiddetto comunismo di guerra, introdotto dal regime bolscevico durante la guerra civile russa.\nContesto.\nDurante il periodo post-rivoluzionario i bolscevichi tentarono di amministrare l'economia russa mediante un'accelerazione del processo di collettivizzazione delle risorse, avviando la politica economica poi definita \"comunismo di guerra\". Agli agricoltori e agli operai venne ordinato di produrre, e cibo e merci erano sequestrati e distribuiti suddividendoli equamente mediante razionamento. Questa politica permise al regime bolscevico di superare alcune difficolt\u00e0 iniziali, ma presto caus\u00f2 disagi economici e difficolt\u00e0, e fu fonte di rivolte. I produttori che non venivano direttamente compensati per il loro lavoro spesso smettevano di produrre, portando a carenze diffuse. Insieme alla devastazione della guerra, queste furono gravi difficolt\u00e0 per il popolo russo e diminuirono il sostegno popolare ai bolscevichi. Inoltre, alla fine della guerra civile, i bolscevichi controllavano quasi solo le citt\u00e0, ma l'80% della popolazione russa era contadina. L'autorit\u00e0 del potere statale centralizzato non si estendeva molto oltre le citt\u00e0 e le linee ferroviarie (parzialmente distrutte) che le collegavano. Nelle vaste distese di campagna, i contadini si radunarono nei loro comuni, ritirandosi sia economicamente che psicologicamente dallo stato e dai suoi distaccamenti militari e alimentari. Sebbene quasi tutti i combattimenti siano avvenuti al di fuori delle aree urbane, le popolazioni urbane erano notevolmente diminuite. La guerra interruppe i trasporti (in particolare le ferrovie) e i servizi pubblici di base. Le malattie infettive prosperavano, in particolare il tifo. Le spedizioni di cibo e carburante per ferrovia e via mare erano diminuite drasticamente. I residenti della citt\u00e0 avevano prima sperimentato una carenza di olio combustibile, poi carbone, fino a quando non hanno fatto ricorso al legno e alle loro stesse masserizie. Le popolazioni delle citt\u00e0 settentrionali erano diminuite in media del 24%. Le citt\u00e0 settentrionali ricevevano meno cibo delle citt\u00e0 agricole del sud. Solo Pietrogrado durante la guerra civile perse 850.000 residenti, la met\u00e0 della popolazione urbana. I lavoratori emigravano verso sud e divenirono mendicanti per ottenere gli avanzi dai contadini. Chi migrato recentemente verso le citt\u00e0, se ne andava quando poteva allorch\u00e9 aveva ancora legami con i villaggi di origine. I lavoratori urbani costituivano il nucleo del sostegno bolscevico, quindi l'esodo rappresentava un grave problema. La produzione in fabbrica sub\u00ec un forte rallentamento o anche completa interruzione. Le fabbriche mancavano di 30.000 lavoratori nel 1919. Per sopravvivere, gli abitanti delle citt\u00e0 barattavano oggetti di valore personali, producevano oggetti artigianali da vendere o barattare e coltivavano ortaggi nei propri giardini. L'acuta necessit\u00e0 di cibo spingeva a ottenerlo attraverso il commercio semi-legale (divenne comune la figura del \"meshochnik\", letteralmente \"persona che cammina portando un sacco in spalla\"). La siccit\u00e0 e il gelo hanno portato alla Carestia russa del 1921-1923, in cui milioni di persone morirono di fame, specialmente nella regione del Volga, e il sostegno urbano al partito bolscevico si erose. Quando non arriv\u00f2 il pane a Mosca, nel gennaio-febbraio 1921, i lavoratori divennero affamati e disillusi. Organizzarono manifestazioni contro la politica delle razioni privilegiate, in cui l'Armata Rossa, i membri del Partito e gli studenti ricevevano prima le razioni. Secondo David Christian, la \u010ceka (la polizia segreta del Partito Comunista di Stato) ha riportato 118 rivolte contadine solo nel febbraio 1921. La Rivolta di Kron\u0161tadt di soldati e marinai scoppi\u00f2 nel marzo del 1921, alimentata da anarchismo e populismo come reazione a questo fallimento evidente. \nLenin cap\u00ec che le condizioni economiche erano disastrose, quindi apr\u00ec i mercati a un maggior grado di libero scambio, sperando di motivare la popolazione ad aumentare la produzione. La scelta di abbandonare il comunismo di guerra venne presa in seguito alla serie di ribellioni contadine (tra le quali quella di Tambov, che coinvolge quasi mezza Russia etnica, \u00e8 stata la pi\u00f9 estesa e pericolosa dalla rivoluzione di ottobre), e soprattutto dopo l'ammutinamento della base navale di Kron\u0161tadt, i cui soldati erano stati tra i pi\u00f9 attivi sostenitori della rivoluzione d'ottobre. La ribellione fece sussultare Lenin, perch\u00e9 i bolscevichi consideravano i marinai di Kron\u0161tadt i \"pi\u00f9 rossi dei rossi\". Il bombardamento della base di Kron\u0161tadt da parte dell'Armata Rossa di Lev Trotsky \u00e8 visto da alcuni storici come l'evento che pone fine al periodo rivoluzionario in Russia. Da parte anarco-comunista la rivolta di Kron\u0161tadt viene interpretata come una 4\u00aa rivoluzione vera e propria (dopo quella del 1905, di febbraio, e d'ottobre), fallita, vedendo in tale evento molto pi\u00f9 che il caso localizzato e contingente al quale apparentemente si riduce storiograficamente. Una 4\u00aa rivoluzione, come reazione alle politiche di un governo visto come causa di continue rivolte contadine, che, rovesciando i bolscevichi, avrebbe dovuto instaurare il comunismo definitivo evolvendo il comunismo di guerra attuando la collettivizzazione delle terre come soluzione alle rivolte contadine ma non ritornando al capitalismo (seppur \"di stato\") come fece Lenin con la NEP. Secondo questa visione, la NEP fu la reazione a questi problemi contro i bolscevichi pi\u00f9 oltranzisti.\nNel pieno della rivolta contadina anti-sovietica partita da Tambov e della rivolta anarchica dei marinai di Kron\u0161tadt, si svolge il X Congresso del Partito Comunista Russo (bolscevico) nel quale Lenin introduce la nuova politica economica che sostituisce il \"comunismo di guerra\".\nCaratteristiche principali.\nTorna l'uso del denaro (bench\u00e9 l'azienda di stato Goznak stampasse gi\u00e0 valori bollati dal 6 giugno 1919), inizialmente buoni non convertibili (poich\u00e9 l'obiettivo dichiarato del governo sovietico rimaneva ufficialmente ancora quello di costruire una societ\u00e0 comunista in cui non ci sarebbero stati soldi) denominati \"sovznaki\" (abbreviazione di \"sovetskiye znaki\", ossia \"buoni sovietici\"), successivamente (dal 1\u00ba novembre 1922, a seguito di riforma monetaria, segnano con ci\u00f2 l'ineluttabilit\u00e0 della circolazione monetaria) valuta vera e propria denominata \"chervonets\" (in italiano, desueto: cervone); le requisizioni sono quindi sostituite da imposte computate e versate in certificati cartacei (scemano cos\u00ec le rivolte contadine inerenti). Viene abolito il lavoro coatto e militarizzato (il quale aveva assunto la forma di vera e propria schiavit\u00f9 e servit\u00f9 della gleba causa di rivolte al pari delle requisizioni) e sostituito da quello salariato, nelle fabbriche e negli impianti viene introdotta la contabilit\u00e0 dei costi, ed il loro sistema dirigenziale basato sui caporioni (spesso inetti e corrotti) viene sostituito da consigli di amministrazione di nomina ministeriale; la libert\u00e0 di commercio viene ripristinata e quella di impresa confermata ma rimane la proibizione dell'utilizzo di manodopera dipendente fino a quando verr\u00e0 ripristinata nel 1925. \nSotto la NEP, non solo \"la propriet\u00e0 privata, l'impresa privata e il profitto privato furono ampiamente ripristinati nella Russia di Lenin\", ma il regime di Lenin si rivolse al capitalismo internazionale per assistenza, disposto a fornire \"generose concessioni al capitalismo straniero\". Lenin ha assunto la posizione che, per raggiungere il socialismo, ha dovuto creare \"i prerequisiti materiali mancanti\" della modernizzazione e dello sviluppo industriale che hanno reso imperativo per la Russia sovietica \"ricadere su un mercato controllato centralmente - programma influenzato del capitalismo di stato\". Lenin stava seguendo apparentemente una sua interpretazione dei precetti di Karl Marx secondo cui una nazione deve prima raggiungere \"la piena maturazione del capitalismo come presupposto per la realizzazione socialista\". Gli anni futuri useranno il termine Marxismo-Leninismo per descrivere l'approccio di Lenin alle politiche economiche che sono state viste per favorire le politiche che hanno spostato il paese verso il comunismo. La politica principale utilizzata da Lenin era la fine delle requisizioni di grano e invece istituiva una tassa sui contadini, permettendo cos\u00ec loro per conservare e scambiare parte dei loro prodotti. Ci\u00f2 aument\u00f2 l'incentivo dei contadini a produrre, e in risposta la produzione \u00e8 aumentata del 40% dopo la siccit\u00e0 e la carestia del 1921\u201322. Inizialmente, questa tassa fu pagata in natura, ma quando la valuta divenne pi\u00f9 stabile nel 1924, fu cambiata in un pagamento in contanti.\nLa maggior modifica fu la reintroduzione del denaro con la riforma monetaria e la fondazione della Gosbank. La NEP ripristin\u00f2 la propriet\u00e0 privata in alcuni settori dell'economia, in particolare nell'agricoltura. Sostitu\u00ec il comunismo di guerra, considerato insostenibile in una nazione ancora sottosviluppata e dilaniata dalla guerra civile appena conclusa. Sebbene l'industria fosse totalmente nazionalizzata, si introduceva il concetto di autosufficienza e autonomia aziendale (avrebbero quindi ricominciato ad operare \"a scopo di lucro\") e si permetteva per la prima volta ai contadini di vendere i propri prodotti sul libero mercato nazionale, fatta salva la parte che spettava allo stato (\"prodnalog\"), abolendo la pratica delle requisizioni (\"prodrazvyorstka\"). Nel 1925 al III Congresso dei Soviet dell'Unione Sovietica viene abolito il divieto di affitto dei terreni di propriet\u00e0 privata e quello di utilizzo di manodopera dipendente salariata; vengono ridotte le tasse. Fautore di queste riforme liberiste \u00e8 Nikolaj Ivanovi\u010d Bucharin, in piena continuit\u00e0 con la dottrina leninista; Stalin, bench\u00e9 perplesso, non si oppone. Lo stesso Lenin considerava la NEP, per quanto necessaria, un passo indietro nella corsa verso il socialismo: \"Non siamo ancora abbastanza civilizzati per il socialismo\", diceva, riferendosi alla condizione prevalentemente agraria della Russia del tempo, con una piccola popolazione urbana e operaia, che a suo vedere non permetteva un passaggio alla societ\u00e0 pienamente socialista.\nLe riforme economiche della NEP miravano a fare un passo indietro rispetto alla pianificazione centrale e consentire all'economia di diventare pi\u00f9 indipendente. Le riforme del lavoro della NEP hanno legato il lavoro alla produttivit\u00e0, incentivando la riduzione dei costi e gli sforzi raddoppiati del lavoro. I sindacati sono diventati organizzazioni civiche indipendenti. Le riforme della NEP hanno anche aperto le posizioni del governo ai lavoratori pi\u00f9 qualificati. La NEP ha offerto al governo l'opportunit\u00e0 di utilizzare ingegneri, specialisti e intellettuali per la contabilit\u00e0 dei costi, l'acquisto di attrezzature, le procedure di efficienza, la costruzione ferroviaria e l'amministrazione industriale.\nLe leggi sancivano la coesistenza di settori privati e pubblici, che erano incorporati nella NEP, che d'altra parte era una \"economia mista\" orientata dallo stato. La NEP rappresentava un allontanamento dalla piena nazionalizzazione di alcune parti delle industrie. Alcuni tipi di investimenti esteri erano previsti dall'Unione Sovietica nell'ambito della NEP, al fine di finanziare progetti industriali e di sviluppo con requisiti di valuta estera o tecnologici con l'attrazione di capitali stranieri mediante concessioni.\nLa NEP riusc\u00ec a risollevare l'economia sovietica dopo i disastri della prima guerra mondiale, della rivoluzione e della guerra con i bianchi. In particolare essa aument\u00f2 enormemente la produzione agricola e rallent\u00f2 la carestia in corso. Il problema della scarsa produttivit\u00e0 del lavoro venne risolto con lo stimolo economico del mercato libero e la concorrenza tra le industrie (per quanto soggette allo stato). La riforma cre\u00f2 una nuova classe dalle caratteristiche originali: gli \"uomini della NEP\", come erano chiamati, erano coloro che si erano arricchiti grazie alle nuove possibilit\u00e0 di mercato, ma che non godevano di alcun diritto politico, in quanto non considerati lavoratori, e che saranno tra i principali bersagli della persecuzione staliniana successiva alla morte di Lenin. Questi commercianti privati hanno aperto imprese urbane anche assumendo lavoratori dipendenti. Gli \"uomini della NEP\" includevano anche artigiani rurali che vendevano le loro merci sul mercato privato.\nRisultati.\nDopo l'istituzione della NEP, la produzione agricola \u00e8 aumentata notevolmente. Al fine di stimolare la crescita economica, gli agricoltori hanno avuto la possibilit\u00e0 di vendere parti del loro raccolto anche al governo in cambio di una compensazione monetaria. Gli agricoltori ora avevano la possibilit\u00e0 di vendere alcuni dei loro prodotti, dando loro un incentivo economico personale a produrre pi\u00f9 grano. Questo incentivo, unito alla rottura delle propriet\u00e0 terriere quasi feudali, ha superato la produzione agricola pre-Rivoluzione. La NEP \u00e8 riuscita a creare una ripresa economica dopo la devastazione di Prima guerra mondiale, Rivoluzione russa e Guerra civile russa. Nel 1925, sulla scia della NEP di Lenin, una \"... grande trasformazione stava avvenendo politicamente, economicamente, culturalmente e spiritualmente\" (Bucharin): le industrie su piccola scala e leggere erano in gran parte nelle mani di imprenditori o cooperative private. Nel 1928, la produzione agricola e industriale era stata riportata al livello del 1913 (prima della prima guerra mondiale). Il settore agricolo divenne sempre pi\u00f9 dipendente da piccole fattorie familiari, mentre le industrie pesanti, le banche e le istituzioni finanziarie rimasero di propriet\u00e0 e gestite dallo stato. Ci\u00f2 ha creato uno squilibrio nell'economia in cui il settore agricolo stava crescendo molto pi\u00f9 velocemente dell'industria pesante. Per mantenere il loro reddito, le fabbriche hanno aumentato i prezzi. A causa dell'aumento del costo dei manufatti, i contadini dovevano produrre molto pi\u00f9 grano per acquistare questi beni di consumo, il che aumentava l'offerta e quindi riduceva il prezzo di questi prodotti agricoli. Questo calo dei prezzi dei prodotti agricoli e il forte aumento dei prezzi dei prodotti industriali era noto come \"crisi scissoria\" (a causa dell'incrocio dei grafici dei prezzi dei due tipi di prodotto). I contadini iniziarono cos\u00ec a trattenere le loro eccedenze in attesa di prezzi pi\u00f9 alti, o le vendettero agli \"uomini della NEP\" (commercianti e intermediari) che le vendevano a prezzi elevati anche esportandole all'estero. Molti membri del Partito Comunista lo considerarono uno sfruttamento speculativo dei consumatori urbani. Per abbassare il prezzo dei beni di consumo, lo stato ha adottato misure per ridurre l'inflazione e attuare riforme sulle pratiche interne delle fabbriche. Il governo ha anche messo dei prezzi fissi, nel tentativo di arrestare l'effetto forbice, ma senza risultato. Nel 1928 ci\u00f2 caus\u00f2 una crisi degli approvvigionamenti di grano sovietico che determin\u00f2 Stalin a mettere un freno all'iniziativa privata.\nSia la NEP sia i piani quinquennali di Stalin permetteranno all'Unione Sovietica di non percepire quasi totalmente gli effetti della crisi economica capitalistica degli anni '20-'30 n\u00e9 della crisi del '29, proprio perch\u00e9 l'economia che si svilupp\u00f2 parallelamente all'economia capitalistica occidentale a differenza di quanto sarebbe accaduto in un sistema come il comunismo di guerra nel quale produzione e distribuzione sono indipendenti da questioni finanziarie. Essa fu inoltre sotto il governo sovietico.\nDisaccordi nella leadership.\nFin dall'inizio la NEP fu vista come una misura provvisoria e raccolse pochi consensi tra i marxisti ortodossi del partito bolscevico perch\u00e9 introduceva degli elementi capitalistici. La NEP era principalmente una nuova politica agricola. I bolscevichi consideravano la vita tradizionale del villaggio come conservatrice e arretrata. Proprio in relazione ai piccoli contadini Lenin afferm\u00f2 che \"la produzione in piccola scala ha fatto nascere il capitalismo e la borghesia, costantemente, ogni giorno, ogni ora, con una forza elementare, e in vaste proporzioni\". Con la NEP, lo stato ammetteva solo le propriet\u00e0 terriere private perch\u00e9 l'idea di agricoltura collettivizzata aveva incontrato una forte opposizione tra i contadini divenuti proprietari col decreto del 1917 col quale Lenin regalava la terra in propriet\u00e0 privata. Lenin considerava la NEP come un ritiro strategico temporaneo dal socialismo. Lo riteneva capitalismo, ma lo giustific\u00f2 insistendo sul fatto che si trattava di un diverso tipo di capitalismo, \"capitalismo di stato\", identificato come l'ultimo stadio del capitalismo prima dell'evoluzione in socialismo. Anche se Stalin sembrava inizialmente recettivo verso lo spostamento della politica di Lenin verso un sistema capitalista di stato, successivamente dichiar\u00f2 (nel XII Congresso del Partito nell'aprile 1923) che esso tuttavia instillava nella mentalit\u00e0 delle persone la \"crescita del pensiero nazionalista e reazionario...\". Critic\u00f2 inoltre che nel recente plenum del Comitato centrale si erano tenuti da parte dei membri discorsi incompatibili con il comunismo, che alla fine si sono esplicitati nella nascita della NEP. Queste affermazioni sono state fatte subito dopo che Lenin \u00e8 stato colpito da trombosi. Nel 1924, anno della morte di Lenin, Nikolai Bucharin era diventato il principale sostenitore della nuova politica economica. Lev Trotsky e Stalin non erano d'accordo con Lenin su come sviluppare l'economia sovietica. Trotsky, sostenuto da membri radicali del Partito Comunista, credeva che il socialismo in Russia sarebbe sopravvissuto solo se lo stato avesse controllato l'allocazione di tutta la produzione. Trotsky credeva che lo stato avrebbe dovuto rientrare in possesso di tutta la produzione per investire nella formazione del capitale. D'altra parte, Stalin inizialmente sostenne i membri pi\u00f9 moderati del Partito Comunista e sostenne la NEP come un'economia capitalista gestita dallo stato. Alla morte di Lenin Stalin riusc\u00ec a strappare il controllo del Partito Comunista da Trotsky.\nFine della NEP.\nNonostante l'opinione di Lenin secondo cui la NEP dovrebbe durare diversi decenni almeno fino a quando non fosse stata raggiunta l'alfabetizzazione funzionale universale, nel 1928, dopo soli sette anni di NEP, il successore di Lenin, Stalin, dopo aver sconfitto la fazione di Trotskij, influenzato anche dalla crisi degli approvvigionamenti di grano sovietico del 1928 (della quale accusava le speculazioni operate dai kulaki), ribalt\u00f2 le sue opinioni sulla politica economica: la NEP fu abbandonata non appena ebbe il pieno controllo dell'apparato del partito, con la grande svolta o grande rottura (russo: \u0412\u0435\u043b\u0438\u043a\u0438\u0439 \u043f\u0435\u0440\u0435\u043b\u043e\u043c) a favore del accelerazione della collettivizzazione e dell'industrializzazione. Stalin introdusse la piena pianificazione, ri-nazionalizzando gran parte dell'economia, e dalla fine degli anni 1920 in poi ha introdotto una politica di rapida industrializzazione forzata. L'esproprio delle terre (regalate da Lenin nel 1917) con la collettivizzazione dell'agricoltura \u00e8 stato il suo pi\u00f9 notevole allontanamento dall'approccio della NEP. Al posto della NEP furono introdotti i piani quinquennali, si inaugur\u00f2 una politica economica completamente centralizzata e si intraprese un processo di industrializzazione forzata e collettivizzazione agricola. Stalin ordin\u00f2 la creazione forzata di comuni agricole (kolchoz) e decise l'eliminazione dei kulaki, i contadini agiati. Grazie a queste radicali misure Stalin riusc\u00ec, a prezzo di grandi sacrifici, a dotare l'URSS della capacit\u00e0 produttiva industriale (soprattutto nell'industria pesante) necessaria ad affrontare con successo la lotta della seconda guerra mondiale.\nI bolscevichi speravano che la base industriale dell'URSS raggiungesse il livello dei paesi capitalisti in Occidente, per evitare di perdere una guerra futura. Stalin proclam\u00f2: \"O lo facciamo, o saremo schiacciati\". Le fattorie contadine erano troppo piccole per supportare le massicce richieste agricole della spinta dell'Unione Sovietica a una rapida industrializzazione, e gli economisti sovietici affermarono che solo una collettivizzazione delle fattorie poteva sostenere tale espansione. Di conseguenza, Stalin impose la collettivizzazione per sostituire le fattorie private. La collettivizzazione includeva lo spogliamento della terra dai \"kulaki\" per distribuirla tra le cooperative agricole sotto forma di kolkhoz e statali come sovkoz.\nCritiche.\nLenin e i suoi seguaci vedevano la NEP come una misura provvisoria. Tuttavia, si dimostr\u00f2 altamente impopolare tra l\u2018opposizione di sinistra in seno ai bolscevichi a causa del suo compromesso con alcuni elementi capitalistici e della rinuncia al controllo statale. L'ala sinistra vedeva la NEP come un tradimento dei principi comunisti e credeva che avrebbe avuto un effetto economico a lungo termine negativo, e proponeva il progetto di un'economia completamente pianificata. In particolare, la NEP ha favorito la classe dei commercianti che i comunisti consideravano \"nemici di classe\" della classe operaia. D'altra parte, Lenin ha detto \"La NEP \u00e8 seria e di lungo termine\" (\"\u044d\u0442\u043e \u0432\u0441\u0435\u0440\u044c\u0435\u0437 \u0438 \u043d\u0430\u0434\u043e\u043b\u0433\u043e\"), nel suo \"Discorso di chiusura della conferenza del 28 maggio\" che \u00e8 stato usato per supporre che se Lenin fosse vissuto, la NEP sarebbe continuata oltre il 1929. Lenin disse anche della NEP, \"Stiamo facendo un passo indietro oggi, per fare due passi avanti domani\", suggerendo che, sebbene la NEP sembrasse puntare in un'altra direzione, avrebbe creato le condizioni economiche necessarie all'affermazione del socialismo.\nSebbene Lenin avesse inizialmente inteso la NEP come una fase di reflusso solo provvisoria e contingente indotta dall'emergenza, stretto da un lato dalle rivolte contadine e dall'altro dal rischio di un rovesciamento del suo governo da parte di bolscevichi oltranzisti, il sistema inizialmente praticato con il comunismo di guerra non fu pi\u00f9 ripristinato; per questo, nonostante Karl Marx non abbia mai indicato precisamente in cosa dovesse consistere in pratica il sistema comunista, gli interpreti marxisti \"puristi\" ritengono che l'abbandono del \"comunismo di guerra\" basato sul metodo distributivo del razionamento (ossia secondo loro del comunismo tout court, da evolvere in seguito ma non abbandonare totalmente come, secondo questa interpretazione, invece fece Lenin) abbia rappresentato l'abbandono del sistema comunista stesso, non considerando pi\u00f9 tale quello che ne segu\u00ec ma solo un capitalismo di stato e ritenendo assolutamente imprescindibile per il sistema comunista l'abolizione del concetto stesso di \"unit\u00e0 di conto\" conseguentemente rappresentato dal denaro nel suo utilizzo come mezzo di scambio e di accumulazione di valore (\"capitale\") e quindi inconciliabile con il comunismo la sua esistenza che Marx implicitamente non avrebbe contemplato. Questa critica si svilupp\u00f2 perch\u00e9 il governo bolscevico aveva fin da subito mostrato, a opinione dei \"puristi\" marxisti libertari, caratteristiche degenerate da demagogia e populismo, ad iniziare dal Decreto sulla terra l'8 novembre 1917, il quale invece di collettivizzarla sotto la forma che poi verr\u00e0 presa da Stalin nei sovchoz venne invece distribuita in propriet\u00e0 privata ai piccoli contadini (kombedy), dotandoli successivamente (11 giugno 1918) di libert\u00e0 di associazione (soviet propri, quindi a difesa dei propri interessi particolari), tradendo l'impostazione marxista originaria e aprendo di conseguenza la necessit\u00e0 di applicare metodi liberticidi allo scopo di reprimere tali interessi particolari esistenti. Di conseguenza secondo tale visione che identifica nel comunismo \"di guerra\" il comunismo marxista autentico (o quantomeno \"sulla strada giusta\" per divenirlo), tutte le conseguenze negative riscontrate nella sua applicazione sono da imputare originariamente proprio e solamente alla mancata collettivizzazione delle terre. Di conseguenza per loro la NEP non fu una soluzione ma solo un regresso ingiustificabile. Sebbene successivamente Stalin collettivizz\u00f2 la terra, lo fece rimanendo per il resto nel medesimo sistema finanziario della NEP, da cui la permanenza delle medesime distorsioni causate in primis dall'esistenza di un'unit\u00e0 di conto finanziaria con tutte le relative conseguenze, dai marxisti libertari imputate quindi anche al sistema stalinista tanto quanto alla NEP.\nInfluenza.\nAlexander Pantros e Steven Levine, oltre ad altri autori come Domenico Losurdo, vedono diverse similitudini con le riforme cinesi avvenute dopo la morte di Mao Zedong con il leader Deng Xiaoping negli anni 1980, tra cui l'espropiazione alla classe borghese del potere politico senza l'espropiazione del potere economico. Lo stesso Deng afferm\u00f2 nell'agosto 1985: \u00abForse Lenin ebbe una buona idea quando decise di adottare la Nuova politica economica\u00bb."}
{"id": "91038", "revid": "599013", "url": "https://it.wikipedia.org/wiki?curid=91038", "title": "Nep", "text": ""}
{"id": "91041", "revid": "1543377", "url": "https://it.wikipedia.org/wiki?curid=91041", "title": "Acinonyx jubatus", "text": "Il ghepardo (Acinonyx jubatus ()) \u00e8 un mammifero carnivoro appartenente alla famiglia dei felidi. \u00c8 l'unica specie vivente del genere \"Acinonyx\".\nUn tempo diffuso in gran parte dell'Africa e dell'Asia, questo animale vive in popolazioni poco numerose e frammentate, spesso minacciate dalla pressione demografica della popolazione circostante.\nPur essendo chiaramente un felide, come gatti e leoni, il ghepardo presenta numerosi tratti morfologici e comportamentali peculiari che lo rendono uno dei membri pi\u00f9 specializzati della famiglia; queste specializzazioni portarono gli studiosi a classificarlo in una sottofamiglia a s\u00e9 stante, quella degli Acinonychinae, ma tale collocazione fu oggetto di dibattito, in quanto messa in discussione da indagini a livello molecolare, che a loro volta hanno portato a classificare la sottofamiglia Acinonychinae come sinonimo della sottofamiglia Felinae, facendovi rientrare direttamente anche il ghepardo.\nIn particolare, i ghepardi hanno alcuni tratti che li rendono simili ai canidi: le lunghe zampe, con estremit\u00e0 strette e cilindriche e unghie solo parzialmente retrattili anzich\u00e9 brevi e compatte e munite di artigli retrattili e affilati, come nella maggior parte degli altri felidi. Zampe del genere sono adatte a uno stile di caccia basato sull'inseguimento di prede veloci e leggere, piuttosto che alla loro sopraffazione fisica. Anche il comportamento parzialmente sociale che possono mostrare questi animali (in particolare i maschi) si discosta dalle abitudini solitarie della maggior parte delle specie di felidi.\n\u00c8 inoltre uno tra i pochi grandi felini in grado di fare le fusa(assieme a linci , ocelot e puma ) per via delle sue corde vocali rigide come quelle dei comuni gatti domestici. \nLa presenza di unghie non retrattili \u00e8 all'origine del nome scientifico del genere: \"Acinonyx\", infatti, deriva dalla combinazione delle parole greche antiche \u1f00\u03ba\u03af\u03bd\u03b7\u03c4\u03bf\u03c2 (\"ak\u00edn\u0113tos\"), dal significato di \"immobile\", e \u1f44\u03bd\u03c5\u03be (\"\u00f3nyx\"), \"artiglio\". Il nome scientifico della specie, \"jubatus\", deriva invece dal latino e significa \"portatore di criniera\", in riferimento al pelo che si presenta pi\u00f9 lungo e folto a livello del collo e del dorso: questa caratteristica risulta particolarmente evidente nei cuccioli e negli esemplari giovani di ghepardo.\nIl nome comune \"ghepardo\" \u00e8 entrato nella lingua italiana soltanto nel 1874; esso deriva dall'italianizzazione del termine francese \"gu\u00e9pard\", il quale a sua volta sembra per\u00f2 essere una storpiatura della parola italiana \"gattopardo\", utilizzata come termine generico per descrivere non scientificamente piccoli felini maculati, e in particolare il serval. Il suffisso \"-pardo\" deriva dal latino \"pardus\", mutuato dal greco \u03c0\u03ac\u03c1\u03b4\u03bf\u03c2 (\"p\u00e1rdos\"), variante di \u03c0\u03ac\u03c1\u03b4\u03b1\u03bb\u03b9\u03c2 (\"p\u00e1rdalis\") a sua volta imparentato con il sogdiano \"pwr\u03b4nk\" e stante a indicare in modo generico un felino maculato di dimensioni medio-grandi: un tempo utilizzato come vocabolo a s\u00e9 stante (basti pensare al \"pardo\" che il Petrarca utilizza come simbolo di eccezionale velocit\u00e0), attualmente il vocabolo \u00e8 considerato desueto, ma sopravvive tuttavia nei nomi di alcune specie di felini (gatto\"pardo\", leo\"pardo\" e, per l'appunto, ghe\"pardo\"). Il termine francese per indicare questo animale \u00e8 alla base del suo nome in un po' tutte le lingue europee, con l'eccezione dell'inglese dove il ghepardo \u00e8 conosciuto col nome di \"cheetah\", termine derivato dal sanscrito \"citrak\u0101ya\u1e25\" (\"corpo maculato\") attraverso l'hindi \u091a\u0940\u0924\u093e (\"c\u012bt\u0101dal\", dal medesimo significato); il termine inglese \u00e8 poi passato allo spagnolo e portoghese \"chita\", dove coesiste con \"guepardo\".\nQuesto animale \u00e8 noto per la sua velocit\u00e0, che tuttavia \u00e8 in grado di mantenere solo per brevi distanze. Sino agli anni 2000, sulla base di misurazioni degli anni 1950, si credeva che la velocit\u00e0 dell'animale oscillasse tra i 110 e i 120\u00a0km/h. Misurazioni del 2013, effettuate con tecnologia pi\u00f9 sofisticata utilizzando collari satellitari con uno scarto di mezzo metro, hanno registrato su oltre 370 ghepardi selvatici presi in esame che la velocit\u00e0 massima raggiunta \u00e8 di 93\u00a0km/h, mettendo pertanto in dubbio il record cronometrato di velocit\u00e0 di 115,2\u00a0km/h, registrato con tecnologie del 1959. La velocit\u00e0 \u00e8 simile a quella di alcune delle sue prede, come lo springbok, che si attesta invece a 88\u00a0km/h.\nIl ghepardo, un tempo diffuso in un areale vastissimo che ricopriva gran parte del continente africano e buona parte di quello asiatico, ha subito una drastica riduzione numerica nel corso del XIX secolo, accompagnata (e per certi versi favorita) da una riduzione del proprio spazio vitale a causa della caccia e della distruzione dell\"'habitat\". Oggi il ghepardo sopravvive solo in aree protette o poco antropizzate: se a ci\u00f2 si aggiungono la naturale rarit\u00e0 di questi animali e i problemi riproduttivi legati alla scarsa variabilit\u00e0 genetica, il futuro per la specie si prospetta abbastanza incerto.\nDescrizione.\nDimensioni.\nUn ghepardo misura in media 120\u2013150\u00a0cm di lunghezza, cui si sommano 70\u201380\u00a0cm di coda: l'altezza al garrese \u00e8 di 70\u201390\u00a0cm.\nNonostante la grossa taglia, il peso di questi animali \u00e8 contenuto, superando molto di rado i 60\u00a0kg.\nI maschi, a parit\u00e0 d'et\u00e0, tendono a raggiungere dimensioni leggermente maggiori rispetto alle femmine.\nAspetto.\nIl cranio \u00e8 piccolo per non appesantire il corpo, al quale \u00e8 collegato da un collo abbastanza lungo: esso presenta un caratteristico profilo arcuato e sviluppato al di sopra degli occhi, con mandibola corta, denti piccoli (in rapporto alle altre specie feline) e muscolatura masticatoria debole. Si pensa che lo scarso sviluppo della dentatura sia dovuto all'impossibilit\u00e0 per l'animale di sviluppare radici profonde per i denti, in quanto la maggior parte dello spazio a disposizione nel cranio \u00e8 occupato dalle vie aeree nasali, necessarie per una respirazione ottimale e nelle quali sporgono le radici dei canini. Gli occhi sono posti in posizione frontale e presentano pupilla circolare (particolare questo osservabile anche in altre specie, come ad esempio il Puma); le orecchie, poste lateralmente al cranio e piuttosto in alto rispetto alla testa, sono arrotondate.\nIl corpo del ghepardo presenta conformazione leggera e slanciata: le zampe sono lunghe e sottili, per ottenere una falcata molto ampia. Ciascuna zampa termina con quattro dita, ciascuna delle quali presenta un artiglio solo parzialmente retrattile, in quanto \u00e8 assente la guaina protettiva di pelle e pelo tipica degli altri felidi: questo adattamento conferisce una presa pi\u00f9 salda del terreno durante la corsa, come osservabile anche nei canidi corridori. Oltre al ghepardo, gli unici altri felini a presentare artigli non completamente retrattili sono il gatto pescatore, il gatto dalla testa piatta e il gatto di Iriomiote: in queste tre specie \u00e8 la necessit\u00e0 di utilizzare gli artigli come arpioni per le prede, piuttosto che il bisogno di velocit\u00e0, ad averne determinata la permanente estroflessione. Sulle zampe anteriori, a livello del metacarpo, \u00e8 presente uno sperone appuntito e solo debolmente ricurvo, residuo del pollice unghiuto ben sviluppato negli altri felini: la perdita o lo scarso sviluppo dello sperone sono caratteristici anche di altri predatori che cacciano per inseguimento, come il licaone o la iena maculata. La superficie inferiore delle zampe e i polpastrelli sono nudi, ellissoidali piuttosto che arrotondati e assai ruvidi e coriacei, per una migliore aderenza sulle superfici, assai utile durante la corsa.\nLa colonna vertebrale \u00e8 estremamente flessibile; le vertebre toraciche presentano processi spinosi dorsali che sostengono una muscolatura possente. Il torace \u00e8 molto ampio, per far spazio ai grandi polmoni. Anche il fegato, il cuore e le ghiandole surrenali sono molto sviluppati, per una risposta migliore e pi\u00f9 veloce agli stimoli. La lunga coda funge da timone e da bilanciere durante i movimenti.\nIl pelo \u00e8 corto e ispido, di lunghezza uniforme, eccezion fatta per la parte superiore del collo, dove \u00e8 leggermente pi\u00f9 lungo e morbido rispetto a quanto riscontrabile sul resto del corpo. Il mantello ha una colorazione di base che va dal fulvo al grigio-biancastro, con tendenza a schiarirsi fino a divenire spesso bianco nella zona ventrale e sul muso. Le popolazioni diffuse in aree desertiche tendono ad avere colorazione del manto pi\u00f9 chiara, per un migliore camuffaggio con l'ambiente circostante.\nSu tutto il corpo \u00e8 presente una maculatura uniforme: le macchie sono circolari e di colore nero, senza rosette (come osservabile in altre specie, ad esempio nel giaguaro o nell'ocelot) e del diametro di 2\u00a0cm circa. Lungo i fianchi sono inoltre presenti numerose macchie di diametro minore.\nSolo le aree chiare di muso, fronte, gola e basso ventre non presentano maculatura. Anche il terzo distale della coda non \u00e8 maculato, presentando invece 4-6 anelli neri prima della punta, che \u00e8 di colore bianco. Questi anelli sono caratteristici di ogni individuo e ben si prestano a essere utilizzati per l'identificazione dei vari esemplari. Le orecchie sono nere sulla superficie esterna e biancastre all'interno (un tratto questo comune a buona parte dei felidi), gli occhi sono di colore arancio, le parti nude (naso, labbra, polpastrelli) sono di colore carnicino-nerastro.\nCaratteristica peculiare dei ghepardi \u00e8 la presenza di una banda nera che parte dal margine interno di ciascun occhio e costeggia i lati del muso fino a giungere ai lati della bocca. Tale banda, somigliante al percorso di una lacrima lungo il muso, ha la probabile funzione di assorbire i raggi solari, riducendo al minimo il riverbero negli occhi dell'animale. Ha una corporatura esile.\nGhepardo reale.\nDi tanto in tanto possono essere osservati degli esemplari con colorazione particolare del manto, formata da striature longitudinali e maculature irregolari (dette \"nebule\") anzich\u00e9 da una maculatura uniforme: tali esemplari, denominati \"ghepardi reali\" o \"della Rhodesia\", venivano un tempo classificati in una sottospecie (o addirittura in una specie) a s\u00e9 stante. Tuttavia, nel 1981, accoppiando due sorelle dalla maculatura tipica con un maschio proveniente dal Transvaal e anch'esso maculato, la progenie osservata annoverava, assieme a cuccioli dalla normale colorazione maculata, anche alcuni cuccioli \"reali\": ci\u00f2 rese chiaro agli studiosi che i ghepardi reali sono in realt\u00e0 esemplari comuni di ghepardo in cui si manifesta una mutazione nella colorazione, dovuta all'espressione di un allele recessivo. La nascita di ghepardi \"reali\" pare in aumento negli ultimi anni, anche nelle popolazioni selvatiche di questo animale: tale \"trend\" positivo \u00e8 visto con curiosit\u00e0 dagli scienziati, in quanto indice di crescente variazione genetica.\nOltre a questa mutazione, relativamente comune, in passato sono stati osservati, sebbene con estrema rarit\u00e0, esemplari di ghepardo con colorazioni particolari di tipo diverso: la maggior parte di questi mutanti \u00e8 stata descritta in India, dove erano particolarmente numerosi i ghepardi catturati per essere tenuti in cattivit\u00e0. Ad esempio, nel 1608 l'imperatore indiano Jahangir parla di un ghepardo bianco con macchie bluastre, probabilmente affetto dalla medesima mutazione recessiva che d\u00e0 come risultato i leoni bianchi piuttosto che da albinismo vero e proprio; altri ghepardi biancastri o grigio-bluastri sono stati descritti anche da esploratori europei in viaggio nel subcontinente. Nel 1921 venne abbattuto in Tanzania un ghepardo del colore convenzionale, ma quasi del tutto privo di macchie, a eccezione di una rada maculatura su collo e dorso; nel 1925, invece, venne avvistato in Kenya un ghepardo completamente nero, probabilmente affetto da melanismo. Si hanno inoltre notizie di ghepardi dalla maculatura bruna o rossiccia anzich\u00e9 nera (possibile eritrismo).\nBiologia.\nComportamento.\nFatto molto insolito per dei felidi e per dei carnivori in generale, i ghepardi sono animali principalmente diurni: sebbene evitino di muoversi durante le ore pi\u00f9 calde della giornata, essi sono attivi principalmente alle prime ore del mattino o nel tardo pomeriggio, quando il sole \u00e8 ancora alto nel cielo. Se al tramonto si trovano ancora in aperta savana, i ghepardi cominciano a dare segni di nervosismo, poich\u00e9 aumentano le possibilit\u00e0 di imbattersi in iene o leoni, i quali sono attivi principalmente di notte.\nDurante le ore centrali della giornata, oppure nei periodi d'inattivit\u00e0 fra una battuta di caccia e l'altra, i ghepardi cercano delle zone ombreggiate (ad esempio dei cespugli o dei termitai) dove stendersi o sedersi per riposarsi. Il loro manto mimetico conferisce loro protezione, in quanto li nasconde agli occhi dei predatori: tuttavia, essi restano comunque sempre vigili, alzando di tanto in tanto la testa per osservare i dintorni.\nI ghepardi hanno una camminata e un movimento a trotto pi\u00f9 veloci rispetto ad altri felini di taglia simile. Gli altri animali della savana in genere non appaiono intimoriti dalla loro presenza, come accade invece alla vista di altri grandi predatori di questo ambiente; anzi, spesso si mostrano piuttosto incuriositi, al punto che delle potenziali prede (come gazzelle e zebre) si avvicinano per poter meglio osservare il ghepardo durante i suoi spostamenti. Ci\u00f2 pu\u00f2 essere dovuto al fatto che i ghepardi, non essendo cacciatori d'agguato che si nascondono nella vegetazione, di solito appaiono ben visibili molto tempo prima di iniziare la caccia vera e propria, per cui le prede possono rimanere calme in loro presenza, pronte per\u00f2 a fuggire non appena il carnivoro inizia la sua corsa. I ghepardi, d'altro canto, si muovono sempre con una certa circospezione, pronti a cambiare direzione e dirigersi altrove qualora notino o sospettino la presenza di altri grandi predatori nelle vicinanze: non potendo infatti competere con un leone, una iena o un leopardo in termini di forza fisica, il ghepardo preferisce perci\u00f2 allontanarsi alla vista di uno di questi predatori, piuttosto che rischiare di essere ferito o addirittura ucciso in uno scontro.\nSebbene il ghepardo non abbia rapporti sociali particolarmente complessi, come del resto la maggior parte dei felini, esso presenta una struttura sociale piuttosto peculiare: mentre le femmine sono perlopi\u00f9 solitarie, i maschi tendono a muoversi in gruppetti di 2-3 esemplari, generalmente fratelli della stessa cucciolata allontanatisi insieme dalla madre. Pu\u00f2 succedere che nei gruppi di maschi vengano accettati anche individui senza legami diretti di parentela, mentre \u00e8 abbastanza infrequente vedere un maschio solitario: quest'ultimo caso generalmente avviene quando i territori confinanti sono abitati da sole femmine, o da altri maschi solitari. Anche per quanto riguarda le femmine vi sono delle eccezioni: ad esempio, in Namibia il 16% delle femmine vive in coppia, generalmente assieme alla propria madre. Il gruppo di ghepardi pi\u00f9 grande mai osservato comprendeva 15 individui.\nNell'ambito di un gruppo sembra vigere una sorta di gerarchia rudimentale: ad esempio, l'atto di strofinarsi le guance a vicenda come forma di saluto viene eseguito la maggior parte delle volte dall'esemplare dominante nei confronti di quello sottomesso.\nI maschi occupano dei veri e propri territori, che difendono accanitamente dai conspecifici del medesimo sesso, dando luogo a combattimenti che terminano molto spesso con il ferimento grave o addirittura la morte dei contendenti. Le femmine, invece, sebbene tendano ad evitarsi a vicenda, quando si incontrano non si aggrediscono quasi mai.\nI territori dei maschi si sovrappongono parzialmente a quelli di pi\u00f9 femmine e, a seconda della quantit\u00e0 di risorse a disposizione, hanno dimensioni che variano fra i 40 e i 160\u00a0km\u00b2, con relazione di proporzionalit\u00e0 inversa fra le dimensioni e il numero di prede disponibile.\nLe femmine occupano spazi non definibili come territori (in quanto non vengono difesi), ma che comunque sono pi\u00f9 vasti rispetto a quelli dei maschi (da 34 a 1500\u00a0km\u00b2, in base alla disponibilit\u00e0 di prede, sebbene raramente l'area occupata abbia superficie inferiore a 50\u00a0km\u00b2): per far s\u00ec che il proprio territorio si sovrapponga a quello del maggior numero possibile di femmine, ma al contempo rimanga abbastanza circoscritto da poter essere difeso con successo, i maschi tendono a cercare di stabilirsi in zone dove sono gi\u00e0 presenti pi\u00f9 femmine i cui areali confinano o si sovrappongono.\nGeneralmente, ciascun territorio viene occupato fra i 4 mesi e i due anni, dopodich\u00e9 i maschi lo abbandonano, in quanto nella maggior parte dei casi essi vengono messi in fuga da gruppi di maschi pi\u00f9 giovani o da altri individui pi\u00f9 forti o esperti. Un ghepardo pu\u00f2 inoltre abbandonare temporaneamente il proprio territorio per seguire una mandria di erbivori durante una migrazione, oppure per muoversi alla ricerca di cibo o acqua durante carestie o siccit\u00e0.\nPer delimitare il territorio, tutti i maschi dello stesso gruppo sono soliti urinare o defecare su oggetti verticali (come tronchi d'albero o termitai), spesso gli stessi che utilizzano come punti di avvistamento di prede e predatori. I ghepardi possono salire balzando su tronchi caduti o non perfettamente dritti, mentre hanno difficolt\u00e0 a scalare gli alberi come fanno gli altri felini, in quanto gli artigli smussati fanno poca presa nella corteccia: essi sono inoltre dei mediocri nuotatori e scendono in acqua solo quando strettamente necessario.\nAnche le femmine lasciano messaggi odorosi, specialmente durante il periodo di estro. I ghepardi passano molto tempo ad annusare tali messaggi, il che indica una loro grande importanza nella comunicazione a distanza fra i vari individui.\nQuesti animali sono inoltre in grado di emettere tutta una serie di vocalizzazioni per comunicare fra loro: ad esempio, essi utilizzano un suono acuto come richiamo per i propri fratelli o cuccioli, possono emettere una serie di schiocchi in rapida sequenza per comunicare interesse, oppure un sibilo (che diviene una sorta di guaito in casi critici) per comunicare rabbia o paura.\nQuando due animali si trovano a breve distanza (ad esempio durante il corteggiamento o negli incontri fra rivali) anche le espressioni facciali o la postura del corpo hanno una certa importanza nella comunicazione. Ad esempio, l'animale che vuole minacciare o manifestare dominanza si pone ritto sulle zampe e digrigna i denti abbassando la testa, in modo tale da mettere bene in mostra il dorso nero delle orecchie e le labbra, anch'esse nere: a queste manifestazioni di aggressivit\u00e0 l'animale sottomesso reagisce solitamente rannicchiandosi su un fianco o mostrando il ventre, distogliendo lo sguardo e guaendo con le labbra arricciate, nascondendo perci\u00f2 il pi\u00f9 possibile le parti nere del corpo.\nAlimentazione.\nSi tratta di animali carnivori, che sono soliti cacciare in solitudine e si nutrono principalmente di prede di dimensioni medio-piccole (al di sotto dei 40\u00a0kg di peso), concentrandosi generalmente su una o due specie, differenti a seconda della zona in cui l'animale vive.\nAd esempio, i ghepardi centrafricani predano principalmente gazzelle di Thomson, quelli sudafricani si nutrono di antilopi saltanti e impala, le popolazioni indiane predavano soprattutto l'antilope cervicapra, mentre quelle dell'Asia Centrale si concentravano principalmente sulla saiga e la gazzella persiana, mentre attualmente la preda pi\u00f9 frequente \u00e8 l'urial.\nI ghepardi possono predare anche giovani esemplari di zebre, alcelafi e gnu, oppure, sebbene meno frequentemente, facoceri e sciacalli. Le femmine gravide e gli individui giovani e anziani, impossibilitati a catturare prede troppo veloci, ripiegano invece su lepri, otarde, faraone e perfino struzzi.\nI ghepardi non si nutrono quasi mai di carogne, ma si procurano con la caccia tutto il cibo di cui necessitano.\nA differenza della maggior parte degli altri felidi, i ghepardi sono predatori diurni. La caccia avviene durante le prime ore del mattino o poco prima del tramonto, quando la temperatura non \u00e8 eccessivamente calda ma l'ambiente \u00e8 ben illuminato.\nPer individuare le prede, il ghepardo si serve della vista piuttosto che dell'olfatto, e spesso preferisce utilizzare punti sopraelevati per avvistare le possibili prede a distanza, piuttosto che attenderle acquattato nell'erba alta. La preferenza del canale visivo rispetto a quello olfattivo si spiega col fatto che, essendo un cacciatore di inseguimento, necessita di avere la migliore visuale possibile del terreno circostante e della preda prescelta, la quale durante la fuga pu\u00f2 scartare bruscamente in ogni direzione. La potenziale vittima viene scelta fra gli animali rimasti isolati dal gruppo, ma non \u00e8 necessariamente un esemplare malato o anziano: generalmente il ghepardo attacca l'animale che comincia a correre per primo, mentre \u00e8 difficile che venga attaccato un animale fermo (difficile da atterrare, mentre un animale in corsa pu\u00f2 essere destabilizzato e fatto cadere anche con un tocco relativamente leggero delle zampe).\nL'animale valuta di volta in volta la strategia di avvicinamento pi\u00f9 adatta: se la vegetazione circostante gli garantisce una buona copertura, il ghepardo si avvicina il pi\u00f9 possibile alla preda rimanendo abbassato e zig-zagando nell'erba alta, dove ben si mimetizza grazie alla colorazione del manto. Viceversa, se l'erba \u00e8 rada, bassa perch\u00e9 appena brucata o reduce da un incendio, oppure del tutto mancante, l'animale \u00e8 costretto a trottare percorrendo una spirale attorno alla preda senza curarsi minimamente di nascondersi, cercando di evitare di allertarla e metterla in fuga troppo presto.\nGiunto a 10\u201330\u00a0m dalla potenziale vittima (anche se in caso di preda gi\u00e0 allertata e pronta a darsi alla fuga tale distanza cresce sino a 70\u2013100\u00a0m), il ghepardo si lancia all'inseguimento: durante la corsa le zampe posteriori del ghepardo spingono il corpo, che si estende completamente in avanti a mo' di molla e atterra prima su una zampa anteriore e poi sull'altra, rendendo l'atto della corsa una serie di lunghe e velocissime falcate (fino a quattro al secondo, ciascuna delle quali consente all'animale di coprire 7-8 metri). Le unghie e la pianta delle zampe consentono una presa salda sul terreno anche qualora il ghepardo sia costretto a scartare bruscamente durante la corsa, mentre le scapole flessibili minimizzano la resistenza al movimento in avanti data dall'appoggio delle zampe anteriori al suolo durante ogni falcata. Cos\u00ec facendo, il ghepardo raggiunge i 93\u00a0km/h, con un'ottima accelerazione che lo porta alla velocit\u00e0 massima in circa tre secondi.) Una volta agganciato l'obiettivo, l'animale si concentra su di esso, ignorando del tutto altre eventuali prede che gli si vengono a trovare vicino durante l'inseguimento.\nL'inseguimento dura in tutto meno di un minuto, protraendosi per circa mezzo chilometro: qualora la preda riesca a sfuggirgli per pi\u00f9 tempo, difficilmente l'animale continua a braccarla. le partenze del ghepardo gli costano infatti moltissimo dal punto di vista energetico e fisico, in quanto, durante la corsa, la frequenza respiratoria aumenta di 2,5 volte (da 60 a 150 respiri al minuto), la temperatura corporea sale vertiginosamente, mentre mancano riserve adipose di una certa consistenza dalle quali ricavare energia.\nPer questo motivo, la percentuale di successi si aggira attorno al 50%, con punte del 70% in alcune aree; si tratta di una media molto alta per un predatore, superata solo da quelle di alcuni predatori di gruppo come i licaoni.\nSe il ghepardo riesce a raggiungere la preda, la atterra sbilanciandola con le zampe anteriori e subito dopo la finisce con un morso alla gola. La morte della vittima avviene per soffocamento o per dissanguamento, in quanto il ghepardo non possiede una muscolatura mandibolare sufficientemente forte da spezzare il collo alle sue prede di maggiori dimensioni. I ghepardi evitano di ingaggiare lotte con le proprie prede, come sono invece soliti fare la maggior parte degli altri grandi felini: il fisico del ghepardo, specializzato per la velocit\u00e0 e la leggerezza, ha perso gran parte della robustezza tipica degli altri felidi di taglia simile e non gli consentirebbe di resistere a un corpo a corpo, specialmente nelle condizioni di affaticamento in cui l'animale si viene a trovare dopo l'inseguimento.\nDopo l'uccisione, l'animale trascina la preda all'ombra e la divora velocemente, non prima per\u00f2 di aver recuperato il fiato. Se l'inseguimento \u00e8 stato particolarmente lungo, l'animale necessita di almeno mezz'ora di riposo per riprendersi: durante l'uccisione della preda, inoltre, il ghepardo \u00e8 impossibilitato a respirare profondamente, poich\u00e9 la bocca \u00e8 impegnata nello sferrare il morso letale.\nLa necessit\u00e0 di consumare il pi\u00f9 in fretta possibile la propria preda \u00e8 data dall'eventualit\u00e0 che qualche altro predatore, fiutato l'odore del sangue, si avvicini intenzionato a nutrirsene: di fronte ad altri predatori, i ghepardi sono soliti battere frettolosamente in ritirata, per evitare di riportare ferite che li rallenterebbero nella corsa, facendo loro rischiare la morte per fame.\nUn ghepardo adulto ha necessit\u00e0 di nutrirsi almeno una volta ogni 4-5 giorni, a causa dell'estrema scarsit\u00e0 di riserve di grassi nel corpo: le femmine in allattamento devono invece mangiare ogni giorno.\nRiproduzione.\nCon l'approssimarsi dell'estro, che segue cicli di 12 giorni, la femmina comincia a girovagare per il territorio, annusando tutti i segnali odorosi lasciati da altri ghepardi e lasciando i propri: durante l'estro essa \u00e8 solita orinare all'incirca ogni 10 minuti, lasciando dietro di s\u00e9 una vera e propria scia odorosa.\nI maschi rispondono prontamente a tali segnali, mettendosi alla ricerca della femmina ricettiva. Quando un maschio trova la femmina, le si avvicina guaendo, e se riceve lo stesso guaito in risposta, ha luogo l'accoppiamento. Spesso per\u00f2 sono numerosi i maschi che si mettono sulle tracce della stessa femmina, pertanto ad accoppiarsi con essa \u00e8 colui il quale riesce ad avere la meglio nelle zuffe che inevitabilmente hanno luogo. A volte, pu\u00f2 accadere che il maschio tenga prigioniera la femmina con la quale intende accoppiarsi per alcuni giorni, impedendole di cacciare e di spostarsi. Il maschio e la femmina copulano ripetutamente per un paio di giorni, dopodich\u00e9 si separano.\nI maschi cercano di accoppiarsi col maggior numero di femmine ricettive possibile: a loro volta, le femmine possono essere montate da numerosi maschi, sia dello stesso gruppo che di vari gruppi confinanti. Ne risulta che in una singola cucciolata i piccoli possono essere concepiti da vari maschi diversi. Nonostante la femmina possa andare in estro tutto l'anno, essa tende a concepire soprattutto con l'approssimarsi dei cambi di stagione, in modo tale da avere poi un'ampia gamma di prede per sfamarsi e allattare i piccoli.\nA causa del basso tasso di variabilit\u00e0 genetica, spesso i ghepardi hanno problemi riproduttivi, in quanto i maschi possiedono una bassa conta e motilit\u00e0 spermatica oppure hanno spermatozoi deformi. Inoltre, la mortalit\u00e0 dei cuccioli \u00e8 estremamente alta (i tre quarti dei piccoli muoiono nella tana, di quelli che sopravvivono i due quinti muoiono prima del compimento del primo anno d'et\u00e0), sia a causa dei problemi di crescita (tipici dei casi di incrocio fra consanguinei) che della predazione da parte degli innumerevoli carnivori africani. Pare che i ghepardi abbiano cominciato a soffrire di scarsa variabilit\u00e0 genetica dall'ultima glaciazione (oltre due milioni di anni fa), ma il problema recentemente si \u00e8 acuito a causa della perdita di territorio che sfavorisce ulteriormente gli incroci.\nLa gestazione dura circa 3 mesi, al termine dei quali la femmina d\u00e0 alla luce un numero di cuccioli che va da tre a nove. In prossimit\u00e0 del parto, la femmina comincia a cercare un posto adatto per dare alla luce la cucciolata: essa tende ad eleggere a propria tana un luogo ben riparato nella vegetazione fitta o fra le rocce, dove i piccoli possano essere al riparo da occhi indiscreti e dagli agenti atmosferici.\nI cuccioli alla nascita sono ciechi e pesano 150-300\u00a0g: presentano gi\u00e0 la maculatura tipica della specie, tuttavia hanno nuca, collo e parte del dorso ricoperti da una folta peluria grigiastra e priva di macchie che viene persa durante la crescita. Si ritiene che tale peluria abbia lo scopo di rendere i piccoli ghepardi simili all'aggressivo tasso del miele, confondendo cos\u00ec gli eventuali predatori.\nA 2 settimane di vita i piccoli hanno gli occhi aperti e possono muoversi agevolmente: la madre li lascia soli per lungo tempo per andare a caccia, trasportandoli spesso uno alla volta verso altre tane per evitare infezioni da parassiti e odori sgradevoli che potrebbero attrarre i predatori. A un mese e mezzo circa i cuccioli cominciano a seguire la madre durante i suoi spostamenti per osservarla e imparare da lei le tecniche di caccia che consentiranno loro di sopravvivere una volta soli. A tre mesi, i cuccioli perdono del tutto la gualdrappa argentata e mostrano la colorazione adulta.\nA questa et\u00e0 il gioco risulta fondamentale per i piccoli, che correndo fra loro e simulando agguati imparano i rudimenti della caccia. \u00c8 solo attorno ai sei mesi di vita che i piccoli ghepardi cominciano a dare la caccia a prede vive: la madre porta loro di tanto in tanto cuccioli di gazzelle o altre piccole prede e lascia che essi li aggrediscano, sebbene \u00e8 raro che un ghepardo riesca a cacciare con successo e uccidere una preda prima dell'anno e mezzo di et\u00e0.\nI piccoli restano con la madre per 13-20 mesi, dopodich\u00e9 l'intera cucciolata (maschi e femmine) si allontana: i membri della cucciolata restano per\u00f2 insieme per altri sei mesi circa dopo la separazione, dopodich\u00e9 le femmine, generalmente in corrispondenza del primo estro, si separano dal gruppo. Mentre i maschi tendono ad allontanarsi il pi\u00f9 possibile dal territorio della propria madre, per evitare l'inincrocio, le femmine si accasano nei pressi del territorio materno.\nLa maturit\u00e0 sessuale viene raggiunta attorno ai due anni dalle femmine, mentre i maschi sono pi\u00f9 precoci, divenendo in grado di riprodursi attorno all'anno d'et\u00e0. \u00c8 tuttavia molto difficile che essi riescano a riprodursi prima del compimento dei tre anni.\nLa speranza di vita in natura pu\u00f2 sfiorare i 15 anni, sebbene raramente i ghepardi selvatici vivano pi\u00f9 di 7 anni: in cattivit\u00e0, i ghepardi possono vivere anche pi\u00f9 di 20 anni.\nDistribuzione e habitat.\nI primi resti di animali simili all'attuale ghepardo risalgono al Miocene (26-7,5 milioni di anni fa) e sono stati rinvenuti in Africa: da qui, poi, questi animali hanno espanso il proprio areale verso l'Asia.\nAgli inizi del XIX secolo il ghepardo era diffuso in gran parte dell'Africa, in Medio Oriente, in Asia centrale e in gran parte del Subcontinente indiano. Attualmente, invece, esso sopravvive con popolazioni isolate nell'Africa subsahariana e in una piccola zona dell'Iran: si pensa che alcuni esemplari vivano ancora in India e Pakistan, ipotesi questa supportata dal ritrovamento di un esemplare senza vita nella provincia del Belucistan.\nIl ghepardo \u00e8 un abitatore degli spazi aperti: predilige le zone aperte e pianeggianti, con clima semidesertico e una buona copertura erbosa, possibilmente con presenza sparsa di punti sopraelevati (come rocce, tronchi o termitai) dai quali tenere d'occhio i dintorni. Lo si trova per\u00f2 in una variet\u00e0 di \"habitat\", come i deserti, la steppa, la boscaglia rada, fino alle zone sassose e ghiaiose ai piedi delle montagne, mentre \u00e8 invece del tutto assente dalle zone umide o ricoperte da foresta fitta, in quanto l'eccessiva vegetazione ne intralcerebbe la corsa. Le femmine, tuttavia, necessitano di zone cespugliose o alberate dove potersi appartare durante il parto e l'allevamento della prole. Tali zone, qualora presenti, vengono utilizzate anche dai maschi e dalle femmine non gravide per riposarsi all'ombra, ad esempio dopo una battuta di caccia.\nSimilmente a quanto osservabile nel leopardo, nel quale gli esemplari melanici (le cosiddette \"pantere nere\") sono pi\u00f9 frequenti nelle zone di foresta pluviale, gli esemplari di ghepardo reale appaiono con maggiore frequenza nelle zone ricoperte da foresta di miombo, dove la particolare maculatura del manto aiuta questi animali a mimetizzarsi fra la fitta vegetazione.\nTassonomia.\nIn virt\u00f9 delle numerose caratteristiche che lo contraddistinguono dai suoi parenti pi\u00f9 stretti, il ghepardo \u00e8 stato tradizionalmente considerato l'esponente di una terza linea evolutiva di felidi (essendo le altre due quelle che hanno portato rispettivamente ai piccoli e grandi felini), separatasi dalle altre attorno ai 18 milioni di anni fa e sviluppando per convergenza evolutiva caratteristiche simili a quelle riscontrabili nei canidi.\nIn realt\u00e0, pare che l'ultimo antenato comune a tutti i felidi sia vissuto non prima di 11 milioni di anni fa: pertanto l'ipotetico distacco del ghepardo dalle altre linee evolutive non sarebbe potuto avvenire prima di quel periodo. Recenti ricerche a livello genetico hanno infine messo in evidenza una parentela abbastanza stretta fra i ghepardi e i piccoli felini nordamericani, in particolare con puma e jaguarundi: sembra che gli antenati dei ghepardi attuali cominciarono a divergere da questi ultimi all'incirca 5 milioni di anni fa, o almeno a tale periodo risalgono i primi reperti fossili di ghepardi, gi\u00e0 molto simili al loro rappresentante attuale.\nLa presunta stretta parentela che legherebbe i ghepardi attuali ai cosiddetti \"ghepardi americani\" preistorici del genere \"Miracinonyx\", i quali sono a loro volta imparentati col puma, si basa invece su similitudini di carattere morfologico, piuttosto che su un effettivo legame filogenetico.\nGli studiosi tuttavia sono ancora restii a classificare il ghepardo come il secondo \"piccolo felino\" pi\u00f9 grande dopo il puma: molti di essi preferiscono mantenere la collocazione tradizionale di questo animale tra i grandi felini. Questa indecisione \u00e8 dovuta al fatto che il ghepardo presenta caratteri comportamentali comuni alle due categorie: se da un lato esso \u00e8 infatti in grado di \"fare le fusa\" sia durante l'inspirazione che durante l'espirazione e non invece di ruggire (i grandi felini riescono a fare le fusa solo durante l'espirazione e sono in grado di ruggire, mentre i piccoli felini non sono in grado di ruggire e fanno le fusa solo durante l'inspirazione), dall'altro il ghepardo \u00e8 solito nutrirsi restando sdraiato su un lato, come i grandi felini (i piccoli felini sono invece soliti nutrirsi restando accovacciati).\nI suddetti caratteri distintivi non sono tuttavia molto ben definiti all'interno dei due gruppi: il leopardo delle nevi, tradizionalmente considerato un grande felino, mangia accovacciato, come fanno invece i piccoli felini; l'abitudine di assumere il cibo in posizione sdraiata potrebbe infine essersi evoluta indipendentemente nel ghepardo e nei grandi felini, per un fenomeno di convergenza evolutiva forse dovuto dall'aumento di dimensioni del corpo dell'animale. Il ruggito in senso stretto \u00e8 invece presente solo in quattro dei sette grandi felini tradizionali, precisamente quelli ascritti al genere \"Panthera\" (leone, tigre, giaguaro e leopardo).\nSottospecie.\nIl ghepardo presenta otto sottospecie riconosciute tradizionalmente, di cui sei africane e due asiatiche:\nAltre due sottospecie, \"Acinonyx jubatus rex\" (da alcuni classificata addirittura come specie a s\u00e9 stante, \"Acinonyx rex\" e ritenuta un criptide fino al 1975) e \"Acinonyx jubatus guttatus\", sono state riconsiderate come la manifestazione di geni recessivi piuttosto che come popolazioni ben distinte. In generale, per\u00f2, la validit\u00e0 di tutte le sottospecie riconosciute \u00e8 stata pi\u00f9 volte messa in dubbio a causa delle differenze abbastanza superficiali (principalmente nella colorazione del manto) che intercorrono fra esse.\nAttualmente, molti studiosi sarebbero propensi a considerare il ghepardo come una specie unitaria, al massimo rappresentata da due sottospecie (una africana e l'altra asiatica). Questo perch\u00e9 la variabilit\u00e0 genetica di questi animali \u00e8 sorprendentemente bassa, al punto che si potrebbe molto verosimilmente effettuare un trapianto di organi fra due esemplari non imparentati fra loro, senza ottenere rigetto: ci\u00f2 avviene solitamente solo nel caso in cui il donatore e il ricevente siano gemelli omozigoti.\nSi pensa che tale bassa variabilit\u00e0 genetica possa essere dovuta a uno o pi\u00f9 casi di \"collo di bottiglia\" avvenuti durante la storia evolutiva della specie, ossia periodi in cui i ghepardi rischiarono l'estinzione e vi furono ripetuti quanto necessari casi di inincrocio che impoverirono il corredo genetico di questi animali. Un'altra spiegazione per questa variabilit\u00e0 alquanto bassa sarebbe l'elevatissimo grado di specializzazione raggiunto da questi animali, che renderebbe gli individui anche solo leggermente diversi dalla norma inadatti alla sopravvivenza e quindi alla riproduzione.\nRapporti con l'uomo.\nLa convivenza fra l'uomo e il ghepardo \u00e8 sempre stata piuttosto pacifica, in quanto questo animale si mostra assai meno aggressivo di altri felini di pari dimensioni e molto difficilmente potrebbe rappresentare un serio pericolo per un uomo: sporadicamente, i ghepardi vengono accusati dagli allevatori di predare il bestiame, ma si tratta di casi isolati e difficilmente confermabili. Presso alcune trib\u00f9 africane, il ghepardo \u00e8 un animale molto rispettato a causa della sua grande velocit\u00e0, che gli consente di sfuggire alla cattura: pertanto possedere una pelle di questo animale \u00e8 segno di grande prestigio e abilit\u00e0 nella caccia.\nLa pelliccia di questo animale, ruvida al tatto e simile a quella dei canidi, ha goduto di un particolare successo nel mondo della moda, in particolare negli anni sessanta e settanta, quando i soli Stati Uniti importavano una media di 3000 pelli l'anno. Nonostante la messa in atto di regolamenti sempre pi\u00f9 severi sulla caccia a questo animale, vi \u00e8 stato un reale calo delle uccisioni di ghepardo solo in seguito alla diminuzione della richiesta di pellicce da parte del mercato occidentale.\nIl ghepardo in cattivit\u00e0.\nEssendo molto pi\u00f9 docile degli altri felidi, in passato il ghepardo \u00e8 stato inoltre spesso tenuto in cattivit\u00e0 per sfruttarne la grande velocit\u00e0 a fini venatori, oppure semplicemente come simbolo di eleganza e di potere.\nGi\u00e0 nel terzo millennio prima di Cristo, i nobili e i regnanti dell'antico Egitto e della Mesopotamia erano soliti portare con s\u00e9 uno o pi\u00f9 ghepardi durante le battute di caccia ai cervi o alle antilopi, tenendoli in apposite portantine con una benda sugli occhi: una volta fatta stanare la preda da appositi cani (generalmente levrieri), il ghepardo veniva liberato della benda e lasciato libero di inseguirla e finirla.\nQuesta tradizione venne ripresa dai persiani e tramite essi giunse in India, dove i principi la adottarono tal quale fino al XX secolo: l'imperatore Moghul Akbar, ad esempio, si vantava nel 1600 di possedere ben mille ghepardi, che venivano utilizzati durante la caccia all'antilope cervicapra. Altri regnanti che tennero con s\u00e9 ghepardi come animali domestici furono, ad esempio, Gengis Khan e Carlo Magno: tuttavia, il ghepardo \u00e8 un animale che poco si presta a vivere in climi freddi, pertanto era piuttosto raro osservarne degli esemplari nelle corti dei nobili europei. Ancora nel 1930, il \"negus\" Hail\u00e9 Selassi\u00e9 si faceva fotografare con un ghepardo al guinzaglio.\nConservazione.\nI ghepardi vengono classificati come \"vulnerabili\" dall'IUCN: in particolare, la sottospecie asiatica (\"A. jubatus venaticus\") e quella nordafricana (\"A. jubatus hecki\") vengono considerate \"in pericolo critico\". Il ghepardo figura inoltre sull'Appendice I della CITES.\nSi stima che vivano in natura fra i 10.000 e i 12.500 esemplari di ghepardo, molti dei quali (circa 2.500) si trova in Namibia. Oltre a questi, fra i 50 e i 60 ghepardi si trovano in Iran, andando cos\u00ec a costituire gli ultimi rappresentanti della sottospecie asiatica.\nIl pericolo per la sopravvivenza di questa specie viene dal bracconaggio e dalla distruzione dell\"'habitat\": paradossalmente, l'istituzione di zone protette dove ospitare questi animali e le loro prede risulta controproducente, in quanto in queste aree vi \u00e8 un'elevata densit\u00e0 anche di altri predatori competitori per il cibo, come iene e leoni. Di fronte a questi animali, il ghepardo \u00e8 costretto a causa della sua minore forza fisica a farsi da parte per non essere ferito o ucciso, dovendo spesso lasciare il cibo e rischiando di essere predato o di morire d'inedia.\nSoprattutto i giovani maschi, inoltre, tendono a sconfinare dalle aree protette alla ricerca di nuovi territori dove stabilirsi, cadendo preda dei bracconieri e degli allevatori, che accusano i ghepardi di essere un pericolo per il bestiame.\nIl ghepardo \u00e8 inoltre una vittima della sua estrema specializzazione: la sua naturale rarit\u00e0, le sue necessit\u00e0 alimentari e ambientali, l'incapacit\u00e0 di fronteggiare i predatori, la vulnerabilit\u00e0 alle ferite lo rendono estremamente suscettibile ai cambiamenti provenienti dall'attivit\u00e0 umana.\nNumerosi zoo in tutto il mondo stanno tentando, a volte con successo, la riproduzione in cattivit\u00e0 del ghepardo, seguendo precisi programmi internazionali mirati ad aumentarne il pi\u00f9 possibile la variabilit\u00e0 genetica e a tentare eventualmente in futuro il ripopolamento di ambienti dove un tempo questi animali vivevano. Ad esempio, vi sono progetti di reintroduzione in natura di questi animali in India.\nAlcuni studiosi, tuttavia, ritengono che l'alto tasso di inincrocio di questi animali e il loro numero attuale non siano sufficienti per assicurare un futuro alla specie sul lungo termine. Basterebbe infatti un'epidemia causata da un nuovo agente patogeno per eliminare completamente l'intera popolazione mondiale di ghepardi e causare perci\u00f2 l'estinzione della specie.\nStatus in cattivit\u00e0.\nNegli zoo europei il ghepardo \u00e8 tutelato da un programma di conservazione della specie.\nConsistente \u00e8 il breeding programm dedicato al ghepardo del Sudafrica \"(Acinonyx jubatus jubatus)\" che costituisce quasi tutta la popolazione di ghepardi presenti in Europa, il coordinatore \u00e8 attualmente lo zoo di Hilvarenbeek (EAZA-2017).\nUn secondo programma decisamente pi\u00f9 ridotto \u00e8 per il ghepardo del Sudan \"(Acinonyx jubatus soemmeringi)\", coordinato invece attualmente dal Fota Wildlife Park (EAZA-2017)."}
{"id": "91042", "revid": "767487", "url": "https://it.wikipedia.org/wiki?curid=91042", "title": "My Best Friend's Birthday", "text": "My Best Friend's Birthday \u00e8 il primo film, incompleto e mai uscito nelle sale, di Quentin Tarantino, diretto quando era ancora uno studente e lavorava al \"Manhattan Beach Video Archives\", un videonoleggio di Los Angeles.\nTrama.\nMickey Burnett perde il lavoro e la ragazza il giorno prima del suo trentesimo compleanno. Clarence, il suo migliore amico, cerca di organizzargli un party e di portargli una squillo in affitto, Mysty, per tirargli su il morale.\nDa questi presupposti nasce una serie di errori ed incomprensioni a catena, provocate anche dallo scontro con il protettore di Mysty, Clifford. I due amici litigano violentemente a loro volta e Mickey finisce con la faccia nella sua torta di compleanno. Per far pace, Clarence gli offre uno spinello che Mickey decide di fumare all'aperto, appoggiandosi su di una macchina ferma, che all'improvviso accende le luci: \u00e8 quella della Polizia.\nProduzione.\nLa pellicola \u00e8 in bianco e nero, ed \u00e8 stata scritta insieme a Craig Hamann, protagonista insieme a Tarantino stesso e suo collega di lavoro. Solo circa 34 minuti dei 69 originali programmati sono sopravvissuti oggi. L'idea del film, autobiografica, venne tre anni prima, nel 1984, a Hamann, che la raccont\u00f2 a Tarantino, che la trasform\u00f2 subito in una sceneggiatura.\nLe riprese vennero realizzate su pellicola 16 mm usando come location vecchi bar abbandonati e la casa di sua madre. Vennero \"spalmate\" per tre anni per diversi problemi e contrattempi occorsi durante la lavorazione, che venne sospesa definitivamente quando il laboratorio di sviluppo rovin\u00f2 parte della pellicola girata.\nIl cast e la troupe erano praticamente tutti i dipendenti dei \"Video Archivies\", che finanziarono il progetto con 6000 $ detratti dai loro stipendi (7 $ all'ora all'epoca).\nMolti dei personaggi e delle situazioni sono state trasposte da Tarantino nelle sue sceneggiature successive."}
{"id": "91043", "revid": "121318898", "url": "https://it.wikipedia.org/wiki?curid=91043", "title": "Fantasia (musica)", "text": "La fantasia musicale, o semplicemente fantasia, \u00e8 una forma di composizione che affonda le sue radici nell'improvvisazione. \u00c8 una composizione libera, strutturata secondo la fantasia dell'autore, che non rientra nei canoni di nessuna forma musicale codificata.\nLe prime forme di fantasie musicali si debbono al periodo tardo-rinascimentale e pre-barocco. Ricordiamo tra i vari compositori Girolamo Frescobaldi. In questo periodo la fantasia \u00e8 una forma contrappuntistica strumentale, affine a ricercare e canzona, di carattere in genere poco fiorito in cui vengono presentati diversi temi in sequenza o alcuni anche talvolta sovrapposti in contrappunto multiplo. In genere questi temi vengono presentati a entrate a distanze arbitrarie: a diversi episodi con entrate lontane si alternano altri episodi con entrate anche molto vicine, in una maniera che dar\u00e0 origine allo stretto della fuga. Frequenti sono anche i cambi di suddivisione, ad esempio binarie e ternarie alternate, come avviene sovente anche nella canzona. \nDifferente ruolo viene dato alla fantasia durante il barocco e pi\u00f9 precisamente dal compositore Johann Sebastian Bach, il quale confer\u00ec al genere della fantasia una dignit\u00e0 musicale decisamente superiore, nella sua Fantasia cromatica e Fuga e nella III Partita in La minore per clavicembalo.\nAssai notevoli per musicalit\u00e0 e perfezione stilistica le fantasie di Mozart, tra cui vanno annoverate le celeberrime e scure fantasie K 397 in re minore e K 475 in do minore, la fantasia in sol minore op.77 di Beethoven e le fantasie romantiche di Schubert e Fryderyk Chopin e Schumann."}
{"id": "91044", "revid": "3330", "url": "https://it.wikipedia.org/wiki?curid=91044", "title": "Riga e compasso", "text": ""}
{"id": "91045", "revid": "125040450", "url": "https://it.wikipedia.org/wiki?curid=91045", "title": "Alto Malcantone", "text": "Alto Malcantone \u00e8 un comune svizzero di 1\u00a0414 abitanti del Cantone Ticino, nel distretto di Lugano.\nGeografia fisica.\nIl comune \u00e8 situato nel Malcantone, sulle falde meridionali della catena Monte Lema-Monte Tamaro.\nStoria.\nIl comune \u00e8 stato istituito il 2005 con la fusione dei comuni soppressi di Arosio, Breno, Fescoggia, Mugena e Vezio; capoluogo comunale \u00e8 Breno.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "91048", "revid": "59912", "url": "https://it.wikipedia.org/wiki?curid=91048", "title": "Stella di Wolf-Rayet", "text": "Le stelle di Wolf-Rayet (abbreviazione: stelle W.R.) sono massicce (almeno alla nascita) molto evolute, e molto calde rispetto alla media. Spesso sono stelle eruttive.\nIl colore \u00e8 bianco-azzurro, e corrisponde a temperature superficiali comprese fra e .\nSi tratta di stelle molto luminose, con una luminosit\u00e0 compresa fra centinaia di migliaia e milioni di volte quella del Sole, sebbene nella banda del visibile non siano eccezionalmente luminose, in quanto la maggior parte della radiazione viene emessa sotto forma di raggi ultravioletti e perfino di raggi X molli.\nStelle di questo tipo sono molto rare: ne sono conosciute poche centinaia in tutto il Gruppo Locale. La maggior parte di esse \u00e8 stata scoperta negli anni 2000, in seguito a estese indagini fotometriche e spettroscopiche dedicate alla ricerca di tali oggetti nel piano galattico. A causa delle loro marcate linee di emissione, le WR sono individuabili anche in altre galassie.\nPerdono massa a ritmi elevati per mezzo di venti stellari molto intensi e veloci (fino a oltre ). Le Wolf-Rayet perdono generalmente 10\u22125 M\u2609 ogni anno (un centomillesimo di volte la massa del Sole). Una tale perdita di massa causa l'espulsione del guscio di idrogeno che avvolge la stella scoprendo il nucleo di elio, che ha temperature molto elevate. \nLe stelle visibili a occhio nudo e sono Wolf-Rayet, cos\u00ec come lo \u00e8 la stella pi\u00f9 massiccia attualmente conosciuta, R136a1 nella Nebulosa Tarantola.\nOsservazioni storiche.\nNel 1867 gli astronomi francesi Charles Wolf e Georges Rayet (da cui prende il nome questa classe stellare), utilizzando il telescopio Foucault da dell'Osservatorio di Parigi, scoprirono tre stelle nella costellazione del Cigno (HD 191765, HD 192103 e HD 192641, ora designate rispettivamente come WR 134, WR 135 e WR 137) che mostravano delle marcate bande di emissione in uno spettro altrimenti continuo. La gran parte delle stelle mostra nel proprio spettro delle linee di assorbimento, a causa degli elementi dell'atmosfera stellare che assorbono le radiazioni elettromagnetiche a specifiche lunghezze d'onda. Il numero di stelle con linee di emissione nel proprio spettro \u00e8 molto esiguo, dunque si comprese quasi subito la particolarit\u00e0 di tali oggetti.\nLa causa delle bande di emissione degli spettri delle stelle di Wolf-Rayet rimase un mistero per alcuni decenni. Edward Pickering ipotizz\u00f2 che le linee fossero causate da un'inusuale stato dell'idrogeno e si scopr\u00ec che la serie di linee spettrali che fu chiamata \"serie di Pickering\" ricalcava in maniera sostanziale la serie di Balmer, quando furono sostituiti i numeri quantici semi-interi. In seguito si vide che le linee erano causate dalla presenza dell'elio, gas nobile che fu scoperto nel 1868. Pickering not\u00f2 le somiglianza fra gli spettri delle WR e quelli delle nebulose planetarie e ci\u00f2 port\u00f2 alla conclusione, poi rivelatasi errata, che tutte le WR sono stelle centrali di nebulose planetarie.\nNel 1929 alcuni astronomi attribuirono lo spessore delle bande di emissione all'effetto Doppler, ipotizzando dunque che il gas che circondava tali stelle doveva muoversi a velocit\u00e0 di 300\u20132400\u00a0km/s rispetto alla linea di vista. La conclusione fu che una stella di Wolf-Rayet espelle continuamente gas nello spazio, producendo un inviluppo nebuloso di gas. La forza che espelle i gas alle alte velocit\u00e0 osservate \u00e8 la pressione di radiazione. Si scopr\u00ec inoltre che molte stelle con lo spettro delle WR non sono stelle centrali di nebulose planetarie e che quindi c'\u00e8 una differenza sostanziale fra nebulose planetarie e WR.\nGli spettri delle stelle WR presentano linee di emissione, oltre che dell'elio, anche di carbonio, ossigeno e azoto. Nel 1938 l'Unione Astronomica Internazionale classific\u00f2 gli spettri delle stelle WR nei tipi WN e WC, a seconda che le linee spettrali dominanti fossero rispettivamente quelle dell'azoto o quelle del carbonio-ossigeno.\nClassificazione.\nLe stelle di Wolf-Rayet furono identificate sulla base della peculiarit\u00e0 dei loro spettri elettromagnetici, che presentano larghe e marcate linee di emissione, identificabili con le linee dell'elio, dell'azoto, del carbonio, del silicio e dell'ossigeno, mentre le linee dell'idrogeno sono deboli o assenti. Le linee di emissione esibiscono frequentemente un lobo di accentuato redshift, tipico dei profili P Cygni, che indica la presenza di materiale circumstellare.\nI primi sistemi di classificazione dividevano le WR fra quelle i cui spettri erano dominati dalle linee dell'azoto ionizzato (NIII, NIV, e NV) e quelle nei cui spettri erano invece marcate le linee del carbonio ionizzato (CIII e CIV) e pi\u00f9 raramente dell'ossigeno (OIII - OVI). Le due classi furono chiamate rispettivamente WN e WC. Esse furono successivamente divise ulteriormente nelle sequenze WN5-WN8 e WC6-WC8, sulla base della marcatezza delle linee 541,1\u00a0nm HeII e 587,5\u00a0nm HeI\nLa sequenza WN \u00e8 stata poi espansa per includere le classi WN2-WN9, che sono state ridefinite sulla base della marcatezza delle linee NIII a 463,4-464,1\u00a0nm e 531.4\u00a0nm, NIV a 347,9-348,4\u00a0nm e 405,8\u00a0nm e NV a 460,3\u00a0nm, 461,9\u00a0nm, e 493,3-494,4\u00a0nm. Queste linee sono ben separate dalle aree dello spettro relative alle linee di emissione dell'elio e sono ben correlate con la temperatura superficiale. Infine le stelle con spettri intermedi fra le WN e le Ofpe vengono assegnate alle classi WN10 e WN11, sebbene questa nomenclatura non sia universalmente accettata.\nAnche la sequenza WC \u00e8 stata espansa in modo da includere le classi WC4-WC9, sebbene in qualche vecchia pubblicazione siano utilizzate anche le classi WC1-WC3. Invece, le WR eccezionalmente calde sono state raccolte nelle classi WO1-WO4: i loro spettri sono dominati dalle linee dell'ossigeno ionizzato anzich\u00e9 da quelle del carbonio ionizzato, sebbene le abbondanze dei singoli elementi siano probabilmente comparabili. Le linee principali utilizzate per distinguere le sottoclassi delle stelle WC sono CII a 426,7\u00a0nm, CIII a 569,6\u00a0nm, CIII/IV a 465,0\u00a0nm, CIV a 580,1-581,2\u00a0nm e OV a 557,2-559,8\u00a0nm. Per le stelle WO vengono invece utilizzate le linee CIV a 580,1\u00a0nm, OIV a 340,0\u00a0nm, OV a 557,2-559,8\u00a0nm, OVI a 381,1-383,4\u00a0nm, OVII a 567,0\u00a0nm e OVIII a 606,8\u00a0nm. La divisione fra gli spettri WC e WO viene effettuata mediante la presenza o l'assenza della linea CIII.\nGli studi dettagliati delle WR possono menzionare altre caratteristiche spettrali, indicate mediante suffissi aggiunti alla classe spettrale:\nLa classificazione delle WR \u00e8 complicata dal fatto che esse frequentemente sono circondate da una nebulosit\u00e0 densa o sono binarie. Il suffisso \"+ abs\" viene spesso utilizzato per segnalare la presenza di linee di assorbimento, probabilmente dovute alla presenza di una compagna non WR.\nCome tutte le stelle, anche le WR vengono distinte in \"tipi precoci\" o E (in inglese: \"early types\") e \"tipi tardivi\" o L (in inglese: \"late types\") sulla base della credenza in voga all'inizio del XX secolo e non pi\u00f9 ritenuta valida che le stelle si raffreddassero man mano durante la loro esistenza. WNE e WCE si riferiscono quindi alle prime e pi\u00f9 calde sottoclassi delle stelle WN e WC mentre WNL e WCL alle ultime sottoclassi. Di solito la divisione fra tipi E e tipi L viene approssimativamente posta intorno alle sottoclassi 6 o 7. Nessuna distinzione del genere viene fatta per le stelle WO. Le stelle WNE sono solitamente pi\u00f9 povere di idrogeno mentre quelle WNL presentano le linee di questo elemento.\nNomenclatura.\nLe prime tre WR identificate, casualmente aventi tutte e tre una compagna di tipo O, erano gi\u00e0 presenti nel Catalogo Draper. Inizialmente, bench\u00e9 fossero riconosciute come Wolf-Rayet, non fu creata alcuna nomenclatura specifica per tali stelle, che continuarono a essere nominate mediante le loro sigle preesistenti. I primi tre cataloghi contenenti WR non erano specificatamente dedicati a esse e contenevano anche altri tipi di stelle. Nel 1962 fu creato uno specifico catalogo per le WR in cui esse erano numerate progressivamente in ordine di ascensione retta. Un secondo catalogo (il quinto, se si contano anche i primi tre non dedicati), pubblicato nel 1968, utilizzava gli stessi numeri del catalogo precedente con il prefisso MR (dall'autore del primo catalogo, Morton Roberts) pi\u00f9 una sequenza addizionale di numeri con il prefisso LS per le nuove stelle scoperte (dall'autore del catalogo, Lindsey Smith). Nessuno di questi schemi di numerazione \u00e8 ancora in uso. Un terzo catalogo dedicato alle Wolf-Rayet, risalente al 1981, introdusse la sigla WR seguita da un numero, che \u00e8 la nomenclatura accettata ancora oggi. Esso numerava le stelle di Wolf-Rayet dalla WR 1 alla WR 158 in ordine di ascensione retta. Il quarto catalogo (il settimo, se si contano i primi tre) e le sue espansioni, pubblicato a partire dal 2001, ha mantenuto la stessa sequenza del catalogo precedente, inserendo le nuove WR scoperte mediante suffissi costituiti da lettere latine minuscole, ad esempio WR 102ka. Alcune indagini moderne condotte su ampie porzioni di cielo utilizzano propri schemi di numerazione per le nuove WR scoperte.\nLe WR nelle galassie diverse dalla Via Lattea sono numerate secondo schemi differenti. Per quanto riguarda la Grande Nube di Magellano, la nomenclatura pi\u00f9 diffusa e completa \u00e8 quella del \"Quarto Catalogo delle stelle Wolf-Rayet di popolazione I nella Grande Nube di Magellano\" (1999), in cui il numero della stella \u00e8 prefissato da BAT-99, ad esempio BAT-99 105. Molte WR di questa galassia sono elencate nel terzo catalogo con il prefisso \"Brey\", ad esempio Brey 77. Infine, viene usata anche una terza nomenclatura, che utilizza i numeri del RMC (Radcliffe observatory Magellanic Cloud), a volte abbreviato semplicemente con R, come in R136a1.\nPer le WR della Piccola Nube di Magellano viene utilizzato il catalogo di Azzopardi e Breysacher del 1979 e quindi i numeri vengono prefissati da AB, come ad esempio in AB7.\nDistribuzione e propriet\u00e0 fisiche.\nNella Via Lattea sono state individuate circa 500 Wolf Rayet. La maggior parte di esse sono state scoperte negli anni 2000 in seguito a estese indagini fotometriche e spettroscopiche dedicate alla ricerche di tali oggetti nel piano galattico. A causa delle loro marcate linee di emissione, le WR sono individuabili anche in altre galassie. Un totale di 134 WR sono state catalogate nella Grande Nube di Magellano, la maggior parte di tipo WN, ma anche tre del raro tipo WO. Nella Piccola Nube di Magellano ci sono invece solo 12 WR, a causa della bassa metallicit\u00e0 media della galassia. Ne sono state inoltre individuate 206 nella Galassia del Triangolo e 154 nella Galassia di Andromeda. \u00c8 quindi presumibile che esistano poche migliaia di WR nel Gruppo Locale. Al di fuori del Gruppo Locale sono state individuate alcune migliaia di WR, frequenti specialmente nelle galassie starburst. Per esempio, pi\u00f9 di mille WR, di magnitudine compresa fra 21 e 25, sono state osservate nella galassia Girandola.\nLe WR hanno due caratteristiche fisiche molto peculiari. La prima, come si \u00e8 detto, consiste nella presenza nel loro spettro di linee di emissione molto marcate. Esse si formano in una regione circumstellare caratterizzata da un vento stellare denso e molto veloce, che viene investito da grandi quantit\u00e0 di raggi ultravioletti provenienti dalla fotosfera della stella. Le radiazioni ultraviolette vengono assorbite dai gas circostanti la stella e vengono riemesse per fluorescenza facendo comparire le linee di emissione. La seconda caratteristica fisica consiste nell'alta temperatura superficiale delle WR (da a oltre ), che \u00e8 responsabile dell'emissione dei raggi UV e che ne fa fra le stelle pi\u00f9 calde conosciute.\nLe grandi quantit\u00e0 di vento stellare emesso causano notevoli perdite di massa che scoprono prima le regioni ricche di azoto prodotto dal ciclo CNO (stelle di classe WN) e poi le regioni ricche di carbonio e ossigeno, prodotto dal processo tre alfa (stelle di classe WC e WO). Mano a mano che la WR perde massa la sua temperatura superficiale aumenta in quanto vengono scoperti strati sempre pi\u00f9 interni e vicini al nucleo. A ci\u00f2 corrisponde una diminuzione del raggio della stella e della sua luminosit\u00e0. Per contro, invece, la velocit\u00e0 del vento stellare emesso aumenta. La perdita di massa causata dal vento rimane pressoch\u00e9 costante. Sebbene gli studiosi siano concordi sulle caratteristiche generali di questo processo, i dettagli differiscono. Qui di seguito si riportano le propriet\u00e0 fisiche attribuite alla WR di tipo WN da Crowther (2007):\nLa seguente tabella riporta invece le propriet\u00e0 fisiche stelle WC e WO, generalmente in uno stadio evolutivo pi\u00f9 avanzato di quello delle stelle WN:\nAlcune WR, specie quelle di tipo WC appartenenti alle ultime sottoclassi, producono polveri. Questo avviene soprattutto nelle stelle che fanno parte di sistemi binari, come prodotto della collisione dei venti stellari delle stelle che formano la coppia, come nel caso della famosa binaria WR 104; tuttavia questo processo \u00e8 stato osservato anche nelle stelle singole.\nUna piccola percentuale (circa un decimo) delle stelle che si trovano all'interno delle nebulose planetarie sono molto simili alle WR dal punto di vista osservativo, ossia esibiscono delle larghe linee di emissione nei loro spettri, in cui sono riconoscibili elementi come l'elio, il carbonio e l'ossigeno. Tuttavia, a differenza delle WR, si tratta di stelle di piccola massa (tipicamente 0,6\u00a0M\u2609), molto vecchie e giunte agli ultimi stadi della loro esistenza, prima di evolvere in nane bianche. Dato che invece le WR sono stelle giovani e massicce, di popolazione I, si preferisce distinguerle dalle nebulose planetarie ed escludere dalle WR le stelle che si trovano al centro di tali nebulose.\nEvoluzione.\nLe WR sono stelle distanti, rare e spesso oscurate da polveri e gas. Sono pertanto difficili da studiare e le teorie circa la loro evoluzione sono state formulate pi\u00f9 tardi rispetto alle teorie riguardanti l'evoluzione di stelle meno estreme. Tuttora molti aspetti rimangono non chiari.\nPrime ipotesi.\nNel corso degli anni sessanta e anni settanta alcuni astronomi, fra cui Rublev (1965) e Conti (1976), ipotizzarono che le stelle di tipo WR discendessero da massicce stelle di classe O, in cui i forti venti stellari caratteristici delle stelle estremamente luminose avessero espulso gli strati superficiali ricchi di idrogeno. Questa idea si \u00e8 rivelata essenzialmente corretta, sebbene i processi che portano dalle stelle di tipo O alle WR si siano rivelati molto complessi.\nI primi modelli di evoluzione stellare non erano compatibili con questo quadro in quanto prevedevano che le stelle massicce non evolvessero in WR ma in supergiganti rosse. Anzich\u00e9 aumentare la loro temperatura superficiale, quindi, esse avrebbero dovuto diminuirla. Secondo tali modelli, le supergiganti rosse sono solo di poco pi\u00f9 luminose delle stelle di tipo O da cui si sono evolute e diventano sempre pi\u00f9 instabili mano a mano che i loro nuclei incrementano la loro temperatura e che le loro atmosfere si estendono. I processi di fusione interni ai loro nuclei le portano a produrre elementi chimici sempre pi\u00f9 pesanti fino a che esse non esplodono in supernovae, non diventando mai quindi delle WR.\nI modelli successivi, pi\u00f9 accurati, mostrarono che c'\u00e8 un limite superiore alla luminosit\u00e0 delle stelle, oltrepassato il quale la stella perde rapidamente massa. Di conseguenza le stelle sufficientemente massicce non diventano mai delle supergiganti rosse, ma rimangono delle supergiganti blu espellendo grandi quantitativi di massa tramite venti stellari intensissimi. Esse possono quindi diventare delle WR se le loro atmosfere ricche di idrogeno vengono completamente espulse. Sono pertanto stelle che diventano tanto pi\u00f9 piccole e pi\u00f9 calde quanto pi\u00f9 perdono i loro strati esterni.\nIpotesi attuali.\nSi ritiene attualmente che la maggior parte delle WR sia la naturale evoluzione delle stelle pi\u00f9 massicce esistenti o dopo essere passate per la fase di supergigante rossa o dopo quella di supergigante blu o direttamente dopo avere terminato la fase di sequenza principale. I modelli attuali predicono che le supergiganti rosse discendenti da stelle con una massa iniziale inferiore a esplodano in supernovae di tipo II, cio\u00e8 supernovae che presentano nei loro spettri le linee dell'idrogeno. Le loro progenitrici non hanno quindi perso gli strati superiori ricchi di questo elemento. Invece, le supergiganti rosse discendenti da stelle di massa compresa fra le 20 e le , a causa dei loro intensi venti stellari, espellono le loro atmosfere e perdono il loro strato superficiale di idrogeno. Alcune di loro possono esplodere in supernovae dopo essere ridiventate delle supergiganti gialle, ma altre possono diventare ancora pi\u00f9 calde ed evolvere in WR.\nLe stelle di sequenza principale ancora pi\u00f9 massicce (con massa iniziale superiore a ) sviluppano nuclei convettivi estremamente caldi e massicci che mescolano i prodotti del ciclo CNO nell'intera stella. Il rimescolamento pu\u00f2 essere accentuato dalla rotazione della stella, che spesso si manifesta sotto forma di rotazione differenziale, dove il nucleo ruota a una velocit\u00e0 maggiore rispetto alla superficie. Dato il rimescolamento degli elementi, queste stelle esibiscono la presenza dell'azoto in superficie fin da giovane et\u00e0. Questa particolarit\u00e0 viene segnalata assegnandole alla classe Of o Of*, ove \"f\" indica la presenza delle linee dell'azoto. Con l'aumentare dell'azoto in superficie esse evolvono in stelle di classe WNh, cio\u00e8 stelle di tipo WN che contengono ancora quantit\u00e0 di idrogeno (h) in superficie. Uscendo dalla sequenza principale queste massicce stelle evolvono ulteriormente o in stelle LBV oppure, se il mescolamento degli elementi dovuto alla rapida rotazione \u00e8 stato sufficientemente efficiente, direttamente in stelle WN, con assenza di idrogeno in superficie. Secondo un modello alternativo, le fasi WNh e LBV sarebbero invertite e la fase LBV corrisponderebbe all'ultimo stadio di fusione dell'idrogeno nel nucleo, mentre la fase WNh agli primi stadi del processo di fusione dell'elio nel nucleo. In ogni caso, queste stelle particolarmente massicce non passano mai attraverso lo stadio di supergigante rossa a causa delle cospicue perdite di massa dovute ai loro intensi venti stellari e al rimescolamento degli elementi dovuto alla loro rapida rotazione.\nLe stelle WNh sono stelle spettroscopicamente simili alle WR, ma meno evolute in quanto hanno appena incominciato a espellere le loro atmosfere e quindi sono ancora molto massicce. Le stelle pi\u00f9 massicce conosciute sono di tipo WNh piuttosto che di tipo O, il che non \u00e8 inaspettato dato che stelle cos\u00ec massicce rimangono nella sequenza principale per poche centinaia di migliaia di anni dopo la loro formazione. Una spiegazione alternativa \u00e8 che stelle cos\u00ec massicce non possono formarsi come stelle di sequenza principale ma solo attraverso la fusione di due stelle meno estreme.\nLo statuto delle stelle WO non \u00e8 molto chiaro. Esse sono estremamente rare e tutti gli esempi noti sono pi\u00f9 massicci e pi\u00f9 luminosi delle pi\u00f9 comuni stelle di tipo WC. Quindi i dati non supportano l'ipotesi che le stelle WO siano il normale stadio di evoluzione successivo a quello delle pi\u00f9 comuni stelle WC. \u00c8 stato ipotizzato che le stelle WO si formino solo a partire dalle stelle di sequenza principale pi\u00f9 massicce oppure che corrispondano a una fase estremamente breve, della durata di poche centinaia di migliaia di anni immediatamente prima delle loro esplosione in supernovae, ove le stelle WC corrisponderebbero alla fase della fusione dell'elio nel nucleo, mentre quelle WO corrisponderebbero alle fasi di fusione successive\nSebbene le WR evolvano da stelle eccezionalmente massicce, esse non hanno masse elevatissime perch\u00e9 si formano in seguito perdita degli strati superficiali della stella. Per esempio, \u03b32 Velorum A si \u00e8 formata da una stella avente una massa iniziale di , ma ha attualmente una massa di .\nPoich\u00e9 le WR si formano da stelle molto massicce e poich\u00e9 le stelle molto massicce sono molto rare sia perch\u00e9 si formano meno spesso delle stelle meno massicce, sia perch\u00e9 hanno esistenze relativamente brevi, anche le WR sono stelle molto rare.\nSupernovae.\nCirca un quarto delle supernovae osservate sono di tipo Ib, cio\u00e8 traggono origine da stelle progenitrici che hanno perso quasi del tutto il loro idrogeno superficiale, oppure sono di tipo Ic, cio\u00e8 si originano da stelle che hanno perso l'idrogeno e buona parte dell'elio. Questi due tipi di supernovae corrispondono quindi abbastanza bene rispettivamente alle stelle di tipo WC e WO. Ci\u00f2 rende plausibile che queste stelle concludano la loro esistenza in supernovae piuttosto che diventare delle nane bianche. Di conseguenza ogni stella che incomincia la sua esistenza con una massa di almeno 8-10\u00a0M\u2609 \u00e8 destinata a terminarla in una supernova.\nSebbene la tesi secondo cui le progenitrici delle supernovae Ibc siano WR sia ampiamente accettata, non \u00e8 stato ancora possibile produrre alcuna verifica sperimentale convincente di questa ipotesi. Le stelle WR sono molto luminose date le loro alte temperature, ma sono visualmente poco brillanti, perch\u00e9 emettono gran parte della loro radiazione nell'ultravioletto, sono rare e sono distanti. La teoria suggerisce che le WR progenitrici di supernovae Ibc risultano troppo deboli per essere rilevate anche dagli attuali strumenti pi\u00f9 potenti. Una possibile eccezione \u00e8 quella della supernova SN Ib iPTF13bvn, la cui progenitrice sembra essere una WR avente una massa iniziale di circa e che al momento dell'esplosione aveva una massa di circa . \u00c8 anche possibile che alcune WR terminino la loro esistenza in collapsar, se non hanno perso sufficientemente massa durante la loro evoluzione. In questo caso, la stella collassa direttamente in un buco nero, senza esplodere in una supernova. Si ritiene che le collapsar siano all'origine dei lampi gamma, dovuti all'espulsione a velocit\u00e0 relativistiche di parte della materia del disco di accrescimento che si forma intorno al neonato buco nero.\nLa seguente tabella illustra le fasi evolutive cui vanno incontro le stelle con massa superiore a :\nLegenda:\nEsempi notevoli.\nLa WR pi\u00f9 luminosa vista dalla Terra \u00e8 Gamma2 Velorum, la stella pi\u00f9 brillante della costellazione delle Vele. Ha una magnitudine apparente di 1,83 ed \u00e8 visibile solo a coloro che si trovano pi\u00f9 a sud del 40\u00b0\u00a0parallelo\u00a0N. Si tratta in realt\u00e0 di un sistema multiplo nel quale le due componenti principali sono una WR di classe spettrale WC8 e una supergigante blu di classe O7,5. Il sistema dista circa : si tratta probabilmente della WR pi\u00f9 vicina alla Terra.\nLa seconda WR pi\u00f9 brillante vista dalla Terra \u00e8 , una stella di magnitudine 5,53, visibile solo pi\u00f9 a sud del tropico del Cancro. Si tratta anche in questo caso di un sistema multiplo nel quale una WR di classe WC5 \u00e8 accompagnata da altre stelle massicce. Dista circa .\nAlcune delle stelle pi\u00f9 massicce conosciute sono delle WR, in particolare della classe WNh. Fra queste vi \u00e8 anche R136a1, una stella visibile nella costellazione del Dorado e appartenente alla Grande Nube di Magellano, che \u00e8 considerata la stella pi\u00f9 massiccia attualmente conosciuta, con una massa stimata di circa .\nUn altro esempio notevole di WR \u00e8 la stella binaria WR 104, i cui venti stellari generano una spettacolare quanto rarissima nube a spirale la cui estensione potrebbe coprire una distanza pari a 20 volte il nostro Sistema Solare."}
{"id": "91050", "revid": "486946", "url": "https://it.wikipedia.org/wiki?curid=91050", "title": "Basso germanico", "text": ""}
{"id": "91055", "revid": "125207984", "url": "https://it.wikipedia.org/wiki?curid=91055", "title": "Bandiera dell'Iraq", "text": "L'attuale bandiera dell'Iraq era stata approvata provvisoriamente per un anno dal parlamento iracheno il 28 gennaio 2008, in attesa di una decisione definitiva sulla futura bandiera irachena all'indomani della fine della dittatura di Saddam Hussein.\nStoria della bandiera irachena.\n1921-1958.\nL'originale bandiera irachena venne adottata nel 1921, contribuendo alla formazione della nazione: era un tricolore orizzontale nero-bianco-verde, con un trapezoide rosso (alcune varianti hanno un triangolo) sul lato del pennone; due stelle bianche a sette punte poste sul trapezoide denotavano le 14 province del regno. I colori scelti per la nuova bandiera erano quelli dei capi hashemiti della rivolta araba, che fornirono il primo re alla nazione, e sono quindi simili a quelli della bandiera giordana, altro regno hashemita.\n1958.\nIn risposta all'unione di Egitto e Siria nella Repubblica Araba Unita, i due regni Hashemiti d'Iraq e Giordania costituiscono la Federazione Araba. La bandiera della federazione fu essenzialmente quella della Giordania, ma con il triangolo rosso privo della stella a sette punte. Questa bandiera \u00e8 identica alla bandiera che la Palestina adott\u00f2 nel 1948, e quasi identica la bandiera del partito Ba'ath. L'unione dur\u00f2 meno di sei mesi, terminata dalla rivoluzione irachena nel luglio del 1958.\n1959-1963.\nA seguito della rivoluzione di Qassim del 1958, che depose la monarchia nel 1959, l'Iraq adott\u00f2 un tricolore verticale nero-bianco-verde, con al centro della banda bianca una stella rossa ad otto punte con un disco giallo nel mezzo.\n1963-1991.\nQuesta versione venne adottata nel luglio 1963, dopo che il governo Qassim venne rovesciato. Le stelle verdi erano state piazzate in origine per via della proposta unione con Egitto e Siria (Repubblica Araba Unita), le cui bandiere avevano due stelle al centro. Anche queste avrebbero avuto tre stelle se l'unione si fosse completata.\n1991-2004.\nQuesta versione della bandiera venne adottata il 14 gennaio 1991. Il significato delle tre stelle cambi\u00f2 e pass\u00f2 a rappresentare i tre cardini del motto del Partito Ba'th: \"Wihda, Hurriyah, Ishtirrakiyah\" (Unit\u00e0, Libert\u00e0, Socialismo). Saddam Hussein decise di inserire le parole \"All\u0101hu Akbar\" (Allah \u00e8 il pi\u00f9 grande) tra le stelle. Si dice (anche se non \u00e8 confermato) che le parole sulla bandiera siano scritte con la calligrafia di Saddam; molti interpretano il cambiamento come un tentativo di ottenere l'appoggio del mondo islamico, nel periodo immediatamente precedente alla Prima Guerra del Golfo.\nLa controversia sulla bandiera del 2004.\nIl 26 aprile 2004 il governo provvisorio annunci\u00f2 una nuova bandiera per l'Iraq del dopo Saddam. Il governo dichiar\u00f2 che aveva scelto, tra 30 proposte, il disegno del noto artista-architetto iracheno Rifat al-Chaderchi (alias Rifat Chadirji).\nLa bandiera era bianca, con tre strisce parallele blu-giallo-blu che attraversavano il quarto (o terzo) inferiore; le strisce blu rappresentavano i fiumi Tigri ed Eufrate, e la striscia gialla rappresentava la minoranza curda (la ragione di questo simbolismo non \u00e8 chiara, ma la bandiera del Kurdistan ha un sole giallo). Nel centro del campo bianco campeggiava una mezzaluna crescente islamica, che era dipinta in un'insolita tonalit\u00e0 blu.\nIl disegno presentava una decisa rottura con i colori usati in altre bandiere arabe, che hanno una lunga storia - verde e nero sono usati per rappresentare l'Islam e il rosso simboleggia il nazionalismo arabo. Le mezzelune islamiche sono solitamente disegnate in rosso o in verde nell'araldica araba. La predominanza bianco-blu port\u00f2 immediatamente a controversie a causa della rassomiglianza con la bandiera di Israele, nazione con la quale l'Iraq aveva avuto un considerevole antagonismo (tra l'altro, diverse delle proposte originarie per la bandiera israeliana comprendevano il giallo). Altri critici lamentarono l'omissione dei tradizionali colori del panarabismo e l'omissione della frase \"All\u0101hu Akbar\", indipendentemente da chi l'aveva introdotta.\nCi fu discussione anche sull'autore, Rifat al-Chaderchi. Apparentemente era il fratello minore di un membro del governo provvisorio, Naseer al-Chaderchi, e come risultato la sua vittoria nel concorso per il nuovo disegno venne macchiata da accuse di nepotismo; in sua difesa, Rifat dichiar\u00f2 che non sapeva niente del progetto per una nuova bandiera fino a prima di ricevere una telefonata dal fratello, che lo invitava a disegnarne una, e che il fatto che si trattasse di un concorso non venne menzionato. In aggiunta, poich\u00e9 Rifat viveva a Londra dai primi anni ottanta, fu facile per i suoi critici accusarlo di non essere riuscito a catturare il sentimento nazionale dell'Iraq.\nIl 28 aprile il presidente del governo provvisorio Massoud Barzani present\u00f2 formalmente una versione modificata della bandiera, in cui l'originale tonalit\u00e0 molto chiara di blu, riportata dalla stampa il 26 aprile, era stata cambiata in una tonalit\u00e0 pi\u00f9 scura; non \u00e8 chiaro se questo cambiamento venne fatto per via delle proteste contro il nuovo disegno o, come sostenne il Consiglio, per una rettifica rispetto a quanto riportato precedentemente dalla stampa. Venne spiegato inoltre che la bandiera era un disegno temporaneo, da usarsi nei mesi seguenti fino all'adozione di una bandiera definitiva.\n2004-2008.\nDi fronte alla controversia, l'adozione della bandiera con la mezzaluna blu sembra essere stata abbandonata. Alla cerimonia di passaggio dei poteri, il 28 giugno 2004, venne usata una versione leggermente modificata della bandiera del 1991, che manteneva la scritta \"All\u0101hu Akbar\" ma con un carattere stilizzato.\n \n2008-oggi.\nL'attuale bandiera \u00e8 stata approvata dal Parlamento iracheno il 28 gennaio 2008. Essa ripropone il tricolore orizzontale e la scritta \"All\u0101hu Akbar\" in verde, al centro della banda bianca, scritta in arabo, in caratteri cufici. Vengono per\u00f2 eliminate le tre stelle, simbolo dell'unione per formare la grande nazione araba, proposta dall'ex presidente egiziano Nasser nel 1962 e tanto contestata dalla minoranza curda."}
{"id": "91059", "revid": "120517654", "url": "https://it.wikipedia.org/wiki?curid=91059", "title": "Roger Avary", "text": "Biografia.\nRoger Avary \u00e8 nato a Flin Flon, in Canada, da padre canadese cresciuto in Brasile e da madre tedesca, ma \u00e8 cresciuto in Arizona, (Stati Uniti), frequentando poi l\"'Art Center College of Design\".\nNei primi anni ottanta si trasfer\u00ec a Manhattan Beach, Los Angeles, California. A partire dal 1986 lavor\u00f2 come commesso in un videonoleggio locale, il \"Manhattan Beach Video Archivies\", dove si trov\u00f2 a lavorare con Quentin Tarantino. Con quest'ultimo co-sceneggi\u00f2 \"Le iene\" (1992) - in particolare di \"Le iene\", Avary cur\u00f2 gli spot che durante il film si sentono recitati da \"K-Billy\", il DJ di SuperSound 70's - \"Una vita al massimo\" (1993) e \"Pulp Fiction\" (1994), per poi scrivere e dirigere \"Killing Zoe\" (1994) con Tarantino come produttore.\nCominci\u00f2 allora a lavorare per la televisione, realizzando due episodi pilota per due nuove serie, ottenendo, per\u00f2, due insuccessi. Torn\u00f2 al cinema nel 2002 con \"Le regole dell'attrazione\", tratto dal romanzo omonimo di Bret Easton Ellis, da lui sceneggiato, diretto e prodotto.\nNel 2012 \u00e8 membro ufficiale della giuria del Concorso internazionale del 65\u00ba Festival del film Locarno."}
{"id": "91071", "revid": "104458", "url": "https://it.wikipedia.org/wiki?curid=91071", "title": "Fideris", "text": "Fideris (toponimo tedesco, in romancio \"Fadrein\", ) \u00e8 un comune svizzero di 600 abitanti del Canton Grigioni, nella regione Prettigovia/Davos."}
{"id": "91074", "revid": "1652635", "url": "https://it.wikipedia.org/wiki?curid=91074", "title": "Cielo", "text": "Il cielo \u00e8 lo spazio siderale percepibile della Terra o, per estensione, da un qualsiasi altro corpo celeste, visto dalla superficie. In presenza di una atmosfera si presenta con colori diversi a causa della rifrazione e diffusione della luce nell'atmosfera. Nel caso specifico del cielo terrestre, si presenta di colore variabile a causa dell'atmosfera terrestre e delle differenti condizioni di luce dipendenti da posizione geografica, quota, ora del giorno e periodo dell'anno. \nGeneralmente di giorno il cielo appare di colore azzurro, con sfumature rosse o gialle all'alba e al tramonto. In caso di fenomeni meteorologici in corso, esso assume una colorazione grigiastra, pi\u00f9 o meno scura. Quando non vi siano nuvole, sia di giorno che di notte \u00e8 possibile vedere la Luna quando \u00e8 sopra l'orizzonte e, di notte, le stelle. Di notte infatti il cielo senza luce solare appare nero ed \u00e8 quindi possibile distinguere la luce delle stelle che di giorno non sono visibili in quanto la loro minor intensit\u00e0 luminosa viene \"coperta\" dalla luce solare: in questo caso si parla di \"cielo stellato\".\nIl colore azzurro del cielo \u00e8 pi\u00f9 scuro in alta montagna, a causa della minore densit\u00e0 dell'atmosfera. Sulla Luna, e su tutti i corpi celesti dove l'atmosfera manca del tutto, il \"cielo\" \u00e8 perennemente nero.\nEtimologia.\nIl termine \"cielo\" deriva dal latino \"coelum\" o \"caelum\", a seconda delle forme, e queste sembrano correlate rispettivamente al greco \"\u03ba\u03bf\u1fd6\u03bb\u03bf\u03c2\" (\"koilos\") con il significato di \u00abcavo\u00bb, \u00abincavato\u00bb, e si rif\u00e0 ad una radice \"ku-\" con il senso di \u00abessere convesso\u00bb, paragonabile al modo di dire italiano \u00abvolta celeste\u00bb; oppure al verbo \"caedo\" ossia \u00abtagliare\u00bb perch\u00e9 gli astrologi dividevano il cielo in regioni.\nI nove cieli.\nDa sempre associato alla trascendenza e alla spiritualit\u00e0, nell'antichit\u00e0 e per tutto il Medioevo si riteneva che il cielo fosse fatto di cristallo, cio\u00e8 di un elemento trasparente e incorruttibile, che Platone e Aristotele chiamavano \u00abetere\u00bb. Osservando lo spostamento dei pianeti, si pensava inoltre che il cielo fosse composto da pi\u00f9 strati, cio\u00e8 che i vari pianeti fossero collocati su delle rispettive \"sfere\" in movimento, simili ad orbite, ognuno incastonato come una gemma in una di esse. Queste sfere, concentriche tra loro, e al cui centro si trovava la Terra, venivano appunto chiamate \"cieli\", e ciascuna prendeva il nome dal pianeta che trasportava: vi erano quindi, dall'interno verso l'esterno, il \"cielo della Luna\", il \"cielo di Mercurio\", quello di \"Venere\", del \"Sole\", di \"Marte\", di \"Giove\", di \"Saturno\": allora i pianeti conosciuti erano sette; anche la Luna e il Sole erano considerati pianeti, mentre la Terra non lo era. \nVi era poi, all'esterno di tutti, un ottavo cielo, detto \"delle stelle fisse\", nel quale erano fissate le stelle pi\u00f9 lontane; i teologi medievali aggiunsero inoltre un nono cielo, detto \"Primum mobile\", e infine l'Empireo, sede di Dio. Si riteneva anche che ciascun cielo venisse mantenuto in movimento dalle gerarchie degli angeli a ci\u00f2 deputati, chiamati anche \"intelligenze motrici\": poteva esservi un angelo per ogni cielo, o anche uno per ogni singolo movimento del pianeta, poich\u00e9 secondo il modello di Tolomeo il moto di ogni cielo era dato dalla somma di pi\u00f9 movimenti semplici.\nLa rivoluzione astronomica operata da Niccol\u00f2 Copernico e Newton ha sostituito la visione dei cieli o delle sfere orbitanti con la traiettoria delle orbite percorse dai rispettivi pianeti. La perdita della concezione animistica dei cieli, sebbene sostenuta ancora da Keplero, Paracelso, Bruno, ha indotto a spiegare il movimento degli astri sulla base del cosiddetto principio di inerzia, secondo il quale essi avrebbero la capacit\u00e0 di mantenersi in perpetuo movimento da soli senza l'intervento di intelligenze angeliche. Di nuovo Hegel, polemizzando contro Newton, sosteneva che i pianeti \u00absi muovono come D\u00e8i per l'aria leggera\u00bb, che il sistema solare \u00e8 un \u00abessere animato\u00bb, e che invece il meccanicismo si basa soltanto sulla \u00abmorta materia\u00bb, ovvero sulla \u00abmorte che chiamano forza di inerzia\u00bb.\nOggi \u00e8 rimasta una traccia dell'antica cosmologia medievale nell'espressione \u00abessere (o salire) al settimo cielo\u00bb, che significa \u00abraggiungere il massimo della felicit\u00e0\u00bb. La separazione tra scienza e religione, tra dimore fisiche e dimore spirituali, ha indotto comunque l'esegesi moderna a guardare all'altezza del cielo come \u00abprofondit\u00e0\u00bb dell'anima, riprendendo l'etimologia del latino \"altus\" che significa sia \u00abalto\u00bb che \u00abprofondo\u00bb. In tal senso, non viene negata la struttura metafisica dell'universo, nella quale Dio \u00e8 il centro e la fonte della vita che viene trasmessa e distribuita mediante i vari \u00ab\"Cieli\"\u00bb.\nPerch\u00e9 il cielo \u00e8 azzurro?\nLa luce visibile di colore bianco che proviene dal Sole \u00e8 formata dalla sovrapposizione di onde elettromagnetiche di lunghezza d'onda variabile e da noi percepita come violetta, fino alla radiazione che ci appare rossa, passando per il blu, il verde, giallo e arancione. La luce blu \u00e8 diffusa in tutte le direzioni, per via della sua lunghezza d'onda pi\u00f9 breve che quindi \u00e8 rifratta dalle pi\u00f9 piccole particelle degli strati pi\u00f9 alti dell'atmosfera, al contrario degli altri colori. In qualunque direzione si osservi, una frazione di questa luce giunge ai nostri occhi. Infatti il cielo ci appare blu.\nAl tramonto invece il cielo appare arancione perch\u00e9 la luce del Sole per raggiungere i nostri occhi deve attraversare un maggior spessore di atmosfera rispetto a quando il Sole \u00e8 a mezzogiorno, quindi la luce blu viene diffusa di pi\u00f9 in pi\u00f9 aria e ci raggiunge solo la luce rossa/arancione tipica del tramonto. Le nuvole invece appaiono bianche a causa della maggiore dimensione delle particelle che le compongono rispetto all'aria. Quindi esse diffondono i diversi colori della luce tutti allo stesso modo e quindi ci appaiono bianche (il bianco \u00e8 l'insieme di tutti i colori). Il fenomeno della diffusione che colora il cielo e le nuvole \u00e8 stato studiato da John William Strutt Rayleigh e prende il nome di \"scattering di Rayleigh\".\nFenomeni atmosferici.\nAlcuni fenomeni che si osservano talvolta nel cielo:"}
{"id": "91075", "revid": "104458", "url": "https://it.wikipedia.org/wiki?curid=91075", "title": "Jenaz", "text": "Jenaz (toponimo tedesco, in romancio \"Gianatsch\", desueto, ) \u00e8 un comune svizzero di 1\u00a0163 abitanti del Canton Grigioni, nella regione Prettigovia/Davos."}
{"id": "91076", "revid": "119481948", "url": "https://it.wikipedia.org/wiki?curid=91076", "title": "Langwies", "text": "Langwies (toponimo tedesco; ) \u00e8 una frazione di 296 abitanti del comune svizzero di Arosa, nella regione Plessur (Canton Grigioni).\nStoria.\nDal 1851 fino al 31 dicembre 2012 \u00e8 stato un comune autonomo che si estendeva per 54,96\u00a0km\u00b2; il 1\u00ba gennaio 2013 \u00e8 stato aggregato al comune di Arosa assieme agli altri comuni soppressi di Calfreisen, Castiel, L\u00fcen, Molinis, Peist e Sankt Peter-Pagig.\nInfrastrutture e trasporti.\nLangwies \u00e8 servito dalla stazione omonima della Ferrovia Retica (linea Coira-Arosa)"}
{"id": "91078", "revid": "2166030", "url": "https://it.wikipedia.org/wiki?curid=91078", "title": "Palencia", "text": "Palencia \u00e8 una citt\u00e0 della comunit\u00e0 di Castiglia e Le\u00f3n in Spagna, capoluogo della omonima provincia, nella regione della Tierra de campos a lato del fiume Carri\u00f3n. \u00c8 situata a 749 metri sul livello del mare e dista 235\u00a0km da Madrid. Ha un'estensione di 94,71\u00a0km\u00b2 e una popolazione di 78.892 abitanti (2017).\n\u00c8 sede vescovile.\nStoria.\nAbitata nell'antichit\u00e0 da una popolazione celtiberica fu conquistata ai Romani da Pompeo che pose fine alle guerre celtiberiche nel 70 a.C. La citt\u00e0, chiamata Pallantia, prosper\u00f2 sotto il dominio romano e di questo periodo gli scavi effettuati nel territorio hanno messo in luce diverse testimonianze: mosaici, stele, ceramiche. Continu\u00f2 ad essere importante anche sotto i re visigoti. Anche del periodo visigoto si hanno testimonianze importanti, soprattutto la chiesa di San Juan de Ba\u0148os, la cripta della Cattedrale e le numerosi necropoli nella zona. Gli Arabi nel 711 invasero la citt\u00e0 e la popolazione l'abbandon\u00f2 fuggendo sui monti dove nacquero nuovi villaggi. Il re di Navarra, conte d'Aragona e conte di Castiglia Sancho el Mayor nell'XI secolo risuscit\u00f2 Palencia dalle sue rovine. A lui segu\u00ec un'epoca di predominio dei vescovi, Palencia fu un'importante sede episcopale che favor\u00ec il pellegrinaggio a Santiago e il relativo \"camino\" che attraversa la provincia da est ad ovest. Il Cid, nella seconda met\u00e0 dell'XI secolo, adib\u00ec un edificio a lebbrosario, il primo in Spagna, oggi in questo posto \u00e8 la \"Chiesa di san Lazzaro\".\nTutto ci\u00f2 determin\u00f2 la rinascita della citt\u00e0. Nel XII secolo, precisamente nel 1113 e 1124, si tennero due concili.\nIl re Alfonso VIII di Castiglia fu il pi\u00f9 deciso promotore della citt\u00e0, cre\u00f2 il primo consiglio libero e nel 1212 circa vi stabil\u00ec la prima universit\u00e0 spagnola, avendo come studente d'eccezione Domenico di Guzm\u00e1n (1170-1221), il santo che affront\u00f2 con la predicazione l'eresia degli Albigesi e che successivamente fond\u00f2 l'Ordine dei frati predicatori che ebbe come carisma la predicazione e la conversione degli eretici.\nUn episodio singolare si verific\u00f2 nel 1388 quando, essendo gli uomini impegnati a combattere altrove, la citt\u00e0 fu difesa dalle donne dall'assalto delle truppe guidate da Giovanni di Gand duca di Lancaster (1340-1399), che tentava, invano, di conquistare la Castiglia rivendicandone il possesso per avere sposato Costanza, figlia del re don Pedro. In segno di riconoscenza per questo atto d'eroismo il re don Juan I autorizz\u00f2 le donne della citt\u00e0 a portare sul corpetto una sciarpa color oro e sui capelli un laccio dello stesso colore, come usa ancora oggi nel costume tradizionale palentino.\nEconomia.\nLa prosperit\u00e0 economica del XVI secolo trasform\u00f2 Palencia, insieme alle altre province castigliane, nel cuore economico e demografico dell'impero spagnolo.\nA partire dagli anni '70 del secolo scorso la provincia inizia uno sviluppo industriale nel tessile e nella metallurgia. Attualmente Palencia \u00e8 una citt\u00e0 con un alto livello di comunicazioni e servizi.\nNella fabbrica della Renault viene costruito il modello Renault Sc\u00e9nic.\nPrincipali monumenti.\nMusei.\nAccanto alla cattedrale \u00e8 il Museo Catedralicio con opere pittoriche di diversi artisti fra i quali El Greco e Francisco de Zurbar\u00e1n e, vicino, il Museo Arqueologico.\nParchi.\nParque de Jardinillos e di San Pablo. Un altro luogo verde \u00e8 il Parque del Salon attrezzato per passeggiate, sport e con un Auditorium. E ancora: il Parque de Carcavilla, il Parque de la Huerta Guadian, che ha al suo interno una chiesa romanica qui trasferita pietra su pietra dal paese del nord della provincia Villanueva del Rio prima che fosse sommersa dalle acque, i parchi lungo il fiume Carrion da entrambi i lati dedicati a vari sport.\nEventi e manifestazioni.\nNumerose e folcloristiche sono le feste: "}
{"id": "91080", "revid": "124875253", "url": "https://it.wikipedia.org/wiki?curid=91080", "title": "Cellula staminale", "text": "Le cellule staminali sono cellule primitive, non specializzate, dotate della capacit\u00e0 di trasformarsi in diversi altri tipi di cellule del corpo attraverso un processo denominato differenziamento cellulare. Sono oggetto di studio da parte dei ricercatori per curare determinate malattie, sfruttando la loro duttilit\u00e0. Le cellule staminali possono essere prelevate da diverse fonti come il cordone ombelicale, il sacco amniotico, il sangue, il midollo osseo, la placenta, i tessuti adiposi, la polpa dentale.\nCaratteristiche distintive.\nPer poter essere definita come staminale, una cellula deve soddisfare due propriet\u00e0: l'autorinnovamento e la pluripotenza.\nLa potenza differenziativa.\nLe cellule staminali vengono classificate in base alla loro potenza, la potenzialit\u00e0 di differenziarsi nei vari tipi o linee cellulari.\nCiclo cellulare.\nLa cellula staminale possiede le propriet\u00e0 di poter entrare ed uscire dalla fase G0 del ciclo cellulare, tale propriet\u00e0 assicura alle cellule di poter permanere in uno stato di quiescenza a tempo indeterminato e di mantenere il proprio stato indifferenziato. A seconda dei segnali ambientali che la cellula riceve essa potr\u00e0 andare incontro ad una replicazione simmetrica, tipica dello stadio di sviluppo embrionale che aumenta il numero delle cellule staminali, o potr\u00e0 andare incontro alla modalit\u00e0 di divisione non simmetrica, tipica della fase adulta, cio\u00e8 produce due cellule figlie: una \"specializzata\", che andr\u00e0 incontro a differenziazione, l'altra \"staminale\", cio\u00e8 indifferenziata.\nQuesto tipo di divisione asimmetrica, nel tempo, garantisce la presenza di una cellula non-differenziata e quindi la possibilit\u00e0 di riparazione del tessuto a cui la cellula appartiene. In un muscolo, ad esempio, la presenza di cellule staminali garantisce il ricambio cellulare qualora le cellule muscolari fossero diventate troppo vecchie o comunque incapaci di riprodursi.\nNon tutti i tessuti hanno la capacit\u00e0 di auto-ripararsi o di auto-rinnovarsi: ci\u00f2 dipende o dall'assenza, in quel tessuto, di cellule non-specializzate o di cellule \"labili\". I tessuti a parziale capacit\u00e0 di rinnovamento sono caratterizzati dalla presenza di cellule dette \"stabili\". Le cellule staminali si definiscono infatti \"labili\" quando sono sempre in attiva proliferazione (cheratinociti, cellule del midollo osseo e della mucosa digestiva), \"stabili\" quando operano seppure in maniera ridotta (ad esempio gli epatociti) e \"perenni\" quando cessano la loro attivit\u00e0 di sostituzione/creazione di cellule (ad esempio cellule del sistema nervoso).\nClassificazione in base all'origine.\nLe cellule staminali possono essere classificate anche in base alla loro sorgente di derivazione:\nPrelievo.\nLe cellule staminali che possono essere recuperate, a livello dell'embrione e del feto, durante lo sviluppo, rappresentano le cellule con una maggiore potenzialit\u00e0 di differenziazione.\n\u00c8 possibile, dall'embrione preimpianto allo stadio di blastocisti (ovuli fecondati in vitro), isolare le cellule del nodo embrionale e coltivarle: in questo modo si possono ottenere migliaia di cellule embrionali staminali la cui principale caratteristica \u00e8 data dalla grande capacit\u00e0 di differenziarsi negli altri tipi cellulari; tale ricerca \u00e8 il fulcro per lo sviluppo della medicina rigenerativa di tessuti ed organi danneggiati.\nBanche di crioconservazione.\nLe \"banche di conservazione delle cellule staminali\" sono strutture con elevati standard di sicurezza, in cui le unit\u00e0 di cellule prelevate vengono stoccate in capienti contenitori di azoto criogenico fino al momento del loro eventuale utilizzo.\nLe cellule staminali possono essere conservate immerse in celle di azoto liquido o di vapori di azoto a -170 / -190\u00a0\u00b0C (risospese in appropriati mezzi per la crioprotezione, come ad esempio il dimetilsolfossido o il glicerolo).\nLa legislazione che regolamenta le Banche di cellule staminali varia da Paese a Paese, e si differenzia a seconda della fonte di prelievo delle cellule (amniocentesi, cordone ombelicale, sangue, denti...) e dell'uso previsto (autologo o allogenico): in Italia la legislazione vieta solo la conservazione delle cellule cordonali ad uso autologo presso banche private, pur consentendone la conservazione presso strutture estere.\nLa conservazione autologa ha il vantaggio della totale assenza di fenomeni di rigetto in caso di autotrapianti di organi e tessuti, mentre lo svantaggio di tale pratica \u00e8 rappresentato dal fatto che, in caso di leucemia, ad esempio, nel campione conservato siano presenti cellule tumorali leucemiche, cos\u00ec come nell'organismo malato del paziente: questo \u00e8 il motivo per cui, principalmente, gli interventi effettuati nella pratica chirurgica sono a base di cellule staminali cordonali eterologhe, ottenute quindi da un donatore presumibilmente sano.\nLe cellule vengono conservate perch\u00e9 si prevede che in futuro saranno un elemento di cura contro linfomi, leucemie e tumori, utile nella terapia genica e tissutale, nel trattamento di patologie ereditarie, ma per il momento, vengono utilizzate fondamentalmente in alternativa al trapianto di midollo osseo.\nIn Italia sono attive banche pubbliche di cellule cordonali e banche di cellule staminali di varia natura, tra cui le amniotiche.\nBanche di conservazione delle cellule staminali da cordone ombelicale.\nIn alcuni ospedali, \u00e8 per\u00f2 possibile effettuare la donazione delle cellule staminali cordonali, le quali vengono conservate presso banche situate in strutture pubbliche (la pi\u00f9 grande \u00e8 la Milano Cord Blood Bank presso l'Ospedale Maggiore, ne esistono altre presso gli ospedali di Pavia, Verona, Padova, Torino, Bologna, Genova, Treviso, Firenze, Pisa, Pescara, Roma, Napoli, San Giovanni Rotondo, Reggio Calabria, Sciacca). Molti altri ospedali pubblici italiani, dove non esiste una struttura interna deputata alla conservazione dei campioni, fungono da centri di raccolta del sangue cordonale, che viene poi distribuito alle banche pubbliche.\nIn Italia esistono solo banche cordonali pubbliche: infatti il decreto ministeriale del 18 novembre 2009 recita che \"\u00e8 vietata l'istituzione di banche per la conservazione di sangue dal cordone ombelicale presso strutture sanitarie private o presso societ\u00e0 private\";\nLe banche pubbliche sono state istituite per conservare il sangue cordonale dei neonati per cui esiste un'elevata familiarit\u00e0 per alcune gravi patologie genetiche- si parla in questo caso di \"conservazione autologa dedicata\" - o per conservare il sangue cordonale che alcuni genitori decidono di donare affinch\u00e9, in caso di compatibilit\u00e0, possa essere trapiantato ad un bambino malato - si parla di \"conservazione allogenica\".\nNelle banche private l'unit\u00e0 di sangue prelevata dal cordone ombelicale di un bambino viene invece conservata a suo nome - si parla di \"conservazione autologa\" - e diventa a tutti gli effetti una sua propriet\u00e0; il sangue rimane cos\u00ec congelato fino al momento in cui dovesse servire allo stesso bambino (trapianto autologo) o eventualmente a un suo familiare compatibile.\nBanche di cellule da liquido amniotico.\nVista l'alta capacit\u00e0 moltiplicativa, le staminali da liquido amniotico si possono conservare per se stessi autorizzando al contempo la possibilit\u00e0 di utilizzo per soggetti compatibili.\nLe cellule amniotiche non rientrano concettualmente nella linea legislativa del sangue e dei suoi derivati, pertanto la loro conservazione \u00e8 consentita in tutto il mondo.\nLe cellule vengono estratte da un campione prelevato durante l'amniocentesi, successivamente amplificate ed espanse in laboratorio.\nPresunte applicazioni cliniche e mancanza di regolamentazione.\nL'attenzione dei ricercatori \u00e8 focalizzata su eventuali futuri utilizzi a scopo clinico per altre patologie, per le quali le staminali potrebbero avere un potenziale d'uso, anche se al momento tali sviluppi sono ancora sostanzialmente lontani dalla pratica clinica.\nAlcuni trattamenti \"sperimentali\" basati sulle cellule staminali, a volte presentati con toni enfatici ma senza che a questi corrisponda in realt\u00e0 una solida evidenza scientifica, hanno spesso fatto leva sulla disperazione e le false speranze dei pazienti, e creato il business dei \"viaggi della speranza\" in diversi paesi del mondo, in cui sono sorte delle \"cliniche private\" che operano spesso fuori dalle regolamentazioni e dalle buone prassi cliniche internazionali.\nL'ISSCR (la principale Societ\u00e0 scientifica internazionale per la ricerca sulle cellule staminali) ha quindi emesso specifiche linee-guida per la ricerca e l'applicazione clinica in merito, mettendo fortemente in guardia i pazienti rispetto alla frequente presentazione di risultati volutamente esagerati e senza alcun fondamento reale nell'ambito di tali presunte \"terapie\", spesso accompagnate anche dall'omissione dei rischi relativi:"}
{"id": "91081", "revid": "110157", "url": "https://it.wikipedia.org/wiki?curid=91081", "title": "Haldenstein", "text": "Haldenstein (toponimo tedesco; ) \u00e8 un comune svizzero di 1\u00a0023 abitanti del Canton Grigioni, nella regione Plessur.\nStoria.\nAbitata fina dal Neolitico, la localit\u00e0 fu centro e romano tra il I e il IV secolo. , si svilupp\u00f2 come signoria feudale prima alle dipendenze dei vescovi di Coira e poi come feudo dell'impero. Passata di mano di vari signori e posta sotto la protezione della Repubblica delle Tre Leghe, fu acquistata, nonostante le proteste degli abitanti, da Thomas von Schauenstein nel 1608, divenuto barone dell'impero nel 1611; dal 1612 l'imperatore concesse alla signoria i diritti di coniare monete (con zecca fino al XVIII secolo), di mercato e di asilo.\nNel 1701 fu ereditata dai Von Salis-Maienfeld: il nuovo signore, il barone Johann Luzius von Salis, nello stesso anno vi abol\u00ec la servit\u00f9 della gleba e nel 1731 Gubert von Salis ne ampli\u00f2 il castello. La signoria fu soppressa nel 1803; .\nIl castello di Lichtenstein, posto a nord del centro, fu distrutto e abbandonato dopo il terremoto del 1769. Al momento della sua soppressione la signoria aveva 349 abitanti; fu assorbita dal Canton Grigioni. Il comune fece parte del distretto di Landquart fino alla sua soppressione, il 31 dicembre 2015; dal 1\u00ba gennaio 2016 \u00e8 incluso nella nuova regione Plessur.\nInfrastrutture e trasporti.\nHaldenstein \u00e8 servito dalla stazione omonima della Ferrovia Retica (linea Landquart-Coira-Thusis)."}
{"id": "91083", "revid": "110157", "url": "https://it.wikipedia.org/wiki?curid=91083", "title": "Says", "text": "Says (toponimo tedesco) \u00e8 una frazione di 158 abitanti del comune svizzero di Trimmis, nella regione Landquart (Canton Grigioni).\nStoria.\nGi\u00e0 comune autonomo istituto nel 1880 per scorporo da quello di Trimmis, si estendeva per 14,47\u00a0km\u00b2 e comprendeva le frazioni di Obersays, Untersays e Valtanna; il 1\u00ba gennaio 2008 \u00e8 stato nuovamente accorpato a Trimmis.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nGi\u00e0 borgo di lingua romancia, fu germanizzato a partire dal XIV secolo da immigrati walser."}
{"id": "91085", "revid": "104458", "url": "https://it.wikipedia.org/wiki?curid=91085", "title": "Untervaz", "text": "Untervaz (toponimo tedesco; in romancio \"Vaz sut)\") \u00e8 un comune svizzero di 2\u00a0527 abitanti del Canton Grigioni, nella regione Landquart.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella):\nLingue e dialetti.\nGi\u00e0 borgo di lingua romancia, fu germanizzato a partire dal tardo Medioevo da immigrati walser e alemanni.\nInfrastrutture e trasporti.\n\u00c8 servito dalla stazione di Untervaz-Trimmis della Ferrovia Retica, sulla linea Landquart-Coira-Thusis.\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "91086", "revid": "121319348", "url": "https://it.wikipedia.org/wiki?curid=91086", "title": "Bandiera dell'Islanda", "text": "La bandiera dell'Islanda \u00e8 descritta ufficialmente dalla Legge N. 34 del 17 giugno 1944, il giorno in cui l'Islanda divenne una repubblica.\nStoria.\nLa bandiera civile dell'Islanda \u00e8 stata usata come simbolo non ufficiale dal 1913. Venne scelta ufficialmente il 19 giugno 1915, per rappresentare l'Islanda come territorio della Danimarca, ed \u00e8 stata usata in mare dal 1\u00ba dicembre 1918. Il 17 giugno 1944 venne adottata come emblema della repubblica indipendente d'Islanda. Come altre bandiere con la croce scandinava, \u00e8 ispirata alla Dannebrog, la bandiera danese.\nDal 1897, su proposta dello scrittore Einar Benediktsson, era in uso \u2014 non autorizzato (con la scusa che era troppo simile alla bandiera greca) \u2014 una bandiera celeste con croce bianca (oggi rimane in uso presso alcune istituzioni e associazioni come l'Universit\u00e0 d'Islanda e l'Associazione della Giovent\u00f9 Islandese). Durante il brevissimo e non riconosciuto regno del protettore d'Islanda J\u00f8rgen J\u00f8rgensen (i \"Jorundur Hundadagakonungur,\" ovvero i giorni della canicola estiva del 1809) la bandiera, in pratica mai utilizzata, fu composta da tre merluzzi in campo blu/celeste.\nLeggi riguardanti la bandiera.\nIl 17 giugno 1944, il giorno in cui l'Islanda divenne una repubblica, venne emanata una legge che parlava della bandiera e dello stemma nazionale. Ad oggi, questa \u00e8 l'unica legge principale fatta riguardo alla bandiera e allo stemma, a parte due leggi del 1991: una che stabilisce il giorno della bandiera ufficiale e l'ora del giorno in cui la bandiera pu\u00f2 essere issata e ammainata, e l'altra che definisce i colori specifici della bandiera islandese (fino ad allora, la colorazione seguiva una convenzione, ma la nuova legge la codific\u00f2 in forma ufficiale).\nLa legge descrive le dimensioni della bandiera comune e delle bandiere governative usate da ambasciate e Ministero degli Affari Esteri. Si addentra inoltre nei dettagli sull'uso, ad esempio come la bandiera deve essere attaccata in differenti situazioni: su un pennone, su una casa, su diversi tipi di unit\u00e0 navali.\nIn base alla legge, usare la bandiera \u00e8 un privilegio e non un diritto. Il proprietario deve seguire le istruzioni all'uso e assicurarsi che la bandiera sia in ottime condizioni per quanto riguarda il colore e l'usura. Stabilisce inoltre che nessuno deve offendere la bandiera con azioni o parole, pena una multa o l'imprigionamento fino ad un anno.\nLa legge originale stabiliva, all'articolo sette, che un'altra legge sarebbe stata emanata, riguardante il giorno della bandiera ufficiale e l'ora del giorno in cui la bandiera poteva essere issata e ammainata, ma tale legge non entr\u00f2 in vigore, ma solo 50 anni dopo, nel 1991. Questa legge stabilisce che la bandiera non deve essere issata prima delle 7 del mattino, che di preferenza non deve essere ammainata dopo il tramonto, ma che deve essere ammainata entro la mezzanotte. Comunque, se la bandiera \u00e8 issata in un'assemblea all'aperto o in un raduno ufficiale, come un funerale o una cerimonia memoriale, la bandiera pu\u00f2 restare issata per la durata dell'evento, anche se comunque non oltre la mezzanotte.\nGiorni della bandiera ufficiali.\nIn base alla legge n\u00ba 5 del 23 gennaio 1991, i seguenti giorni, sono dichiarati giorni della bandiera a livello nazionale. In questi giorni la bandiera deve essere issata sugli edifici federali e di stato, e su quelli sotto la supervisione di ufficiali e speciali rappresentanti dello stato. Qualsiasi aggiunta alla lista seguente pu\u00f2 essere decisa ogni anno dall'Ufficio del Primo Ministro. In questi giorni, la bandiera deve essere issata completamente, eccetto il venerd\u00ec santo, quando deve essere a mezz'asta.\nI colori della bandiera.\nUfficialmente, i colori della bandiera islandese sono stabiliti da una legge del 1991 secondo cui i colori devono avere le seguenti tinte SCOTDIC (\"Dictionaire Internationale de la Couleur\"):\nRecentemente il governo islandese ha considerato l'eventualit\u00e0 di emanare la specifica dei colori nei pi\u00f9 noti sistemi Pantone e CMYK. Comunque, nessuna azione ufficiale \u00e8 stata presa e le specifiche PMS e CMYK rimangono proposte non ufficiali.\n\"Proposta Pantone Matching System:\"\n\"Proposta CMYK:\""}
{"id": "91088", "revid": "661526", "url": "https://it.wikipedia.org/wiki?curid=91088", "title": "Giovanni Giudici", "text": "Cresciuto nel borgo marinaro di Le Grazie vicino a Porto Venere, \u00e8 stato un aderente alla linea della poesia anti-novecentesca.\nBiografia.\nFiglio di Gino Giudici, impiegato presso vari enti privati, e Alberta Giuseppina Portunato, maestra elementare nella scuola dell'isola Palmaria e poi in quella delle Grazie, il poeta era il quartogenito e l'unico sopravvissuto di cinque figli tutti morti poco dopo la nascita o al momento del parto.\nGli anni dell'infanzia e i primi studi.\nAlle Grazie, dove il nonno paterno, discendente da una famiglia di piccoli possidenti di Casale Marittimo (Pisa), esercita la professione di farmacista, abitano anche i nonni materni e Giovanni trascorre i primi anni dell'infanzia nel paese natio tra la casa dei genitori e quella dei nonni ricevendo dalla madre una seria educazione cattolica. La morte della madre, avvenuta l'8 novembre 1927 per una eclampsia da parto, lascia in Giovanni una \"voragine di privazione\" che anzich\u00e9 colmarsi si allargher\u00e0 col trascorrere degli anni.\nNel 1928, il padre Gino si risposa con Clotilte Carpena, dalla quale avr\u00e0 cinque figli, e nel 1929 si trasferisce a Cadimare aumentando cos\u00ec la sofferenza di Giovanni che deve allontanarsi dalle Grazie e dai nonni. A Cadimare egli frequenta presso un Istituto di suore l'asilo e, avendogli il padre fatto saltare una classe, la seconda elementare, ma verso la fine degli anni trenta il padre si trasferisce con i suoi familiari alla Spezia e sar\u00e0 questo un altro periodo difficile per Giovanni che risentir\u00e0 della ristrettezza economica della famiglia e dei ricatti sentimentali ai quali lo sottopongono, pur a fin di bene, i nonni paterni e i parenti della madre che lo vorrebbero in affido.\nAlle Grazie Giovanni riuscir\u00e0 a tornare nel 1932 e a frequentare per due trimestri la quarta elementare fino a quando il padre Gino, impiegato presso l'Istituto ISTAT e in seguito al Ministero della guerra, si trasferisce, nel 1933, a Roma e, in attesa di un definitivo alloggio, colloca il figlio presso il Pontificio Collegio Pio X dove Giovanni rimane fino alla primavera del 1935 terminando la quinta elementare e la prima ginnasiale.\nDurante l'estate per\u00f2 gli \u00e8 concesso di trascorrere le vacanze alla Grazie presso le famiglie dei nonni e della zia materna Angela.\nGli studi superiori.\nNel 1935, quando la famiglia ottiene l'assegnazione di un appartamento dell'Istituto Case Popolari, il padre gli fa lasciare il collegio ed egli prosegue gli studi presso l'Istituto Quinto Orazio Flacco a Monte Sacro.Risalgono a questo periodo i primi tentativi poetici tra i quali rimane un sonetto, ispirato al monumento che si trova sul piazzale di Porta Pia, intitolato \"Il bersagliere\".\nLa famiglia intanto si trova sempre in gravi difficolt\u00e0 economiche e Giovanni ricever\u00e0 in dono i libri scolastici da alcune sue insegnanti tra le quali Letizia Falcone che diventer\u00e0 in seguito nota ispanista e traduttrice di Cervantes e di Teresa di Lisieux. Scrive in questo periodo altri componimenti poetici, sempre in forma di sonetto, dedicati ad una compagna di scuola.\nRisalgono a questo periodo le sue numerose letture extrascolastiche che, non avendo i mezzi per comprarsi i libri, compie prendendoli in prestito preso la Biblioteca comunale. Nel 1939 si iscrive al Liceo classico statale Giulio Cesare presso la sezione staccata di Monte Sacro e al termine della seconda liceo, con la media di otto decimi, pu\u00f2 affrontare direttamente l'esame di maturit\u00e0 e per pagarsi le lezioni di matematica d\u00e0, a sua volta, lezioni di greco e latino.\nL'universit\u00e0 e i primi racconti.\nSu insistenza del padre, nel 1941, si iscrive alla facolt\u00e0 di Medicina ma \u00e8 attirato da quella di Lettere dove si reca spesso ad ascoltare le lezioni. Proprio alla fine del 1941 risalgono i primi contatti con i militanti dell'antifascismo a Monte Sacro e in seguito, sempre pi\u00f9 frequenti, quelli con i gruppi romani e del PCI.\nNella primavera del 1942 decide di cambiare il corso di studi e si iscrive alla Facolt\u00e0 di Lettere dove frequenta i corsi di famosi maestri come Giulio Bertoni di Filologia romanza, Alfredo Schiaffini di Storia delle Lingue, Gino Funaioli di Letteratura latina, Natalino Sapegno di Letteratura italiana, Antonino Pagliaro di Glottologia, Giuseppe Cardinali di Storia romana, Pietro Paolo Trompeo di lingua e letteratura francese, Gennaro Perrotta di letteratura greca.\nSi ampliano le sue conoscenze letterarie e le letture diventano pi\u00f9 varie. Risale a questo periodo, come il poeta stesso ci racconta, le letture di Rilke e di Campana, la lettura assidua della rivista \"Primato\" di Bottai e stringe amicizia con un suo compagno di studi, Ottiero Ottieri.\nRisalgono al 1943 i suoi primi racconti e un gruppo di poesie che gli vengono per\u00f2 rifiutate. Legge una poesia di Sereni sul settimanale \"Tempo\" edito da Mondadori e, sempre sullo stesso settimanale qualche poesia di Ungaretti, Quasimodo, Penna e Gatto.\nIl periodo della guerra.\nNel periodo della guerra, per non essere richiamato al servizio militare, trova rifugio presso la casa di un amico dove rimane nascosto e dopo l'8 settembre partecipa, all'interno del quartiere dove abita, all'attivit\u00e0 clandestina del Partito d'Azione e fonda, insieme ad un gruppo, il giornale \"La nostra lotta\".\nIl 6 gennaio 1944 riesce ad entrare nella Guardia di Finanza della Citt\u00e0 aperta di Roma dove presta servizio per sette mesi e il 4 giugno assiste alla liberazione di Roma da parte dell'esercito statunitense.\nRiprende intanto gli studi interrotti e per aiutare finanziariamente la famiglia d\u00e0 lezioni private. Conosce in questo periodo il sacerdote Ernesto Buonaiuti, che era stato privato dell'insegnamento universitario per non aver voluto giurare fedelt\u00e0 al regime fascista, il quale gli offre di lavorare per qualche tempo per lui scrivendo a macchina sotto dettatura.\nRisale al luglio del 1944 il racconto \"L'odore d'acetilene\" e verso la fine dell'anno trova lavoro come garzone di cucina presso la caserma della Royal Air Force inglese ma presto, dietro raccomandazione si inserisce al Ministero dell'interno e viene assegnato alla Questura di Roma dove lavora per un po' di tempo all'ufficio stampa.\nPubblica nel frattempo, sulla rivista \"1945\" diretta dal Buonaiuti, due articoli sul pensiero di Charles P\u00e9guy e riesce, con i primi guadagni, ad acquistare Il Canzoniere di Saba.\nContinua a cimentarsi con il racconto e scrive \"Il colore blu della morte\", \"Uomini a gara\" oltre ad alcune poesie e il 1\u00ba agosto dibatte una tesi di laurea, con il relatore Pietro Paolo Trompeo, in Letteratura francese sul poeta francese Anatole France, anche se avrebbe desiderato lavorare su Charles Baudelaire, e prima della fine dell'anno entra a far parte del PSIUP come segretario del circolo giovanile di Monte Sacro.\nGli anni del dopoguerra.\nNella primavera del 1946 riesce a trascorrere un periodo di vacanza a Monte Sacro che sente sempre di pi\u00f9 essere il paese che maggiormente ama.\nCresce in lui, oltre il bisogno di poesia, il desiderio di mettere ordine nella sua vita, come avere un lavoro stabile, una famiglia e una casa, ma la sua situazione economica non glielo permette ancora.\nContinua a svolgere attivit\u00e0 politica nello PSIUP e comincia a compiere i primi viaggi a Milano e a Torino, dove fa diverse importanti conoscenze e sul numero speciale del 2 giugno di \"Rivoluzione Socialista\", il supplemento settimanale dell'\"Avanti!\" , esce la sua prima poesia edita dal titolo \"Compagno, qualche volta.\"\nL'attivit\u00e0 di giornalista.\nInizia nel 1947 la sua attivit\u00e0 di cronista presso il quotidiano \"L'Umanit\u00e0\" di Roma, venendo assunto come giornalista professionista il 1\u00ba gennaio 1948, col ruolo di capocronista. Alla chiusura del giornale, il 31 luglio dello stesso anno, Giudici passa alla redazione de \"L'Umanit\u00e0\" di Milano. Durante questo periodo conosce Mario Picchi con il quale stringe una salda amicizia.\nNel dicembre del 1947 ha l'occasione di ascoltare Thomas Stearns Eliot che legge i suoi versi nell'aula magna del Collegio Romano, avvenimento che lo riempie di entusiasmo.\nNel frattempo ottiene l'abilitazione all'insegnamento nella scuola media.\nNel 1949, grazie ad Alberto Frattini che aveva conosciuto ai tempi dell'universit\u00e0, riesce a pubblicare due liriche (\"L\u00e0 dove gli angeli cantano\", \"Sola caduta a infrangere\") e un articolo su Saba sulla rivista \"Accademia\" e il 14 settembre su \"Il cittadino. Settimanale dell'Italia socialista\" propone un'inchiesta che riguarda i viaggi all'estero degli italiani.\nNegli anni collabora con vari giornali di sinistra, come l'Espresso, l'Unit\u00e0 e Rinascita.\nLegge in questo periodo l'opera di Piero Jahier (Ragazzo), che conoscer\u00e0 a Milano nel 1963, e ne rimane molto colpito.\nGli si offrono intanto tre proposte di lavoro, l'insegnamento in una scuola media di Velletri, l'assunzione nella redazione di \"Paese Sera\" e un impiego presso gli uffici romani dell'USIS (\"United States Information Service\") che dipendono dall'ambasciata statunitense. Egli sceglie quest'ultimo, anche perch\u00e9 meglio retribuito, ed inizia l'attivit\u00e0 come redattore del bollettino quotidiano da inviare ai vari giornali."}
{"id": "91089", "revid": "110157", "url": "https://it.wikipedia.org/wiki?curid=91089", "title": "Valzeina", "text": "Valzeina \u00e8 stato un comune svizzero di 139 abitanti, nel distretto di Prettigovia/Davos (Canton Grigioni). \u00c8 stato istituito nel 1891 con la fusione dei comuni soppressi di Hintervalzeina e Vordervalzeina e soppresso il 31 dicembre 2010: il 1\u00ba gennaio 2011 \u00e8 stato accorpato al comune di Gr\u00fcsch assieme all'altro comune soppresso di Fanas."}
{"id": "91090", "revid": "104458", "url": "https://it.wikipedia.org/wiki?curid=91090", "title": "Zizers", "text": "Zizers (toponimo tedesco; in romancio \"Zir\" o \"Zezras\", ) \u00e8 un comune svizzero di 3\u00a0520 abitanti del Canton Grigioni, nella regione Landquart.\nStoria.\nFino al 1854 il comune di Zizers incluse anche la localit\u00e0 di Mastrils, poi divenuta comune autonomo, e fino al 1913 quelle di Oberzollbruck, Russhof e Untere M\u00fchle, poi attribuite a Igis.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella):\nInfrastrutture e trasporti.\n\u00c8 servito dalla stazione ferroviaria omonima della Ferrovia Retica, sulla linea Landquart-Coira-Thusis.\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "91092", "revid": "104458", "url": "https://it.wikipedia.org/wiki?curid=91092", "title": "Bandiera del Kazakistan", "text": "L'attuale bandiera del Kazakistan \u00e8 stata adottata il 4 giugno 1992. Consiste di un campo azzurro, con un'aquila della steppa posta sotto un sole dorato con 32 raggi al centro della bandiera e un \"ornamento decorativo nazionale\" posto lungo il lato del pennone.\nIl motivo rappresenta le tradizioni artistiche e culturali del vecchio khanato del popolo kazako. Lo sfondo azzurro rappresenta i vari popoli turchi che compongono la popolazione odierna, compresi Tatari, Mongoli, Uiguri e altri. Tra questi popoli l'azzurro ha un significato religioso, rappresenta il dio del cielo G\u00f6k-Tanry, \"l'eterno vasto cielo blu\"; un'interpretazione pi\u00f9 moderna \u00e8 che simboleggi i vasti cieli del Kazakistan e la libert\u00e0.\nL'aquila dorata \u00e8 associata all'impero di Gengis Khan, che govern\u00f2 il Kazakistan e aveva come vessillo una bandiera blu con tale animale; \u00e8 quindi un ricordo della prode storia del popolo che forma la moderna nazione del Kazakistan.\nStoria.\nLa prima bandiera moderna fu innalzata dal movimento Alash Orda, di essa ne rimango poche informazioni ma probabilmente era costituita da un fondo rosso con al centro la mezza luna e la stella di colore giallo. Con la conquista sovietica la bandiera della repubblica, formatasi con la costituzione del 26 marzo 1937, divenne rossa con la presenza in alto all'asta del nome, scritto sia in kazako che in russo, e di falce e martello.\nNel 1940 la scritta in kazako della repubblica si trasform\u00f2 in caratteri cirillici. Il 24 gennaio 1953 la bandiera fu sostituita da una nuova con proporzioni di , l'eliminazione del nome, l'aggiunta di una stella accanto al simbolo di falce e martello e una fascia azzurra orizzontale posta nella parte inferiore e terminante con una piccola fascia rossa di fine bordo.\nLa bandiera della repubblica socialista sovietica fu mantenuta nei primi sei mesi del nuovo Stato proclamatosi indipendente il 16 dicembre 1991.\nIl 4 giugno 1992 fu adottata la nuova bandiera nazionale. In proporzioni di , la bandiera ha un fondo celeste che simboleggia il benessere, la pace e la serenit\u00e0 del cielo. Al centro \u00e8 presente un sole raggiante sotto il quale volteggia il berkut, l'aquila della steppa. I due simboli rappresentano la libert\u00e0 e gli ideali elevati. Il motivo vicino all'asta rappresenta un \"ornamento decorativo nazionale\". Inizialmente era previsto di colore rosso dalla legge del 4 giugno, ma si modific\u00f2 il colore in giallo tra il 5 e il 16 giugno, con l'emendamento della legge."}
{"id": "91094", "revid": "125197352", "url": "https://it.wikipedia.org/wiki?curid=91094", "title": "Bandiera del Kenya", "text": "La bandiera del Kenya \u00e8 stata adottata il 12 dicembre 1963. Derivata da quella del KANU (Kenya African National Union), il movimento politico guidato da Jomo Kenyatta che ha condotto la nazione all'indipendenza, \u00e8 composta da tre bande orizzontali nero, rosso e verde (dall'alto in basso), separate da due strisce bianche. Il nero e il rosso rappresentano la popolazione africana e il suo sangue, uguale a quello di tutti gli altri uomini; il verde la terra e le sue ricchezze; le strisce bianche, simbolo di pace, vennero aggiunte in occasione dell'indipendenza. Al centro della bandiera \u00e8 presente uno scudo masai con due lance incrociate, a sottintendere la volont\u00e0 del popolo di difendere la libert\u00e0 conquistata dopo anni di lotte."}
{"id": "91096", "revid": "124901644", "url": "https://it.wikipedia.org/wiki?curid=91096", "title": "Unione delle comunit\u00e0 e organizzazioni islamiche in Italia", "text": "L'Unione delle comunit\u00e0 e organizzazioni islamiche in Italia (abbreviato in UCOII) associazione islamica italiana. Essa riunisce 153 associazioni sia territoriali che di settore e gestisce circa 80 moschee e 300 luoghi di culto non ufficiali.\nStoria.\nFondata ad Ancona nel 1990 per iniziativa di membri del Centro culturale islamico di Milano e Lombardia, l'organizzazione nasce dalla fusione di diverse componenti, tra cui quella siriana e palestinese degli ex studenti dell\"'Unione degli studenti musulmani in Italia\" (USMI), vicini ai Fratelli Musulmani, assieme ad altri dirigenti provenienti da diverse esperienze, come ad esempio quella delle donne musulmane del collettivo \"Islam donne\" o quella di Hamza Roberto Piccardo, ex militante di Autonomia Operaia convertito alla religione islamica, direttore della casa editrice Al Hikma (che in arabo significa \"La saggezza\").\nL'UCOII nasce con l'intenzione statutaria di fornire alla comunit\u00e0 e ai musulmani orientamento e servizi: unicit\u00e0 di rappresentanza di fronte alle istituzioni dello Stato; orientamento tecnico legale e amministrativo; organizzazione di attivit\u00e0 e mediazioni culturali; convegni, congressi e campeggi; raccolta e distribuzione di informazioni; attivit\u00e0 sociali e umanitarie; produzione e distribuzione di materiali stampati e audio-visivi; studio ed elaborazione di programmi e proposte generali nei settori dell'istruzione tradizionale, tecnica e della formazione professionale.\nL'UCOII si pone da subito come principale rappresentazione organizzata dell'\"Islam delle moschee\" sunnita, radicato sul territorio italiano e non dipendente dalle ambasciate o da governi di paesi a maggioranza musulmana, e si candida a rappresentare la comunit\u00e0 musulmana tramite un'Intesa istituzionale. All'intesa tra l'UCOII e lo Stato si oppongono i rappresentanti dell'\"Islam degli stati\", a partire dalla Moschea di Roma (Centro Culturale Islamico d'Italia) sostenuto dall'Arabia Saudita, oltre che dal Marocco. \nL'UCOII negli anni '90 patrocina la traduzione del Corano in lingua italiana (quattro edizioni, oltre cinquantamila copie) e fa da referente ultimo ad oltre 122 associazioni territoriali o di settore che svolgono attivit\u00e0 di ordine sociale, assistenziale, di informazione e mediazione istituzionale, oltre che a circa 80 moschee e innumerevoli sale di preghiera, verso la costruzione di un Islam italiano. Secondo Andrea Pacini (2000), tra le moschee facenti capo all'UCOII \u201cnumerose sono quelle i cui dirigenti in qualche modo si ispirano all\u2019ideologia dei Fratelli Musulmani\u201d.\nInizialmente la presidenza dell'UCOII \u00e8 stata assunta da Nour Dachan, molti anni fa leader della componente siriana dei Fratelli Musulmani, e la segreteria da Ali Abu Shwaima, leader di quella palestinese, mentre Hamza Roberto Piccardo ha ricoperto la carica di segretario nazionale. Nel frattempo alcuni dirigenti storici hanno lasciato l\u2019UCOII in dissenso con la linea associativa e operano come attivisti indipendenti: cos\u00ec Federico Al\u00ec Schuetz, gi\u00e0 animatore del \"Fondaco dei Mori\" di Milano, oggi chiuso.\nNel 1998, in vista di una possibile Intesa con lo Stato, l'UCOII apre all'\"Islam degli stati\" e assieme alla Moschea di Roma (legata ad Arabia Saudita e Marocco) e alla sezione italiana della Lega Musulmana Mondiale (ONG saudita con sede alla Mecca) annuncia la creazione di un \"Consiglio Islamico d'Italia\", guidato da dieci cittadini italiani, di cui cinque nominati dall'UCOII e cinque dalle altre due organizzazioni.\nNel corso degli anni si \u00e8 formata una nuova generazione di dirigenti UCOII, tra cui alcuni musulmani italiani come Patrizia Khadigia Del Monte, collaboratrice del sito \"Islam Online\" e vicepresidente dell'UCOII, Ahmad Alessandro Paolantoni, e il nuovo presidente il palestinese Ezzedine El Zir, imam di Firenze. Si sono aggiunti anche a livello locale musulmani che non hanno mai avuto esperienze politiche precedenti nei paesi arabi e che vengono dal cristianesimo o da altre religioni. Il cambiamento generazionale \u00e8 stato positivo per l'immagine dell'UCOII, che ha anche cominciato ad avviare il dialogo con la comunit\u00e0 ebraica e con istituzioni locali e nazionali.\nL'UCOII ha fatto parte della prima \"Consulta per l'islam italiano\" di Pisanu e Amato (2005), nel cui quadro ha firmato la \"Carta dei valori della cittadinanza e dell'integrazione\" (2007), mentre \u00e8 stata esclusa dal \"Comitato per l'Islam italiano\" di Maroni (2016). L'UCOII \u00e8 quindi rientrata a far parte del \"Consiglio per le relazioni con l\u2019Islam\" di Alfano e Minniti (2016), firmando nel febbraio 2017 il \"Patto Nazionale per un Islam italiano\", impegnandosi cos\u00ec a bandire ogni forma di radicalismo religioso, a garantire un'integrazione concreta nel contesto istituzionale italiano (compreso l\u2019utilizzo della lingua italiana a partire dai sermoni del venerd\u00ec) e soprattutto ad \u201cassicurare massima trasparenza nella gestione e documentazione dei finanziamenti, ricevuti, dall\u2019Italia o dall\u2019estero, da destinare alla costruzione e alla gestione di moschee e luoghi di preghiera\u201d.\nL'UCOII \u00e8 la principale associazione italiana beneficiaria della \"Qatar Charity\", fondazione del fondo sovrano del Qatar, che ha impegnato 25 milioni di euro in tre anni per la costruzione di 43 moschee, tra cui la moschea di Ravenna, moschea di Catania, Piacenza, moschea di Colle Val d'Elsa, Vicenza, Saronno, Mirandola e per l'acquisto di un edificio nel quartiere romano di Centocelle da adibire a moschea per 800 fedeli (mai realizzato), in alternativa alla moschea di Roma finanziata prevalentemente dai sauditi.\nAssociazioni affiliate.\nFanno riferimento all'UCOII:\nControversie.\nFra le moschee della UCOII numerose sono quelle i cui dirigenti in qualche modo si ispirano all'ideologia dei Fratelli Musulmani, e per tali legami l'associazione \u00e8 stata aspramente contestata. A sua volta l'associazione sostiene che tale legame \u00e8 limitato alla militanza di alcuni suoi dirigenti nei rispettivi paesi d'origine, in periodi ormai remoti nel tempo, e che l'UCOII attuale fa piuttosto riferimento al Consiglio Europeo della Fatwa (organismo che \u00e8 a sua volta accusato di essere vicino ai Fratelli Musulmani) e a \u02bfulam\u0101\u02be, come il Muft\u012b d'Egitto Ali Goma, all'Islam europeo, a \u1e6c\u0101riq Rama\u1e0d\u0101n, alle elaborazioni delle femministe islamiche, agli scritti degli affiliati italiani e al lavoro giovanile e studentesco.\nNell'estate 2006 l'UCOII acquist\u00f2 alcune inserzioni a pagamento su diversi quotidiani italiani, in cui paragon\u00f2 il bombardamento su Gaza alla strage di Marzabotto. A seguito di tale annuncio i senatori di Forza Italia Lucio Malan e Giorgio Stracquadanio hanno sporto denuncia presso la Procura della Repubblica di Roma per istigazione all'odio razziale.\nDa queste accuse sia il presidente UCOII Dachan che il segretario Piccardo sono stati prosciolti in due diversi procedimenti penali: in istruttoria a Bologna e davanti al tribunale di Roma, che ha disposto non luogo a procedere con la motivazione che \"il fatto non sussiste\". A seguito di tale polemica l'UCOII \u00e8 inoltre uscita dalla Consulta islamica del Ministero degli interni. \nL'associazione al-Wakf al-Islami fi Italia, affiliata all'UCOII, \u00e8 stata accusata da altre associazioni islamiche di essere lo strumento dell'UCOII per ottenere il controllo politico sulle moschee e centri culturali islamici in Italia."}
{"id": "91098", "revid": "256896", "url": "https://it.wikipedia.org/wiki?curid=91098", "title": "UCOII", "text": ""}
{"id": "91099", "revid": "1718925", "url": "https://it.wikipedia.org/wiki?curid=91099", "title": "St\u00e9phane Mallarm\u00e9", "text": "Biografia.\nNasce con il nome di \u00c9tienne Mallarm\u00e9 (solo successivamente sar\u00e0 noto come St\u00e9phane Mallarm\u00e9). Perde la madre nel 1847 e viene affidato ai nonni. Messo in collegio dal 1852, si dimostrer\u00e0 essere un allievo mediocre, e gli sar\u00e0 vietata l'iscrizione dal 1855. Convittore al liceo di Sens, verr\u00e0 profondamente segnato dalla morte della sorella Maria nel 1857. In questa stessa epoca, comporr\u00e0 i suoi primi poemi adolescenziali, raccolti in \"Entre quatre murs\" (Tra quattro mura), testi ancora fortemente ispirati da Victor Hugo, Th\u00e9odore de Banville o ancora Th\u00e9ophile Gautier. La scoperta de \"I fiori del male\" di Charles Baudelaire nel 1860 sar\u00e0 per lui importante e influenzer\u00e0 le sue prime opere adulte. Quello stesso anno, entra nella vita attiva divenendo studente fuori corso a Sens, \"primo passo nell'abbrutimento\", a suo avviso. Nel 1862, alcuni suoi poemi appariranno in diverse riviste. Conosce una giovane governante tedesca a Sens, e lascer\u00e0 il suo lavoro per stabilirsi a Londra con lei, con l'intenzione di divenire professore d'inglese.\nRiformato al servizio di leva nel 1863, sposa Maria a Londra e ottiene in settembre l'abilitazione all'insegnamento dell'inglese. Sempre in settembre, viene nominato titolare di cattedra al liceo di Tournon, dove si sente in esilio. Non smette in questo periodo di comporre i suoi poemi, come \"Les fleurs\", \"Angoisse\", \"\u00abLas d'un amer repos...(stanco di un amaro riposo)\u00bb\" . Durante l'estate del 1864, incontra a Avignone i \"f\u00e9libres\", poeti di lingua provenzale: Th\u00e9odore Aubanel, Joseph Roumanille e Fr\u00e9d\u00e9ric Mistral, con cui manterr\u00e0 una corrispondenza. Nello stesso anno compone \"L'Azur\" che ha come motivo la ricerca del bello. La figlia Genevi\u00e8ve nascer\u00e0 a Tournon in questo periodo.\nL'anno successivo comporr\u00e0 \"Il pomeriggio di un fauno\" (\"L'apr\u00e8s-midi d'un faune\"), che sperer\u00e0 di veder rappresentato al Teatro Francese, ma che gli verr\u00e0 rifiutato. Si crea delle amicizie nell'ambiente letterario parigino, particolarmente con Leconte de Lisle e Jos\u00e9-Maria de Heredia.\nLa svolta.\nIl 1866 segner\u00e0 una svolta nella vita di Mallarm\u00e9, a partire da un soggiorno a Cannes presso l'amico Eug\u00e8ne Lef\u00e9bure e sar\u00e0 un periodo di dubbio assoluto e di silenzio poetico che durer\u00e0 fino al 1869. Nominato professore a Besan\u00e7on, inizier\u00e0 a novembre una corrispondenza con Paul Verlaine. Nel 1867, assunto ad Avignone, comincer\u00e0 la pubblicazione dei suoi poemi in prosa, e in seguito soggiorner\u00e0 a Maillane presso l'amico Mistral. Inizier\u00e0 a scrivere, nel 1869, \"Igitur\", racconto poetico e filosofico, destinato a rimanere incompiuto, ma che segna la fine del suo periodo d'impotenza poetica iniziato nel 1866.\nNel 1870 sceglier\u00e0 l'aspettativa dall'insegnamento e gioir\u00e0 per l'instaurazione della repubblica in settembre. L'anno successivo nasce il figlio Anatole e, dopo la nomina a Parigi, vi si trasferiscono, in rue de Moscou. Qui incontra un giovane poeta, Arthur Rimbaud, e il pittore \u00c9douard Manet, che sosterr\u00e0 al momento del rifiuto delle opere di quest'ultimo al Salone del 1874 e che gli presenter\u00e0 Zola.\nMallarm\u00e9 pubblica la rivista \"La derni\u00e8re mode\" di cui verranno stampati otto numeri e di cui sar\u00e0 l'unico redattore. Nuovo rifiuto nel luglio 1875 alla pubblicazione della sua nuova versione di \"Il pomeriggio di un fauno\", che comunque verr\u00e0 dato alle stampe l'anno seguente, illustrato da Manet. Scrive la prefazione alla riedizione di \"Vathek\" di William Beckford. Dal 1877, le riunioni del marted\u00ec verranno organizzate a casa di Mallarm\u00e9. Incontrer\u00e0 Victor Hugo nel 1878 e pubblicher\u00e0 nel 1879 un'opera sulla mitologia \"Les dieux antiques\". Questo anno sar\u00e0 anche tragicamente segnato dalla morte del figlio. Nel 1880, malato, soggiorner\u00e0 a Valvins, nei pressi di Fontainebleau.\nUltimi anni.\nNel 1883, Paul Verlaine dar\u00e0 alle stampe il terzo articolo dei \"poeti maledetti\" dedicato a Mallarm\u00e9, opera che apparir\u00e0 poi nel 1884, come il libro di Joris Karl Huysmans, \"A rebours\", il cui personaggio principale, Des Esseintes, destina una viva ammirazione ai poemi di Mallarm\u00e9: queste due opere contribuiranno alla notoriet\u00e0 del poeta.\nDue sue importanti opere verranno pubblicate nei due anni successivi: \"L'explication orphique de la Terre\" e \"M'introduire dans ton histoire\", il suo primo poema senza punteggiatura. Tradurr\u00e0 e pubblicher\u00e0, poi, alcuni poemi di Edgar Allan Poe.\nOtterr\u00e0 una riduzione del suo orario di lavoro a causa di gravi problemi di salute.\nGli saranno presentati Oscar Wilde e Paul Val\u00e9ry che diverr\u00e0 ospite frequente ai \"marted\u00ec\". Nel 1892, alla morte del fratello di Manet, sar\u00e0 nominato tutore della di lui figlia, intensificando ancor pi\u00f9 in questo modo i contatti con la vedova, pittrice lei stessa, Berthe Morisot (che era stata allieva e modella del pittore). In questo stesso periodo, Claude Debussy inizier\u00e0 a comporre il \"Pr\u00e9lude \u00e0 l'apr\u00e8s-midi d'un faune\", che presenter\u00e0 nel 1894.\nIl poeta otterr\u00e0 d'esser pensionato dall'insegnamento nel novembre 1893, e l'anno seguente terr\u00e0 delle conferenze letterarie a Cambridge e Oxford. L'8 gennaio 1896 assister\u00e0 al funerale di Paul Verlaine, a cui succeder\u00e0 come \"Prince des po\u00e8tes\".\nNel 1898, si schierer\u00e0 al fianco di Zola al momento della pubblicazione, nel giornale \"L'Aurore\", del suo famoso articolo \"J'accuse\" in favore del capitano Alfred Dreyfus nell'ambito dell'omonimo affare.\nL'8 settembre 1898, rischier\u00e0 di soffocare e, come testamento artistico, raccomander\u00e0 con una lettera alla moglie e alla figlia di distruggere tutti i suoi scritti, in quanto \"non esiste eredit\u00e0 letteraria...\".\nMorir\u00e0 l'indomani: fortunatamente le due donne non vollero (o non ebbero il tempo di) esaudire la sua ultima richiesta.\nAnalisi critica.\nFu autore di un corpus alquanto ristretto di opere in versi e in prosa, attraverso le quali ha nondimeno rivoluzionato il linguaggio poetico moderno. Ci\u00f2 grazie a uno stile innovativo, denso ed ermetico, in cui la parola poetica si carica di forti istanze evocative e conoscitive. Lavor\u00f2 come insegnante di inglese e trascorse buona parte della vita in modeste condizioni economiche, pur essendo riconosciuto col tempo come il Maestro del simbolismo francese, al punto che vari scrittori quali Huysmans, Villiers, Laforgue, Val\u00e9ry o il giovane Gide gli tributarono un'ammirazione che spesso sfoci\u00f2 nell'omaggio o nel plagio.\nSi ricorda in proposito il suo piccolo salotto della rue de Rome, dove si svolgevano, il marted\u00ec, regolari incontri con amici poeti e artisti per discutere di poesia, pittura, musica e filosofia.\nLe sue prime poesie (1862-1865) risentono del modello rappresentato dall'opera di Charles Baudelaire: si trova infatti in esse il tema dell'opposizione tra la contingenza, ovvero la vita materiale (quel disgusto del quotidiano che Baudelaire chiamava \"spleen\"), e l'\"ideale\", rappresentato dalla Bellezza, e in particolare dall'Opera d'arte. Il suo stile \"fine secolo\", d'altro canto, anticipava molte delle fusioni tra poesia e altre arti che stavano per sbocciare nelle scuole dadaiste, surrealiste e futuriste, dove si esploravano le tensioni tra le parole stesse e il modo in cui esse erano esposte sulla pagina.\nMa, mentre molti di questi lavori, a lui posteriori, riguardavano principalmente la forma, le opere di Mallarm\u00e9 erano pi\u00f9 generalmente interessate all'interazione tra stile e contenuto. Questo \u00e8 particolarmente evidente nel suo altamente innovativo poema \"Un coup de d\u00e9s jamais n'abolira le hasard\" (\"Un colpo di dadi mai abolir\u00e0 il caso\") del 1897, il suo ultimo lavoro importante.\nInterpretazioni.\nAlcuni considerano Mallarm\u00e9 uno dei poeti francesi pi\u00f9 difficili da tradurre. Ci si riferisce spesso all'implicita ambiguit\u00e0 di molte tra le sue opere, ma questo argomento \u00e8 davvero troppo semplicistico. A una pi\u00f9 accurata lettura nell'originale lingua francese, risulta chiaro che l'importanza delle relazioni sonore tra le parole in poesia eguaglia, se non sorpassa, l'importanza dei significati tradizionali delle parole stesse.\nCi\u00f2 genera nuovi significati nel testo parlato che non sono evidenti alla sola lettura \"concettuale\". \u00c8 questo l'aspetto del componimento che \u00e8 impossibile rendere con la traduzione (in special modo se si tenta una fedelt\u00e0 pi\u00f9 letterale anche verso le parole), dato che sgorga dalle ambiguit\u00e0 inestricabilmente legate alla fonologia della lingua francese parlata. Si pu\u00f2 anche dire che \u00e8 questo aspetto di \"puro suono\" della sua poesia ad aver portato fino alle sue ispirate composizioni musicali, e al diretto paragone con la musica.\nUn perfetto esempio di questo gioco di suoni appare nel libro di Roger Pearson, \"Unfolding Mallarm\u00e9\", nell'analisi del \"Sonnet en '-yx'\". Il poema si apre con la frase \"\"ses purs ongles\" ('le sue unghie pure'), che letto ad alta voce suona molto simile alle parole \"c'est pur son\"\" (\u00e8 puro suono'). Questo uso dell'omofonia, assieme alle relazioni e agli strati di significati che vi risultano, \u00e8 praticamente impossibile da cogliere e catturare attraverso una traduzione.\nPer molti anni, le riunioni del marted\u00ec sera nel suo appartamento in rue de Rome furono considerate il cuore della vita intellettuale parigina, con W.B. Yeats, Rainer Maria Rilke, Paul Val\u00e9ry, Stefan George, Paul Verlaine, Claude Debussy e molti altri tra gli ospiti, mentre il padrone di casa teneva corte come fosse un giudice, un burlone e un re allo stesso tempo. Egli frequent\u00f2 inoltre Saint-Pol-Roux.\nLa poesia di Mallarm\u00e9 \u00e8 stata fonte d'ispirazione per molte opere musicali, tra cui il \"Pr\u00e9lude \u00e0 l'apr\u00e8s-midi d'un faune\" di Claude Debussy (1894), libera interpretazione del poema \"Il pomeriggio di un fauno\" (1876), che crea vigorose impressioni con l'uso di frasi sorprendenti ma isolate. Debussy mise in musica anche i \"Trois po\u00e8mes de St\u00e9phane Mallarm\u00e9\" (1913). Altri compositori che si sono cimentati con le sue opere in musica sono stati Maurice Ravel, Darius Milhaud (\"Chansons bas de St\u00e9phane Mallarm\u00e9\", 1917), Pierre Boulez (Pli selon pli, 1957-62) e Francesco Trocchia (L'Azur, 2013). Da segnalare anche Max Gazz\u00e8 con la canzone racchiusa nell'omonimo album uscito nell'anno 2000 dal titolo \"Elemosina\" che percorre in musica il testo originale. Questo non \u00e8 l'unico omaggio che Gazz\u00e9 fa a Mallarm\u00e9; per esempio nella canzone \"Su un ciliegio esterno\" Mallarm\u00e9 viene espressamente nominato. "}
{"id": "91100", "revid": "599013", "url": "https://it.wikipedia.org/wiki?curid=91100", "title": "Stephane Mallarm\u00e9", "text": ""}
{"id": "91103", "revid": "1534511", "url": "https://it.wikipedia.org/wiki?curid=91103", "title": "Daigo Fukuryu Maru", "text": "La era una nave giapponese per la pesca dei tonni, che fu esposta e contaminata da radiazioni provocate da un esperimento nucleare statunitense di una bomba all'idrogeno sull'Atollo di Bikini, il 1\u00ba marzo 1954.\nKuboyama Aikichi, il radiotelegrafista capo dell'imbarcazione, mor\u00ec sei mesi dopo il test, il 23 settembre 1954, a causa della sindrome acuta da radiazioni.\nPrima dell'incidente.\nL'imbarcazione venne varata nel 1947 a Koza, come peschereccio battezzato . In seguito divenne una nave per la pesca dei tonni a Yaizu, e venne ribattezzata Daigo Fukuryu Maru.\nContaminazione radioattiva imprevista.\nLa Daigo Fukuryu Maru incapp\u00f2 nell'esperimento nucleare statunitense Castle Bravo sull'Atollo di Bikini, nei pressi delle Isole Marshall, il 1\u00ba marzo 1954.\nLa nave, assieme ai suoi 23 marinai e pescatori, venne contaminata dalle radiazioni. Fece quindi ritorno a Yaizu, in Giappone, il 14 marzo.\nQuando venne condotto l'esperimento, la Daigo Fukuryu Maru stava pescando al di fuori della zona di pericolo come dichiarata in anticipo dal governo degli USA. Tuttavia la potenza dell'esplosione fu almeno il doppio di quanto si fosse preventivato, e inoltre le condizioni meteorologiche mutarono rapidamente rispetto alle previsioni.\nI pescatori si resero conto del pericolo e tentarono di allontanarsi, ma persero tempo a recuperare le reti calate in mare, venendo esposti al fallout radioattivo per alcune ore.\nIn seguito, gli Stati Uniti allargarono la zona di pericolo, e si venne a sapere che altri pescherecci erano all'opera nella zona allargata, oltre alla Daigo Fukuryu Maru. Si stima che circa cento navi da pesca vennero contaminate dalle radiazioni del test nucleare.\nLa tragedia della Daigo Fukuryu Maru port\u00f2 all'insorgere di un'ondata di radiofobia e al conseguente sviluppo di un feroce movimento anti-nucleare in Giappone. Il governo statunitense temette che questo movimento potesse avere una svolta anti-statunitense e tent\u00f2 di negoziare rapidamente con il governo giapponese, guidato dal primo ministro Shigeru Yoshida, che era considerato un politico filo-statunitense.\nRisarcimenti.\nIl governo degli Stati Uniti pag\u00f2 200.000 dollari alle vittime. Il governo giapponese acconsent\u00ec a non cercare ulteriori risarcimenti dal governo USA.\nOggi la Daigo Fukuryu Maru \u00e8 in mostra a Tokyo nel parco di Yumenoshima.\nMemoria dell'incidente.\nCinque anni dopo l'incidente, il regista giapponese Shindo Kaneto gir\u00f2 un film intitolato \"Daigo Fukuryu Maru\". L'attore Uno Jukichi recitava nel ruolo di Kuboyama Aikichi."}
{"id": "91104", "revid": "108107", "url": "https://it.wikipedia.org/wiki?curid=91104", "title": "Marco convertibile", "text": ""}
{"id": "91107", "revid": "599013", "url": "https://it.wikipedia.org/wiki?curid=91107", "title": "Olandese", "text": ""}
{"id": "91109", "revid": "122433859", "url": "https://it.wikipedia.org/wiki?curid=91109", "title": "File batch", "text": "In informatica, e in particolare nella terminologia di DOS e Windows, un file batch \u00e8 un file di testo che contiene una sequenza di comandi per l'interprete di comandi del sistema, solitamente \"command.com\" o \"cmd.exe\".\nIntroduzione.\nIl file batch viene eseguito dall'interprete dei comandi mandando in esecuzione i comandi elencati nel file uno dopo l'altro, nello stesso ordine in cui compaiono nel file. Il concetto di file batch \u00e8 analogo a quello di shell script per i sistemi Unix e infatti pu\u00f2 essere considerato un rudimentale linguaggio di scripting, anche se i costrutti di controllo di flusso a disposizione sono veramente pochi: codice_1, codice_2 e codice_3.\nI comandi batch di MS-DOS devono avere estensione \".bat\" per essere riconosciuti come tali dal sistema operativo, mentre i sistemi NT (Windows NT/2000/XP/Vista/7 e successivi) accettano anche l'estensione \".cmd\".\nUn particolare e noto file batch \u00e8 \"AUTOEXEC.BAT\" perch\u00e9 viene eseguito automaticamente all'avvio di tutti i sistemi operativi basati su MS-DOS.\nI comandi utilizzabili sono tutti quelli disponibili per il prompt di sistema e si dividono in due categorie:\nComandi interni.\nI comandi interni sono sempre disponibili senza accedere al disco perch\u00e9 integrati all'interno dell'interprete dei comandi.\nEcco alcuni comandi interni:\nAlcuni comandi interni introdotti con Windows 95:\nComandi esterni.\nI comandi esterni sono file di estensione \".exe\", \".com\" o gli stessi file con estensione \".bat\" o \".cmd\", che possono essere usati come comandi e chiamati (senza bisogno di scrivere l'estensione: scrivere diskcopy o diskcopy.com d\u00e0 lo stesso risultato; esiste comunque una precedenza nel caso di file con nomi uguali ma estensioni diverse).\nEcco alcuni comandi esterni:\nPer avere informazioni su questi comandi, digitare da \"Cmd.exe\" il comando stesso seguito da \"/?\", per esempio: codice_70\nEsempi.\n@echo Hello world!\npause\n@echo off\ncolor 02\necho %random% %random% %random% %random%\ngoto SCROLLR\nshutdown -s\n@echo off\ntitle Opinione su Wikipedia\ncls\ncolor 9E\necho.\necho Che cosa pensi di Wikipedia?\necho 1. Grandiosa.\necho 2. Cos\u00ec cos\u00ec.\necho 3. Esci\necho.\nset /p \"Scelta=Scegli un'opzione e premi il tasto Invio: \"\ncls\nIF \"%Scelta%\"==\"1\" GOTO UNO\nIF \"%Scelta%\"==\"2\" GOTO DUE\nIF \"%Scelta%\"==\"3\" GOTO TRE\ncolor CF\necho.\necho Scelta non valida: premi un tasto compreso tra 1 e 3.\necho.\necho Premi un tasto per continuare...\npause &gt; nul\ncls\ncolor 9E\ngoto RICHIESTA\necho.\necho Anche io!\ngoto TRE\necho.\necho Prova a dare un'occhiata ai progetti analoghi a questo indirizzo:\necho http://it.wikipedia.org/wiki/Wikimedia_Foundation#Progetti\necho.\necho Premi un tasto per aprire Wikipedia...\npause &gt; nul\ncls\necho.\necho Apertura di Wikipedia in corso...\nstart http://it.wikipedia.org/wiki/Wikimedia_Foundation#Progetti\ncls\necho.\necho Ciao.\necho.\necho Premi un tasto per uscire...\npause &gt; nul\nexit /b"}
{"id": "91113", "revid": "125594801", "url": "https://it.wikipedia.org/wiki?curid=91113", "title": "Domenico", "text": "Origine e diffusione.\nDeriva dal tardo latino \"Dominicus\", basato sull'aggettivo \"dominicus\" che significa \"del padrone\", e in senso particolare \"del Signore\" (in ultimo dal sostantivo \"Dominus\", \"padrone\", \"Signore\"). Venne usato sin dal IV secolo col significato cristiano di \"consacrato al Signore\", sul modello del greco \u03ba\u03cd\u03c1\u03b9\u03bf\u03c2 (Kyrios) (da cui i nomi Cirillo e Ciriaco) anche se successivamente il suo uso si ampli\u00f2 ed and\u00f2 ad interessare i bambini nati il giorno di domenica (ovvero il giorno consacrato al Signore); tuttora il nome \u00e8 usato perlopi\u00f9 dai cattolici, anche in forza del culto di diversi santi, tra cui san Domenico di Guzman, fondatore dell'ordine dei Domenicani, san Domenico di Sora e san Domenico di Brescia.\nIn Italia il nome \u00e8 largamente diffuso, soprattutto al sud. Si stima che nel XX secolo sia stato il 13\u00b0 in ordine di popolarit\u00e0.\nDa \"Domenegh\", la variante lombarda del nome, e dalla sua abbreviazione \"Menegh\", deriva il diminutivo \"Meneghin\", che in italiano \u00e8 traducibile come \"Meneghino\", ovvero il nome della maschera popolare milanese. Col tempo, l'aggettivo \"meneghino\" \u00e8 entrato nell'uso comune e serve ad indicare tutto ci\u00f2 che riguarda la metropoli lombarda, persino il dialetto locale. \nL'uso nella lingua inglese cominci\u00f2 verso il XIII secolo, in onore di san Domenico. La forma francese \"Dominique\" \u00e8 usata anche al femminile.\nOnomastico.\nL'onomastico pu\u00f2 essere festeggiato in memoria di numerosi santi e beati, fra cui:\nVi era inoltre, il 31 agosto, san Domenico del Val, detto san Domenichino, figura leggendaria di fanciullo vittima di persecuzioni ebraiche, ora rimosso dal calendario dei santi della Chiesa cattolica."}
{"id": "91114", "revid": "287204", "url": "https://it.wikipedia.org/wiki?curid=91114", "title": "San Domenico Guzman", "text": ""}
{"id": "91115", "revid": "1522738", "url": "https://it.wikipedia.org/wiki?curid=91115", "title": "Lupo de' Lupis", "text": "Lupo de' Lupis (\"Loopy de Loop\") \u00e8 una serie a cartoni animati prodotta dagli studi Hanna-Barbera tra il 1959 e il 1965. Fu la sola serie di cortometraggi prodotta da Hanna e Barbera dopo aver lasciato la MGM e aver fondato i propri omonimi studi di produzione. La serie venne distribuita dalla Columbia Pictures, tra il 1959 e il 1965.\nTrama.\nLupo de' Lupis \u00e8 un lupo che, a differenza dei suoi simili, \u00e8 animato da buoni sentimenti; tuttavia essendo sempre gentile e disponibile, le sue imprese di solito lo portano ad essere picchiato o cacciato fuori citt\u00e0 dalle stesse persone che aveva aiutato, tutto per nessun altro motivo che il pregiudizio di essere un lupo. In ogni caso non perde mai la speranza e si considera \"gentile, premuroso e affascinante\".\nNella versione originale statunitense si esprime con un romantico accento francese del Quebec (accento mantenuto nel doppiaggio italiano).\nDoppiaggio italiano.\nIl personaggio di Lupo de' Lupis veniva doppiato in italiano da:\nImpatto culturale.\nA \"Lupo de' Lupis\" Francesco Baccini ha dedicato un brano musicale, contenuto nell'album \"Nomi e cognomi\"."}
{"id": "91116", "revid": "1656773", "url": "https://it.wikipedia.org/wiki?curid=91116", "title": "Ordine dei frati predicatori", "text": "LOrdine dei frati predicatori (\"Ordo fratrum praedicatorum\") \u00e8 un istituto religioso maschile di diritto pontificio: i frati di questo ordine mendicante, detti comunemente domenicani, pospongono al loro nome la sigla O.P.\nL'ordine sorse agli inizi del XIII secolo in Linguadoca a opera dello spagnolo Domenico di Guzm\u00e1n con il fine di lottare contro la diffusione del catarismo, la pi\u00f9 importante eresia medievale: Domenico e i suoi compagni scelsero di contrastare le dottrine eretiche sia attraverso la predicazione sia attraverso l'esempio di una severa ascesi personale, vivendo in povert\u00e0 e mendicit\u00e0.\nPoich\u00e9 per confutare le dottrine eterodosse era necessario che i predicatori, oltre a essere esemplarmente poveri, avessero anche una solida preparazione culturale, i conventi domenicani divennero importanti centri di studi teologici e biblici: appartennero all'ordine alcuni dei pi\u00f9 importanti teologi medievali, come Tommaso d'Aquino e Alberto Magno.\nLa forma di vita di Domenico e dei suoi compagni venne approvata solennemente da papa Onorio III con le bolle del 22 dicembre 1216 e del 21 gennaio 1217. Le principali finalit\u00e0 dell'ordine sono la propagazione e la difesa del cattolicesimo mediante la predicazione, l'insegnamento e la stampa.\nStoria.\nIl fondatore.\nIl fondatore nacque nel 1170 a Caleruega, in Castiglia, da Felice di Guzm\u00e1n e Giovanna d'Aza, membri della piccola nobilt\u00e0: il nome di Domenico gli venne imposto in onore del santo abate del monastero di Silos. Dopo aver studiato teologia a Palencia, entr\u00f2 nel capitolo regolare che serviva nella cattedrale di Osma, di cui divenne sottopriore.\nNel 1203 accompagn\u00f2 il vescovo Diego d'Acebo in una missione diplomatica per conto di Alfonso VIII di Castiglia presso Valdemaro II di Danimarca. Durante il viaggio di andata, attraversando la Linguadoca, Domenico ebbe modo di rendersi conto della grande diffusione dell'eresia catara in quella regione: a ottobre, presso Tolosa, riusc\u00ec a convertire il proprietario della taverna dove avevano trovato alloggio e, secondo Jean-Baptiste Henri Lacordaire, fu proprio in quell'occasione che Domenico inizi\u00f2 a concepire l'ordine che avrebbe fondato.\nConclusa la missione in Danimarca, insieme al suo vescovo, ottenne da papa Innocenzo III il permesso di unirsi ai legati papali (i cistercensi Arnaldo di C\u00eeteaux e Pietro di Castelnau) che predicavano tra i catari in Linguadoca.\nPoich\u00e9 i \"perfetti\" catari conducevano una vita povera, austera e casta, avevano una profonda conoscenza delle Sacre Scritture e predicavano con semplicit\u00e0, viaggiando a piedi a due a due percorrendo i villaggi, le loro dottrine, inizialmente diffuse soprattutto tra i nobili e la borghesia, stavano penetrando anche nelle classi popolari: contro la diffusione del catarismo l'azione missionaria dei vescovi (maggiormente attenti all'amministrazione dei beni terreni), del clero secolare (culturalmente impreparato) e dei monaci cistercensi (tradizionalmente dediti pi\u00f9 alla vita contemplativa che alla predicazione) non aveva ottenuto successi.\nDomenico si rese conto che una delle maggiori ragioni del successo del catarismo tra i ceti umili, naturalmente mal disposti verso il lusso e la ricchezza del clero, era la propaganda pauperistica: il fondatore decise, quindi, di organizzare comunit\u00e0 di predicatori viventi in povert\u00e0 e li mand\u00f2 a predicare a due a due tra i catari.\nLa fondazione dell'ordine.\nNel 1205 il vescovo di Tolosa, Folco, don\u00f2 a Domenico il Monastero di Prouilhe, presso Fanjeaux, che lo destin\u00f2 ad ospitare una comunit\u00e0 di donne convertite dal catarismo desiderose di abbracciare la vita religiosa: il monastero di Prouille fu il centro dell'apostolato di Domenico per il successivo decennio.\nTra il 1213 e il 1214, a Fanjeaux, prese forma l'idea di dare inizio a un nuovo ordine e nella primavera del 1215 il vescovo Folco diede il primo riconoscimento ecclesiastico alla comunit\u00e0 di Domenico, approvata come fraternit\u00e0 di predicatori per la diocesi di Tolosa.\nPierre Seila, ricco cittadino di Tolosa, mise a disposizione della missione di Domenico i suoi beni e la propria abitazione, presso la quale il fondatore radun\u00f2 i suoi primi sei compagni. Come luogo di culto, la comunit\u00e0 ottenne da Folco la chiesa di San Romano.\nNel 1215 Domenico accompagn\u00f2 il vescovo Folco a Roma, dove doveva celebrarsi un concilio, e chiese a papa Innocenzo III l'approvazione della sua fraternit\u00e0 e la conferma dei beni che gli erano stati donati. Poich\u00e9, dopo il IV concilio Lateranense, vigeva il divieto di fondare nuovi ordini religiosi, il pontefice impose a Domenico di adottare una regola gi\u00e0 esistente: nel 1216 Domenico scelse la regola di sant'Agostino, alla quale aggiunse degli statuti ispirati a quelli dei canonici di Pr\u00e9montr\u00e9.\nIl 22 dicembre 1216 papa Onorio III, da poco succeduto a Innocenzo III, eman\u00f2 la bolla \"Religiosam vitam\", mediante la quale approv\u00f2 la comunit\u00e0 di Domenico come compagnia di canonici regolari posta sotto la protezione della Sede Apostolica; con una seconda bolla del 21 gennaio 1217 il pontefice riconobbe l'originalit\u00e0 del carisma di Domenico e approv\u00f2 la sua fraternit\u00e0 come ordine religioso, detto dei frati predicatori.\nPrimi sviluppi.\nDopo l'approvazione ufficiale del papa, il 15 agosto 1217 Domenico mand\u00f2 sette dei suoi frati a Parigi per studiare, predicare e fondare un convento, altri quattro frati in Spagna, tre a Tolosa e due a Prouille, per la direzione spirituale delle monache. Lasciata Roma, tra il maggio 1218 e il luglio 1219 Domenico fu impegnato in un viaggio attraverso l'Italia, la Francia meridionale e la Spagna, durante il quale accolse numerosi membri nell'ordine e fond\u00f2 i conventi di Bologna, Lione, Segovia, Montpellier, Bayonne e Limoges.\nQuelle di Bologna e Parigi, sedi universitarie, divennero le comunit\u00e0 pi\u00f9 forti e influenti dell'ordine: Domenico assunse personalmente la guida del convento di Bologna e invi\u00f2 come superiore a Parigi Reginaldo d'Orl\u00e9ans; morto Reginaldo, gli succedette Giordano di Sassonia, futuro maestro generale.\nIl 17 maggio 1220 si apr\u00ec a Bologna il primo capitolo generale dell'ordine, che eman\u00f2 leggi sulla predicazione, sullo studio, sulla povert\u00e0, sull'organizzazione dei conventi, sui poteri di maestro e capitolo generali. Concluso il capitolo, Domenico fu inviato in Lombardia come responsabile di una missione papale; tornato a Roma, si occup\u00f2 della fondazione di nuovi conventi a Siena, Metz, Spira, Lund, Amiens, Piacenza e Sigtuna. Il secondo capitolo generale si riun\u00ec a Bologna il 30 maggio 1221 e decret\u00f2 la divisione dell'ordine in province.\nDopo un nuovo viaggio in Lombardia, Domenico si ammal\u00f2 e mor\u00ec a Bologna il 6 agosto 1221. L'ordine contava circa trecento frati e una ventina di conventi, organizzati in otto province e sparsi tra Francia, Italia, Spagna, Germania e Scandinavia, mentre si preparavano fondazioni in Ungheria, Polonia e Inghilterra.\nCome richiesto dal Concilio Lateranense IV i frati dovettero adottare una regola preesistente; optarono quindi per quella agostiniana, tradizionalmente attribuita a sant'Agostino. Ad essa, regola fondamentalmente generica, accorparono una serie di leggi chiamate costituzioni, le quali regolarono e diedero forma organica all'intero ordine. Particolarmente famose ed oggetto di studio giuridico per la forma di elevata democrazia, sono state spesso utilizzate come modello per altre costituzioni, soprattutto quelle dei futuri comuni.\nDurante il Medioevo molti domenicani si dedicarono all'adattamento delle dottrine aristoteliche alla teologia cristiana. I pi\u00f9 eminenti furono in particolare Sant'Alberto Magno e San Tommaso d'Aquino. Molti domenicani ricoprirono compiti di rilievo e spesso erano membri di quest'ordine a formare i tribunali dell'Inquisizione. Per il loro zelo vennero soprannominati anche \"Domini canes\" (\u00abcani del Signore\u00bb).\nEssi furono tra i principali ordini che operarono un notevole rinnovamento religioso, filosofico e culturale nel panorama europeo del XII secolo, insieme ai francescani, seppure talvolta in competizione con quest'ultimi. Tra i loro interessi vi fu anche l'alchimia, in quanto appartenente al campo della filosofia naturale, con atteggiamenti diversificati nei suoi confronti.\nLa spiritualit\u00e0 domenicana.\n\u00c8 un ordine di predicatori, caratterisca principale \u00e8 la predicazione per la salvezza delle anime. \nOggetto focale della predicazione domenicana \u00e8 la figura di Cristo redentore, causa meritoria della salvezza umana: il carattere cristocentrico di tale spiritualit\u00e0 \u00e8 dimostrato dalla devozione dei frati per la passione di Ges\u00f9 (uno dei principali promotori della pratica della \"Via Crucis\" fu il domenicano Alvaro da Cordova, che l'introdusse nel convento di Cordova) e per l'Eucaristia (Tommaso d'Aquino compose l'ufficio liturgico per la festa del \"Corpus Domini\").\nPerch\u00e9 avvenga la predicazione importante nella vita dei frati domenicani \u00e8 lo studio e la preghiera, sia individuale sia corale: si trasmette quanto s\u00ec \u00e8 contemplato.\nAltra caratteristica importante \u00e8 la vita comunitaria.\nPeculiare \u00e8 anche la devozione mariana in quanto Maria nel cristianesimo \u00e8 la madre della Parola di Dio fatta carne; tale devozione era forte gi\u00e0 nel fondatore ed \u00e8 stata propagata da Pietro da Verona attraverso la creazione di numerose confraternite; i domenicani Alano de la Roche e Jacob Sprenger furono tra i principali promotori della pratica del Rosario (o salterio della Beata Vergine) e tale devozione ebbe un notevole impulso sotto il pontificato del papa domenicano Pio V, che la colleg\u00f2 alla vittoria sui turchi a Lepanto.\nI domenicani, particolarmente padre Marie-Jean-Joseph Lataste, promossero l'inserimento del nome di san Giuseppe nel canone della messa e spinsero papa Pio IX a proclamarlo patrono della Chiesa universale. Ebbero un ruolo importante anche nella diffusione della devozione per le anime del Purgatorio: la pratica delle tre Messe in suffragio da celebrarsi il 2 novembre, divenuta prassi universale nella Chiesa cattolica, ebbe origine nel XV secolo nel convento domenicano di Valencia.\nNumerosi i frati domenicani elevati all'onore degli altari: oltre al fondatore, Raimondo di Pe\u00f1afort, terzo maestro generale dell'ordine; il martire Pietro da Verona; i teologi e dottori della Chiesa Tommaso d'Aquino e Alberto Magno; i missionari Giacinto e Luigi Bertrando; Vincenzo Ferreri, invocato come taumaturgo; il vescovo di Firenze Antonino; papa Pio V (Michele Ghislieri).\nIl governo dell'ordine.\nIl capo dell'ordine \u00e8 il Maestro generale dell'Ordine dei predicatori, che detiene il potere esecutivo: egli viene eletto dal Capitolo generale con un mandato di nove anni (fino al 1804 la carica era a vita). Pur presiedendo il Capitolo generale, il maestro \u00e8 soggetto alla sua autorit\u00e0, \u00e8 tenuto ad applicarne i decreti e pu\u00f2 essere da esso deposto.\nIl Capitolo generale, composto dai rappresentanti di tutto l'ordine, detiene la suprema autorit\u00e0 legislativa: tale organismo, convocato e presieduto dal maestro, si riunisce triennalmente e ne fanno parte tre rappresentanti di ogni provincia (il priore provinciale, un definitore e un suo socio).\nLa sede del Maestro dell'ordine e della curia generalizia \u00e8 presso il convento di Santa Sabina all'Aventino, in piazza Pietro d'Illiria a Roma.\nAmministrativamente, l'ordine \u00e8 diviso in province, governate da un priore provinciale eletto con mandato quadriennale dal Capitolo provinciale, che si riunisce ogni quattro anni ed \u00e8 composto dai rappresentanti dei frati della provincia; i singoli conventi sono retti da un priore conventuale eletto con mandato triennale dal Capitolo conventuale. I priori provinciali e conventuali, pur essendo eletti, non possono essere deposti dai rispettivi capitoli (tale facolt\u00e0 \u00e8 riservata al superiore del livello pi\u00f9 alto).\nStemma domenicano.\nIn origine l'ordine non aveva nessuno stemma, ma poi in Spagna si inizi\u00f2 ad utilizzare uno scudo cappato di bianco e di nero; successivamente, in Francia e Inghilterra, venne adottato come simbolo una croce gigliata decorata a bande bicrome (bianche e nere) alternate.\nAttorno al XVI secolo vennero realizzate diverse varianti di questi stemmi con l'aggiunta di altri simboli (cane con la torcia, palma, giglio, corona), ma le due tipologie (stemma cappato e stemma crociato) rimasero ufficiosamente in uso fino al XX secolo: solo nel 1961, nel capitolo generale di Bologna, si decise di adottare ufficialmente lo stemma cappato; ma gi\u00e0 nel 1965, nel capitolo generale di Bogot\u00e0, si concesse la facolt\u00e0 di utilizzarli entrambi.\nAgli scudi viene solitamente affiancato un cartiglio con i motti \"Veritas\" o \"Laudare, benedicere, praedicare\" (\"Lodare, benedire, predicare\"), utilizzato per la prima volta negli atti del capitolo generale di Roma del 1656.\nL'abito domenicano.\nL'abito del fondatore era quello dei canonici del capitolo di Osma, costituito da una tonaca bianca con cappa e cappuccio appuntito nero; anche la particolare tonsura \"ad aureola\" di Domenico era quella dei canonici di Osma ed era diversa da quella del clero secolare e dei monaci. Nel 1216 anche i frati che lo seguivano adottarono lo stesso abito e la stessa particolare tonsura.\nL'abito era completato da una cintura di cuoio stretta in vita alla quale i frati portavano appesi alcuni oggetti di uso quotidiano; i frati conversi, che generalmente erano di bassa estrazione sociale e analfabeti, portavano anche una sorta di corona di perle per contare le preghiere (da cui, probabilmente, deriva l'uso dei domenicani di portare la corona del rosario alla cintura).\nIn seguito, all'abito venne aggiunto uno scapolare bianco, arricchito dai pontefici di varie indulgenze, che divenne anche segno distintivo dei terziari secolari domenicani; ai piedi, diversamente dai francescani, portavano calzature chiuse.\nL'abito domenicano, alla fine di questo rapido percorso evolutivo, risult\u00f2 composto da tonaca e scapolare bianchi, cappa e mantello neri, cintura di cuoio con la corona del rosario pendente da un lato. Tale foggia rimase immutata nei secoli anche a causa di una leggenda diffusasi nel medioevo che faceva risalire l'adozione di tale abito a un evento miracoloso: l'abito, secondo questa tradizione, sarebbe stato mostrato al beato Reginaldo d'Orl\u00e9ans dalla Vergine, apparsagli per guarirlo a seguito delle preghiere di Domenico.\nNel 1968 venne abolita la tonsura e ai maestri provinciali venne data facolt\u00e0 di concedere ai frati il permesso di indossare anche abiti secolari fuori dai conventi.\nAttivit\u00e0.\nI domenicani si dedicano principalmente al tradizionale ministero della predicazione (sia con la parola che con lo scritto) che si concretizza in varie forme: missioni popolari, ritiri spirituali, corsi di formazione religiosa, comunicazione sociale, insegnamento, studio, ricerca scientifica e culturale, editoria.\nI frati sono coinvolti nell'animazione della religiosit\u00e0 popolare e devozionale. Propagano particolarmente le devozioni al nome di Ges\u00f9 e del rosario (attraverso la promozione confraternite, congressi).\nI principali centri di studio sono la Pontificia Universit\u00e0 San Tommaso d'Aquino, eretta a Roma nel 1580, trasformata in ateneo \"Angelicum\" nel 1909 e decorata del titolo di Pontificia Universit\u00e0 da papa Giovanni XXIII (motu proprio \"Dominicanus ordo\" del 7 marzo 1963), che comprende le facolt\u00e0 di teologia, filosofia, diritto canonico e scienze sociali; l'universit\u00e0 di Santo Tom\u00e1s a Manila, fondata dai domenicani spagnoli nel 1611 e considerata una delle pi\u00f9 prestigiose istituzioni accademiche in Asia; l\"'\u00c9cole biblique\" di Gerusalemme, fondata nel 1890 per iniziativa di Marie-Joseph Lagrange.\nGli studiosi domenicani hanno esercitato una notevole influenza su tutta la riflessione teologica della seconda met\u00e0 del XX secolo: i teologi \"progressisti\" Marie-Dominique Chenu, Yves Congar e Edward Schillebeeckx parteciparono e diedero un importante contributo al Concilio Vaticano II.\nI frati domenicani stampano e dirigono numerosi periodici a carattere scientifico, culturale o popolare.\nIl generalato di Vincent Jendel (1850-1872) diede impulso al lavoro missionario dell'ordine e tale opera acquis\u00ec sempre maggiore importanza nei primi decenni del XX secolo, con la riorganizzazione delle province dell'ordine. I domenicani svolsero un intenso apostolato in Cina (Fujian) ma vennero espulsi nel 1946.\nStatistiche.\nNella seguente tabella, accanto all'anno, \u00e8 indicato il numero delle province dell'ordine, seguito da quello dei conventi e da quello dei membri.\nAl 31 dicembre 2008 l'ordine contava 602 conventi e 5.923 frati, 4.466 dei quali sacerdoti.\nLa famiglia domenicana.\nOltre che dai frati (chierici e cooperatori), che costituiscono il primo ordine domenicano, la famiglia domenicana \u00e8 composta dalle monache (secondo ordine) e da un composito terz'ordine a cui appartengono suore, membri di istituti secolari, fraternit\u00e0 laicali e sacerdotali.\nIl monastero femminile di Notre-Dame de Prouille, istituito da Domenico nel 1205, costituisce la prima vera fondazione domenicana (il primo convento maschile venne fondato a Tolosa solo nel 1215): le monache domenicane vivono in clausura e si dedicano alla vita contemplativa; attraverso la preghiera e la penitenza cooperano all'apostolato dei frati, delle suore e dei laici domenicani.\nI laici desiderosi di legarsi all'ordine ebbero il loro statuto nel 1285 dal maestro generale Munio di Zamora. I laici sono organizzati in fraternite: tra i membri pi\u00f9 noti Bartolo Longo (fondatore del santuario di Pompei), Pier Giorgio Frassati (membro della FUCI, morto ventiquattrenne) e gli uomini politici Giorgio La Pira e Aldo Moro.\nLa formazione di comunit\u00e0 di terziari ha dato vita ai terziari regolari, cui si collegano le numerose diverse congregazioni femminili domenicane sorte nei secoli: le suore domenicane operano nel campo dell'educazione, della pastorale e nelle missioni. Tra le congregazioni pi\u00f9 numerose, le suore di carit\u00e0 domenicane della Presentazione della Santa Vergine, fondate nei pressi di Tours da Marie Poussepin, le religiose dell'Annunziata, fondate a Vic da san Francesco Coll Guitart, la congregazione statunitense del Santo Rosario di Adrian (Michigan), le missionarie di San Domenico e del Rosario e le Domenicane di Santa Caterina. Vi sono anche congregazioni, di pi\u00f9 modeste dimensioni, che hanno la loro sede principale in Italia: quella di San Tommaso d'Aquino, delle Missionarie della Scuola, della Beata Imelda, di Santa Maria dell'Arco e di San Domenico.\nArchitettura.\nI frati domenicani si riferivano a ferree regole architettoniche fin dalla loro costituzione. Si inizi\u00f2 con redigere le \"Consuetudines\" (1216), quindi le \"Institutiones\" (1220) e infine le \"Constitutiones\" (1228). In queste veniva detto che \"I nostri frati abbiano conventi modesti e umili; i loro muri, senza contare il solaio, non devono superare i dodici piedi di altezza (4,5 m) e col solaio venti (m 6,60). Il tetto della chiesa potr\u00e0 raggiungere anche i trenta piedi di altezza (m 11,40), ma, eccezion fatta per quello del coro e delle sacrestia, non dovr\u00e0 essere fatto a volta.\" Tutto doveva essere realizzato in base alle norme, che prevedevano l'uso di materiali non pregiati e di schemi semplici, come venne indicato dal Capitolo generale nel 1252:\"Evitare tutto ci\u00f2 che sa di superfluo e di lusso e badare invece che la costruzione sia funzionale e duratura, nel rispetto della povert\u00e0 che si addice all'Ordine\". Nel 1375 la regola viene ancora meglio espresso:\"Semplici e modesti siano gli edifici delle nostra abitazioni. N\u00e8 ricercatezza n\u00e8 superfluo nelle nostra casi in materia di sculture pitture pavimenti o quant'altro possa compromettere la nostra povert\u00e0. Ci contravviene in questo campo \u00e8 punito con pena annessa a colpa pi\u00f9 grave\". Il pi\u00f9 antico dei monasteri domenicani \u00e8 quello di Bologna, che si rif\u00e0 a un'architettura monastica sullo stile degli ordini pi\u00f9 antichi, tipo quello cistercense."}
{"id": "91117", "revid": "889336", "url": "https://it.wikipedia.org/wiki?curid=91117", "title": "Ferdinando", "text": "Origine e diffusione.\nSi tratta di un nome di origine germanica, per la precisione gotica, composto da due elementi: mentre il secondo \u00e8 identificato unanimemente in \"nanth\" (o \"nan\u00fe\", \"nan\u00f0\" \"coraggioso\", \"audace\"), sul primo vi \u00e8 un certo dissenso, e viene indicato come \"fart\" (o \"far\u00f0i\", \"viaggio\", quindi la forma germanica sarebbe \"Ferdinand\"), \"frithu\" (\"pace\", quindi \"Fridinand\", \"Frithunand\" o \"Frithunanths\", interpretabile come \"coraggioso nella pace\", \"coraggioso nel sostenere la pace\"), \"frad\" (\"intelligenza\") oppure \"heri\" (o \"hari\", \"esercito\", quindi \"Herinand\"), ma secondo F\u00f6rstemann \u00e8 il primo dei quattro quello pi\u00f9 plausibile, sebbene anche \"frithu\" e \"hari\" godano di un certo favore.\nIntrodotto dai Visigoti nella penisola iberica, venne adottato dalle famiglie reali di Spagna e Portogallo e, conseguentemente, dagli Asburgo, diffondendosi in Italia sia per il prestigio di vari sovrani che per la presenza degli stessi spagnoli nella penisola. Per quanto riguarda il suo uso in Inghilterra, \u00e8 dapprima attestato in periodo medievale con la forma francese \"Ferrand\", e poi dal XVI secolo come \"Ferdinand\", e nello stesso periodo l'aristocrazia inglese cominci\u00f2 ad usare la forma spagnola \"Ferdinando\", introdotta da Filippo II; nella vicina Irlanda, \"Ferdinand\" cominci\u00f2 ad essere usato per \"anglicizzare\" il nome \"Feardorcha\".\nIl nome italiano Ernani viene talvolta ricondotto a \"Hern\u00e1n\", un ipocoristico spagnolo di Ferdinando.\nOnomastico.\nL'onomastico si festeggia in genere il 30 maggio in memoria di san Ferdinando III, re di Castiglia e di Le\u00f3n, patrono della Spagna. Con questo nome si ricordano diversi altri santi e beati, alle date seguenti:"}
{"id": "91118", "revid": "1393243", "url": "https://it.wikipedia.org/wiki?curid=91118", "title": "Malcolm (serie televisiva)", "text": "Malcolm (\"Malcolm in the Middle\") \u00e8 una serie televisiva statunitense trasmessa dal canale televisivo Fox tra il 2000 e il 2006. Il titolo originale fa riferimento al protagonista, ritrovatosi \"figlio di mezzo\" (\"in the middle\" appunto) tra il secondogenito e il quartogenito della sua stravagante famiglia.\nLa serie si differenzia da molte altre, in quanto Malcolm oltrepassa la \"quarta parete\", parlando direttamente con lo spettatore in termini variegati, che vanno dal cinico al compiaciuto.\nLa sigla iniziale \u00e8 musicata dalla canzone \"Boss of Me\" del duo rock They Might Be Giants.\nTrama.\nMalcolm \u00e8 il terzogenito di una famiglia particolarmente stravagante e bizzarra. Insieme a lui vivono: il secondogenito Reese, un ragazzo teppista che fa il bullo con i ragazzi pi\u00f9 piccoli; il quartogenito Dewie, un ragazzino particolare e spesso deriso dai fratelli Malcolm e Reese; il padre Hal, un uomo molto innamorato di sua moglie Lois, la donna autoritaria che \u00e8 al comando della famiglia di Malcolm. Il primogenito Francis \u00e8 invece stato mandato alla scuola militare dai suoi genitori a causa del suo carattere ribelle.\nPersonaggi e interpreti.\nIl cognome della famiglia non viene mai rivelato direttamente e durante il corso della serie vengono anzi forniti indizi discordanti, tuttavia \"Wilkerson\" \u00e8 l'ipotesi pi\u00f9 accreditata.\nEpisodi.\nLa serie \u00e8 composta da un totale di 151 episodi, raggruppati in sette stagioni andate in onda negli Stati Uniti tra il 2000 e il 2006.\nDoppiaggio italiano.\nL'edizione italiana \u00e8 curata prima da Natasha Gerodetti (st. 1 e 2), poi da Sandro Fedele (dalla st. 3 alla st. 7) per Mediaset. Il doppiaggio \u00e8 stato eseguito da CDC Sefit Group sotto la direzione di Renato Mori.\nRiconoscimenti.\nLa serie \u00e8 stata molto acclamata dalla critica, vincendo 7 Emmy Award, un Grammy e ricevendo 7 nomination ai Golden Globe."}
{"id": "91119", "revid": "670021", "url": "https://it.wikipedia.org/wiki?curid=91119", "title": "Legato pontificio", "text": "Il legato pontificio (\"Legato del romano pontefice\") \u00e8 un inviato del papa, suo stabile rappresentante presso le Chiese locali o presso le autorit\u00e0 statali o presso istituzioni ecclesiastiche.\n\u00c8 chiamato nunzio apostolico quando viene ufficialmente accreditato presso un governo statale. Quando \u00e8 inviato presso le Chiese particolari, il suo compito \u00e8 di informare la Santa Sede delle condizioni delle chiese locali e di assistere il vescovo e la conferenza episcopale del luogo, nel rispetto delle loro potest\u00e0. In altri casi (conferenze o congressi) il papa nomina un \"delegato apostolico\" o \"osservatore\" incaricato di una \"missione pontificia\". Infine, ha il nome di \"legato pontificio\" o \"delegato pontificio\" anche un ecclesiastico inviato come rappresentante del papa presso singole istituzioni ecclesiastiche, secondo le norme e gli statuti particolari di ciascuna: ad esempio \u00e8 legato pontificio il cardinale che cura il legame morale tra la Santa Sede e le basiliche papali di San Francesco e di Santa Maria degli Angeli in Assisi; \u00e8 delegato pontificio il vescovo che amministra la basilica di Sant'Antonio a Padova.\nStoria.\nLa carica esiste fin dalle origini del pontificato: in specifiche occasioni il papa si avvaleva di un alto prelato che lo rappresentava nei luoghi in cui non poteva essere presente fisicamente. Ad esempio nel 449 Leone I (440-461) invi\u00f2 l'arcidiacono Ilario al Secondo concilio di Efeso.\nCon la nascita delle varie dinastie regnanti nei Paesi europei (Carolingi, Hohenstaufen, Plantageneti) nacque una nuova figura: il rappresentante papale presso i monarchi cristiani. Si ebbero cos\u00ec legati in Germania (presso l'imperatore), Francia, Inghilterra, ecc. I legati non erano rappresentanti permanenti, bens\u00ec venivano inviati per specifiche missioni (ad esempio la firma di un trattato di pace). Una volta terminata la missione, il legato ritornava a Roma. A partire dall'XI secolo crebbe costantemente l'importanza della legazione come strumento della politica papale. I legati pontifici furono sempre pi\u00f9 impegnati nella difesa degli interessi della Sede Apostolica in terre lontane. Come rappresentanti del papa essi potevano convocare sinodi, sia a livello nazionale che locale. Inoltre, la loro giurisdizione superava quella dei vescovi locali. In questo senso si pu\u00f2 dire che i legati pontifici contribuirono in modo decisivo all'affermazione del primato della Chiesa di Roma su tutta la cattolicit\u00e0 (primato papale). In Italia i legati furono inviati nei territori del \"Patrimonium Sancti Petri\" per riportare le citt\u00e0 ribelli sotto il dominio pontificio. Inoltre, durante le lotte tra papato e impero, il papa incaric\u00f2 un legato per trattare con le autorit\u00e0 comunali (o signorie) del nord Italia.\nNel XIII secolo il diritto canonico ne fiss\u00f2 per la prima volta la posizione all'interno della gerarchia ecclesiastica: il legato era superiore agli ordinari diocesani e alle altre autorit\u00e0 ecclesiastiche locali. A partire dal XIV secolo divenne una consuetudine riservare la carica di legato ai cardinali. L'incarico non era ancora permanente, ma indirizzato all'assolvimento di un compito, alla realizzazione di una missione avente una durata circoscritta nel tempo.\nNel 1305 sal\u00ec al Soglio Clemente V. Il nuovo pontefice riprese l\u2019uso d'inviare missioni diplomatiche affidate a legati detti comunemente \"di Lombardia e Tuscia\" o \"d\u2019Italia\", competenti per la parte centro-settentrionale della penisola, mentre per il Regno di Napoli (e per il territorio a sud degli Appennini in generale) vennero destinati legati specifici. La legazione \"d'Italia\" viene sdoppiata per la prima volta da papa Giovanni XXII (1316-1334): il settentrione della penisola divenne competenza del legato di \"Lombardia\"; mentre le competenze sul territorio a Sud degli Appennini (ad esclusione del Regno di Napoli) furono attribuite al legato di \"Tuscia\".\nI papi di Avignone (1309-1377) attribuirono nuovi poteri ai legati. Essi ricevettero l'\u00abesplicito e specifico potere di pacificare, difendere, governare e amministrare le regioni affidategli, di esercitarvi ogni grado di giurisdizione, di nominarne e destituirne i rettori e gli altri ufficiali subalterni pontifici, di togliere ai sudditi insubordinati ogni diritto, onore, carica, feudo, propriet\u00e0\u00bb. Essi inoltre associarono al legato un secondo alto prelato: il vicario generale \"in temporalibus\". Egli deteneva \u201campi poteri di supervisione e riforma sul sistema amministrativo\u201d dei territori soggetti alla Santa Sede. Il vicario rispondeva del suo operato al legato, che gli era superiore gerarchicamente. \nConsapevole delle difficolt\u00e0 di controllare i possedimenti pontifici italiani dalla Francia, papa Innocenzo VI (1352-1362) ripristin\u00f2 la \"legazione d'Italia\" e l'affid\u00f2 a un uomo di comprovate capacit\u00e0 organizzative: il cardinale spagnolo Egidio Albornoz. Durante la sua lunga legazione (1353-1367, anno della morte), Albornoz rivest\u00ec sia la carica di legato che quella di vicario generale \"in temporalibus\". Alla met\u00e0 del XIV secolo il cardinale spagnolo effettu\u00f2 la riconquista militare di tutte le citt\u00e0 che non avevano accettato volontariamente il ritorno della sovranit\u00e0 papale. Fu per merito della sua azione che la Santa Sede riusc\u00ec a ricostituire l'unit\u00e0 dello Stato Pontificio.\nNella fase finale del periodo avignonese i rispettivi ruoli del legato e del vicario generale \"in temporalibus\" vennero ulteriormente definiti: al primo furono riservati compiti prevalentemente diplomatici, mentre al secondo vennero assegnati compiti eminentemente di governo interno.\nL'ultimo scorcio del XIV secolo e i primi decenni del XV videro il passaggio dai legati pluriprovinciali avignonesi ai nuovi legati monoprovinciali del Rinascimento.\nNon sempre \u00e8 possibile capire, dagli elenchi tramandati ai posteri, se un cardinale, inviato ad esempio nel Ducato o nella Marca, ricopr\u00ec il ruolo di legato o di vicario generale: questi termini appaiono nelle lettere di nomina solo dal XV secolo inoltrato.\nI Legati dello Stato Pontificio.\nNelle terre dello Stato Pontificio il legato era l'unico detentore del potere temporale; rispondeva personalmente al pontefice. Nominava per ciascuna provincia un rettore, scelto tra gli ecclesiastici. Le citt\u00e0 principali erano rette da un governatore, anch'egli ecclesiastico.\nCon l'Albornoz l'ufficio del legato, fino ad allora una funzione legata al raggiungimento di una missione, divenne una carica permanente.\nAl legato la Santa Sede forniva poteri vastissimi e non limitati dalle bolle. A volte riceveva autorit\u00e0 su pi\u00f9 province, a volte prendeva semplicemente il posto del rettore. Nella scelta dei legati, i papi si servirono per molto tempo di congiunti (\"cardinal nipote\") e, se il papa era straniero, di compatrioti. Il mandato di governo era prefissato in un triennio rinnovabile, sulla base di un principio di rotazione delle cariche, come parte del \"cursus honorum\".\nNei secoli successivi, tornato il pontefice in Roma, l'autorit\u00e0 suprema di un unico legato scomparve in breve tempo. La prassi cambi\u00f2: si nominarono legati in tutte le grandi citt\u00e0, e i delegati delle citt\u00e0 minori e capoluoghi presero il posto dei rettori.\nAll'inizio del XV secolo il pontefice decise di affidare tutte le cinque grandi province pontificie a cardinali legati. Nel 1440 il processo di sostituzione fu concluso. Nel secolo seguente Stato Pontificio fu spartito amministrativamente in Legazioni e Delegazioni."}
{"id": "91120", "revid": "38120", "url": "https://it.wikipedia.org/wiki?curid=91120", "title": "Crossover (fumetto)", "text": ""}
{"id": "91122", "revid": "104458", "url": "https://it.wikipedia.org/wiki?curid=91122", "title": "Ferdinando II di Asburgo", "text": ""}
{"id": "91124", "revid": "834", "url": "https://it.wikipedia.org/wiki?curid=91124", "title": "Ferdinando Buscaglione", "text": ""}
{"id": "91125", "revid": "729019", "url": "https://it.wikipedia.org/wiki?curid=91125", "title": "Otite", "text": "L'otite \u00e8 un'infiammazione a livello auricolare, il cui decorso \u00e8 acuto oppure cronico in base alla frequenza e gravit\u00e0. A seconda della parte dell'orecchio colpita si distingue in interna, media o esterna.\nIl trattamento.\nIn rapporto ai sintomi rilevati, le principali terapie per l'otite sono:\nUna grave incidenza dell'otite pu\u00f2 causare patologie quali la sordit\u00e0."}
{"id": "91127", "revid": "104485", "url": "https://it.wikipedia.org/wiki?curid=91127", "title": "Anna Maria Alegiani", "text": "Biografia.\n\u00c8 stata molto attiva negli anni quaranta e cinquanta.\nIl debutto nel mondo dello spettacolo avviene nel 1943 in un ruolo minore nel film \"Incontri di notte\", regia di Nunzio Malasomma.\nNell'immediato dopoguerra si iscrive all'Accademia nazionale d'arte drammatica di Roma (suoi compagni di corso sono, tra gli altri, Rossella Falk, Marina Bonfigli, Gabriele Ferzetti), dove si diploma nel 1948. Il 28 maggio 1948 \u00e8 al Piccolo Teatro di Milano in \"N.N.\" di Leopoldo Trieste (\u00abgiovane e promettente\u00bb secondo Renato Simoni). Nella stagione 1949-50 \u00e8 con la Compagnia Maltagliati-Benassi in \"Irene innocente\" di Ugo Betti nel ruolo della protagonista (\u00abresa con sentita sofferenza\u00bb secondo Ermanno Contini). L'8 settembre 1950 \u00e8 in \"Sofonisba\", regia di Giorgio Strehler, per il ruolo di Ermione. Nella stagione 1950-51 \u00e8 con Il Teatro Stabile La Soffitta di Bologna, nella stagione 1952-53 con la Compagnia Elsa Merlini, nella stagione 1953-54 con il Teatro Stabile delle Venezie, con Diana Torrieri prima attrice. Nella stagione 1954-55 \u00e8 al Piccolo Teatro di Genova, con Evi Maltagliati e Camillo Pilotto. Nel 1956 \u00e8 con la Compagnia Diana Torrieri, ma il rapporto si interrompe per contrasti con l'amministratore. Nella stagione 1957-58 al Teatro del Convegno diretto da Enzo Ferrieri. Nel 1962 con il Piccolo Teatro Stabile della Citt\u00e0 di Firenze."}
{"id": "91129", "revid": "19505366", "url": "https://it.wikipedia.org/wiki?curid=91129", "title": "Janet \u00c5gren", "text": ""}
{"id": "91130", "revid": "21371", "url": "https://it.wikipedia.org/wiki?curid=91130", "title": "Otite catarrale acuta", "text": ""}
{"id": "91131", "revid": "21371", "url": "https://it.wikipedia.org/wiki?curid=91131", "title": "Otite purulenta acuta", "text": ""}
{"id": "91133", "revid": "18323", "url": "https://it.wikipedia.org/wiki?curid=91133", "title": "Vito De Filippo", "text": "\u00c8 stato sottosegretario di Stato al Ministero della salute dal 28 febbraio 2014 al 12 dicembre 2016 nel governo Renzi e al Ministero dell'istruzione, dell'universit\u00e0 e della ricerca dal 29 dicembre 2016 al 1\u00ba giugno 2018 nel governo Gentiloni.\nBiografia.\nNato a Sant\u2019Arcangelo, in provincia di Potenza, da Nicola De Filippo e Rosa Maria Briamonte (appartenente ad un'antica famiglia di agricoltori presente nel comune da secoli come certificato dal Catasto Onciario del XVIII secolo), studia nel liceo locale.\nConseguita la laurea in filosofia all'Universit\u00e0 degli Studi di Napoli Federico II con il massimo dei voti e la lode e la pubblicazione della tesi sul linguaggio nella filosofia di Spinoza, dal 1989 \u00e8 iscritto come pubblicista all'Ordine dei Giornalisti della Basilicata. Ha collaborato con riviste di filosofia e vari giornali nazionali e locali, lavorando anche per Telenorba.\nInizia l'attivit\u00e0 politica a 26 anni nel Consiglio Provinciale di Potenza; ricopre la carica di assessore provinciale alla Sanit\u00e0 e di vicepresidente della Provincia. Ha pubblicato vari volumi di filosofia di storia meridionale e di attualit\u00e0. Lo studio di Benedetto Spinoza ha prodotto la stampa alcune pubblicazioni sotto la guida del professore Piero Di Vona, noto studioso del filosofo a livello internazionale.\nDal 1990 al 1995 assume anche la presidenza del Centro europeo di drammaturgia, presso l'amministrazione provinciale di Potenza. Nel 1995 diventa consigliere regionale della Basilicata; ricopre la carica di capogruppo e di assessore regionale all'agricoltura. Nel 2000 \u00e8 riconfermato consigliere regionale; diventa vicepresidente della giunta regionale ed assessore regionale alla sanit\u00e0.\nDal 2002 al 2003 \u00e8 capogruppo in consiglio regionale della Margherita e nel dicembre 2003 viene eletto presidente del consiglio regionale della Basilicata.\nPresidente della Regione Basilicata.\nIn vista della convocazione delle elezioni regionali in Basilicata del 2005, viene candidato alla presidenza della Regione Basilicata, venendo appoggiato dalla coalizione di centro-sinistra L'Unione composta da: Uniti nell'Ulivo, Popolari UDEUR, Federazione dei Verdi, Partito della Rifondazione Comunista, Partito dei Comunisti Italiani, Italia dei Valori e Patto dei Liberaldemocratici. Alla tornata elettorale del 17 e 18 aprile Vito De Filippo vince le elezioni, ottenendo il 67% dei voti (236.814 voti), battendo il rappresentante della coalizione di centro-destra \"Per la Basilicata\" Cosimo Latronico, che ottiene il 28,82% dei voti.\nA seguito della sconfitta elettorale del centro-sinistra a Matera in occasione delle elezioni comunali del maggio 2007, l'intera giunta regionale si dimette a seguito degli attriti fra le varie componenti de L'Unione. Dopo tre settimane di trattative, il 30 giugno De Filippo nomina la propria seconda giunta.\nMembro dell'assemblea nazionale della Margherita, nel 2007 si candida alle primarie del Partito Democratico nel collegio di Lauria in una lista a sostegno di Enrico Letta.\nNel marzo 2010, con circa il 60% dei voti, viene riconfermato alla guida della regione Basilicata, superando Nicola Pagliuca del Pdl e Magdi Allam del movimento \"Io amo la Lucania\".\nAlle elezioni politiche del 2013 \u00e8 candidato alla Camera dei deputati, nella circoscrizione Basilicata, nelle liste del Partito Democratico, risultando tuttavia il primo dei non eletti.\nSottosegretario al MS e MIUR.\nIn seguito alla caduta del governo Letta, per volere del neo-segretario del PD Matteo Renzi per diventare Presidente del Consiglio, e alla nascita del suo governo, il 28 febbraio 2014 viene nominato dal Consiglio dei Ministri sottosegretario di Stato al Ministero della Salute, affiancando il ministro NCD Beatrice Lorenzin. A seguito delle dimissioni di Matteo Renzi da Presidente del Consiglio, per la bocciatura della riforma Renzi-Boschi al referendum costituzionale, termina il suo incarico da sottosegretario alla salute.\nCon la nascita del governo presieduto da Paolo Gentiloni, il 29 dicembre 2016 viene nominato sottosegretario di Stato al Ministero dell'istruzione, dell'universit\u00e0 e della ricerca, in sostituzione di Davide Faraone (cha a sua volta prende il posto di De Filippo). Termina l'incarico il 1\u00b0 giugno 2018.\nElezione a deputato.\nAlle elezioni politiche del 2018 si \u00e8 candidato alla Camera dei deputati, tra le liste proporzionali del Partito Democratico nella circoscrizione Basilicata, dov'\u00e8 eletto.\nA seguito della scissione del PD da una parte del gruppo dei parlamentari \"renziani\", Vito De Filippo abbandona il PD a settembre 2019 e aderisce in Italia Viva (IV), partito fondato da Matteo Renzi di stampo liberale e centrista. Venendo successivamente scelto per la cabina di regia nazionale di Italia Viva.\nA seguito della crisi di governo aperta da Matteo Renzi, facendo dimettere le ministre d'Italia Viva Teresa Bellanova ed Elena Bonetti, ritenendola sbagliata, il 16 gennaio 2021 annuncia di abbandona Italia Viva e di rientrare nel PD, affermando: \"\u00c8 stata sbagliata la scelta di Italia Viva di aprire la crisi mentre il Paese \u00e8 attraversato da tante difficolt\u00e0 e sofferenze\".\n\u00c8 consigliere della Fondazione Italia USA.\nVicende giudiziarie.\nIl 24 aprile 2013 la Procura di Potenza arresta due assessori regionali della Giunta De Filippo: l'Assessore al Lavoro e Formazione Vincenzo Viti (PD) e l'Assessore alla Agricoltura Rosa Mastrosimone (IdV) nonch\u00e9 il capo dell'opposizione in Consiglio regionale ed ex candidato presidente del centrodestra della Regione nel 2010 contro De Filippo, il capogruppo PdL Nicola Pagliuca spiccando provvedimenti di divieto di dimora per 11 tra consiglieri ed ex consiglieri di maggioranza e opposizione per peculato nello scandalo rimborsi ai gruppi regionali che gi\u00e0 vedeva indagati moltissimi tra nuovi e vecchi consiglieri regionali. Lo stesso giorno dei provvedimenti De Filippo nomina una nuova Giunta, la terza della legislatura (tra i nuovi incarichi, quello di Marcello Pittella a vicepresidente e assessore alle attivit\u00e0 produttive) e presenta le dimissioni affermando di voler provocare lo scioglimento del Consiglio, cosa che effettivamente si verificher\u00e0. De Filippo formalizza le dimissioni sostenendo che \u00abl'inchiesta deturpa l'immagine della Basilicata, con ipotesi forse non penalmente gravi, ma umanamente odiose\u00bb."}
{"id": "91135", "revid": "125456245", "url": "https://it.wikipedia.org/wiki?curid=91135", "title": "Acido perclorico", "text": "L'acido perclorico \u00e8 un acido estremamente forte, altamente corrosivo e ossidante (in soluzione concentrata). \u00c8 l'ossiacido del cloro eptavalente in stato di ossidazione +7. Tra gli acidi ossigenati del cloro \u00e8 quello relativamente pi\u00f9 stabile. A temperatura ambiente si presenta come un liquido mobile piuttosto denso, incolore, dall'odore pungente; \u00e8 molto igroscopico, completamente miscibile con l'acqua, dove si scioglie con svolgimento di calore. Il contatto del liquido puro con solventi o sostanze organici \u00e8 fortemente sconsigliabile per pericolo di esplosione.\nStruttura e propriet\u00e0.\nNella molecola l'atomo di cloro, ibridato \"sp\"3, \u00e8 al centro di un tetraedro distorto formato dai quattro atomi di ossigeno, uno dei quali, quello legato a un atomo di idrogeno, \u00e8 legato ad esso da un legame semplice, mentre gli altri tre da legami doppi, pi\u00f9 corti. Ciascuno dei tre angoli O=Cl=O (112,8\u00b0) \u00e8 maggiore di 109,5\u00b0 (angolo tetraedrico), mentre l'angolo O=Cl\u2013OH, di 105,8\u00b0, ne \u00e8 un po' minore. Questo accade perch\u00e9, dato che la densit\u00e0 elettronica in un doppio legame \u00e8 maggiore che in un legame semplice, la richiesta di spazio angolare del doppio legame \u00e8 un po' maggiore di quella del legame semplice, in accordo alle previsioni della teoria VSEPR . Questo andamento risulta verificato anche nel fosgene, nell'acetone e nell'etene. Nello ione perclorato (ClO4\u2013) le lunghezze dei legami sono tutte uguali (144\u00a0pm, un valore intermedio tra lunghezza del singolo e quella del doppio) e gli angoli, tutti uguali, hanno il valore tetraedrico di 109,5\u00b0.\n\u00c8 uno degli acidi ossigenati semplici pi\u00f9 forti: il valore stimato della sua \"H\"0 \u00e8 &lt; -15 ed \u00e8 quindi pi\u00f9 forte dell'acido solforico puro (\"H\"0\u00a0=\u00a0-12). Come tale \u00e8 un superacido; in soluzione acquosa risulta perci\u00f2 completamente dissociato. Il suo sale di idrossonio [H3O+][] \u00e8 stabile ed \u00e8 un composto cristallino isolabile. Le sue soluzioni acquose a concentrazioni superiori al 72% sono instabili e hanno tendenza ad esplodere; \u00e8 per questo motivo che \u00e8 difficile da ottenere puro e viene pertanto commercializzato in forma di soluzione acquosa concentrata fino al 70%. In queste condizioni l'acido perclorico \u00e8 presente come monoidrato solvatato con un certo numero di molecole d'acqua, formulabile come:\n[H3O+][]codice_1x H2O\nA concentrazioni maggiori del 70% ha lentamente luogo una parziale disidratazione con conseguente formazione di anidride perclorica Cl2O7, in seguito alla quale pu\u00f2 verificarsi pericolo di esplosione:\nCon l'acqua forma un azeotropo che bolle a 203 \u00baC in cui \u00e8 presente in ragione del 28,4%.\nL'acido pi\u00f9 simile al perclorico \u00e8 l'acido perbromico; l'unica ma significativa differenza \u00e8 nel potere ossidante: quello di HBrO4 \u00e8 molto maggiore [E\u00b0(BrO4\u2013\u00a0/\u00a0BrO3\u2013) = 1,85\u00a0V; E\u00b0(ClO4\u2013\u00a0/\u00a0ClO3\u2013) = 1,20 V].\nLe soluzioni concentrate di acido perclorico liberano vapori corrosivi; vanno pertanto manipolate sotto cappa con estrema cautela.\nProduzione ed usi.\nL'acido perclorico si ottiene per reazione di un acido forte quale l'acido solforico con il perclorato di potassio KClO4, il quale \u00e8 a sua volta ottenuto per riscaldamento del clorato di potassio KClO3. Tuttavia questa reazione \u00e8 molto pericolosa e pu\u00f2 diventare esplosiva se non si utilizzano le precauzioni necessarie.\nI sali dell'acido perclorico, per via del loro potere ossidante, trovano impiego come componenti in miscele pirotecniche e propellenti per razzi.\nIn chimica viene usato in soluzione 0,1\u00a0M in acido acetico per titolare basi deboli o basi organiche insolubili in acqua."}
{"id": "91137", "revid": "125365152", "url": "https://it.wikipedia.org/wiki?curid=91137", "title": "They Might Be Giants (gruppo musicale)", "text": "They Might Be Giants (generalmente abbreviato in TMBG) \u00e8 un duo alternative rock statunitense, formato da John Linnell e John Flansburgh, comunemente noti come \"The Two Johns\" o \"John &amp; John\".\nLe canzoni pi\u00f9 famose dei TMBG sono probabilmente i singoli dei loro primi tre album, \"Don't Let's Start\" (da \"They Might Be Giants\"), \"Ana Ng\" (da Lincoln) e \"Birdhouse in Your Soul\" (da \"Flood\").\nLa loro apparizione nello spettacolo \"Tiny Toon Adventures\" ha fatto guadagnare loro un riconoscimento per le canzoni \"Particle Man\" e \"Istanbul (Not Constantinople)\". Sono anche conosciuti per il brano \"Boss of Me\", colonna sonora della sitcom televisiva \"Malcolm\" per la quale hanno vinto un Grammy Award.\nStoria.\nI due John si incontrarono per la prima volta a Lincoln (Massachusetts). Iniziarono a scrivere canzoni insieme alle superiori, ma non formarono mai ufficialmente un gruppo. Dopo le superiori andarono in due diverse universit\u00e0; Linnell si un\u00ec ai \"The Mundanes\", un gruppo new wave di Rhode Island. I due, finalmente riuniti, si trasferiscono a Brooklyn per continuare la loro carriera.\nI due iniziarono a suonare la loro musica, accompagnati da un campionatore di batteria, e diventarono presto conosciuti nell'ambiente underground di Manhattan. Nonostante avessero un forte seguito locale, riuscirono solo con molta difficolt\u00e0 ad ottenere un contratto discografico. Fecero molte prestazioni live a New York, ma quando Linnell si ruppe il polso in un incidente con la bici e l'appartamento di Flansburgh fu scassinato e tutte le sue chitarre rubate, misero su il sistema \"Dial-A-Song\" con una segreteria telefonica collegata ad un nastro con le loro canzoni pi\u00f9 famose. Presto furono notati dalla Bar/None Records e si guadagnarono un articolo sulla rivista \"People\".\nIl duo pubblic\u00f2 il suo primo album omonimo nel 1986, e il primo singolo estratto divenne una hit delle radio del college. Il videoclip per \"Don't Let's Start\" divenne una hit su VH1, facendo guadagnare alla band un seguito maggiore.\nNel 1988 pubblicarono il loro secondo album, \"Lincoln\". Questo album gener\u00f2 parecchia sorpresa nell'industria musicale statunitense quando, nella prima settimana di messa in vendita super\u00f2 \"The Joshua Tree\" degli U2 collocandosi al primo posto della \"Billboard College Charts\" (l'equivalente statunitense delle classifiche \"Alternative/Indipendenti\" in altre parti del mondo) quando molti si aspettavano che gli U2 rimanessero al primo posto fino alla fine dell'anno. Il primo singolo da \"Lincoln\", \"Ana Ng\", raggiunse l'89\u00ba posto nelle classifiche del Regno Unito.\nNel 1989, firmarono un contratto con Elektra Records, e pubblicarono il loro terzo album \"Flood\" l'anno seguente. \"Flood\" gli fece guadagnare un disco d'oro, grazie ai singoli \"Birdhouse in Your Soul\", che raggiunse il sesto posto nelle classifiche del Regno Unito, e \"Istanbul (Not Constantinople)\".\nUn ulteriore interesse al gruppo fu portato da un paio di video musicali interpretati dai cartoni animati della Warner Brothers \"Tiny Toon Adventures\": \"Istanbul (Not Constantinople)\" e \"Particle Man\". Questo riflette l'elevato interesse da parte dei bambini che hanno i TMBG, risultante dalle loro canzoni assurde e allegre melodie.\nIn seguito a questi successi, la Bar/None Records pubblic\u00f2 la collezione di B-sides e rarit\u00e0 \"Miscellaneous T\" nel 1991. Il 1992, anno di messa in vendita di \"Apollo 18\", vide Flansburgh e Linnell attrarre un gruppo di supporto, formato dai precedenti bassista e batterista dei Pere Ubu, rispettivamente Tony Maimone e Brian Doherty. Seguirono diversi album, inclusi \"John Henry\" (1994) e \"Factory Showroom\" (1996).\nNel 1999, l'aspetto sempre nuovo e decentralizzato del gruppo diede vita ai The Band of Dans, formando un full di John e Dan per quasi cinque anni. \"The Band of Dans\" era un trio di ragazzi di nome Dan: chitarrista Dan Miller, batterista Dan Hickey e bassista Danny Weinkauf. Nel 2004, tuttavia, Dan Hickey lasci\u00f2 il gruppo e fu rimpiazzato da Marty Beller, che aveva gi\u00e0 suonato con i TMBG in spettacoli per bambini in altri progetti.\nSempre nel 1999, i They Might Be Giants diventarono il primo gruppo musicale ad aver mai pubblicato un intero album esclusivamente su Internet. L'album, \"Long Tall Weekend\", \u00e8 reperibile dal servizio \"TMBG Unlimited\" di EMusic.\nI They Might Be Giants hanno anche composto colonne sonore per il cinema e la televisione, tra cui \"The Oblongs\", la miniserie della ABC News \"Brave New World\", e \"Ed and His Dead Mother\". Hanno anche eseguito la colonna sonora (\"Dog on Fire\", composta da Bob Mould) per il \"The Daily Show con Jon Stewart\" che ha vinto il Peabody Award. Pi\u00f9 recentemente, hanno composto ed eseguito le musiche per la serie della TLC \"Resident Life\" e una canzone sul cartone \"Courage the Cowardly Dog\".\nLa decisione di includere il singolo \"Boss of Me\" sia nella colonna sonora della serie televisiva \"Malcolm\", sia nel CD con la compilation della serie, ha portato un nuovo seguito alla band. Questo dovuto anche al largo uso delle loro precedenti canzoni: ad esempio, nella prima serie di Malcolm, dove viene preso a pugni il bambino nella sedia a rotelle, si sente \"Pencil Rain\" dell'album \"Lincoln\". \"Boss of Me\" diventa la seconda hit top-40 nel Regno Unito.\nL'11 settembre 2001, distribuiscono l'album \"Mink Car\" e furono filmati come soggetto di un documentario fatto da AJ Schnack intitolato \" ovvero \"Gigante: La storia di due John\"\". Il film del 2002, si guadagn\u00f2 ferventi articoli e diversi premi, e fu presentato in dozzine di festival. Il film divenne disponibile in DVD dal 2003.\nNel 2002 usc\u00ec il loro primo album per tutta la famiglia dal titolo \"No!\". Che fu seguito nel 2003 dal loro primo libro, un libro illustrato per bambini con un EP incluso dal titolo \"Bed, Bed, Bed\".\nNel 2004 pubblicarono l'EP \"Indestructible Object\". Seguito da un nuovo album, \"The Spine\", e un Ep associato, \"The Spine Surfs Alone\". I TMBG collaborarono con la serie animata Homestar Runner per fornire le musiche a diversi cartoni e assunsero i creatori della serie per creare il video musicale per la loro canzone \"Experimental Film\". Fecero anche un tour visitando pi\u00f9 di 30 citt\u00e0.\nInoltre, avviarono un loro negozio di musica online, nel quale i clienti possono comprare MP3 delle loro canzoni per 10$ all'album. Con questo, il gruppo, risparmia i soldi che altrimenti andrebbero alle case discografiche. (Il negozio di MP3 dei TMBG )\nI TMBG si impegnarono anche nel processo elettorale fornendo una canzone per la compilation \"Future Soundtrack For America\", un progetto di John Flansburgh con l'aiuto di Spike Jonze e Barsuk Records. La raccolta fu pubblicata dalla Barsuk e conteneva atti indie, alternative, e di alto profilo come Death Cab for Cutie, The Flaming Lips, e Bright Eyes. Il tutto and\u00f2 a favore di organizzazioni di sinistra come Music For America e MoveOn.org. I TMBG si rifecero alla canzone \"Tippecanoe and Tyler Too\", della campagna politica per l'elezione del presidente degli Stati Uniti del 1840.\nIn seguito al tour Spine Surfs the Hiway Tour del 2004, il gruppo annunci\u00f2 che si sarebbe preso una pausa per impegnarsi su altri progetti, ovvero un musical prodotto da Flansburgh e scritto da sua moglie, Robin \"Goldie\" Goldwasser, intitolato \"People Are Wrong!\".\nIl 2005 vide la pubblicazione di \"Here Come the ABCs\", il seguito del fortunato album per bambini \"No!\". Disney Sound mise in vendita il CD e il DVD separatamente il 15 di febbraio.\nNel 2006 la band incide la sigla della serie statunitense \"La casa di Topolino\", a cura della Walt Disney. Nel 2007 usc\u00ec \"The Else\".\nNel corso del 2008 \u00e8 uscito un album per bambini, \"Here Come the 123s\", il seguito di \"Here Come the ABC's\".\nNel 2009 hanno composto una canzone per il film d'animazione digitale Coraline della casa di produzione LAIKA. Hanno dapprima composto una decina di brani, ma solo uno \u00e8 stato scelto e registrato: The Other Father Song.\nNel corso della loro carriera, Brian Dewan, creatore di musical di Brooklyn, \u00e8 stato un frequente collaboratore e amico del gruppo. Disegn\u00f2 molte delle copertine dei loro album \u2014 incluso il famoso palco di \"Lincoln\" \u2014 e suon\u00f2 e cant\u00f2 in molte delle loro canzoni, sia in studio che dal vivo.\nNel 2011, dopo altri album in studio e raccolte, \u00e8 uscito in due \"passi\", l'album \"Join Us\", preceduto da un EP collo stesso titolo e 4 pezzi. Si tratta di un tentativo di tornare al vecchio sistema di promozione discografica basato sui singoli, piuttosto che sul format \"lp\", ormai superato dalla tecnologia che non richiede pi\u00f9 l'esistenza di un supporto fisico.\nIl nome della band.\nIn italiano \"Potrebbero essere giganti\".\nIl gruppo prende il suo nome dal film del 1971 \"They Might Be Giants\" con George C. Scott e Joanne Woodward (basato sull'opera teatrale dallo stesso titolo di James Goldman.) Il titolo dell'opera teatrale (e del film) \u00e8 un riferimento al Don Chisciotte, che prese mulini a vento per giganti. Il personaggio di George C. Scott discute sull'abilit\u00e0 umana di inventare e analizzare oltre l'ovvio, dicendo:\n\"Certo, [Chisciotte] \u00e8 andato un po' troppo oltre. Ha pensato che ogni mulino a vento fosse un gigante. Questo \u00e8 da malati. Ma, pensando che potrebbero esserlo... Beh, tutte le migliori menti pensavano che la terra fosse piatta. Ma, cosa sarebbe se non lo fosse? Potrebbe essere rotonda. E la muffa del pane potrebbe essere una medicina. Se non avessimo mai guardato alle cose e pensato a quello che potrebbero essere, saremmo ancora l\u00e0 fuori nell'erba alta con le scimmie.\"\nC'\u00e8 una parodia del nome del gruppo nel romanzo di Terry Pratchett \"All'anima della musica!\" dal \"gruppo rock\" di nani, \"Siamo Sicuramente Nani\".\nVideo Musicali.\nIl gruppo ha fatto un video musicale per molte delle proprie canzoni."}
{"id": "91139", "revid": "5", "url": "https://it.wikipedia.org/wiki?curid=91139", "title": "Pantenolo", "text": ""}
{"id": "91141", "revid": "5", "url": "https://it.wikipedia.org/wiki?curid=91141", "title": "Cianocobalamina", "text": ""}
{"id": "91142", "revid": "5", "url": "https://it.wikipedia.org/wiki?curid=91142", "title": "Acido pteroilglutammico", "text": ""}
{"id": "91145", "revid": "547992", "url": "https://it.wikipedia.org/wiki?curid=91145", "title": "Lydia Alfonsi", "text": "Autrice di un libro, \"Aforismi e Flashback d'amore\", pubblicato da Edigraf editore, \u00e8 stata premiata con la Maschera d'argento per la sua interpretazione nello sceneggiato televisivo del 1964 \"Mastro Don Gesualdo\", che l'attrice considera il proprio lavoro migliore.\nBiografia.\nAttrice di grande espressivit\u00e0, ha legato il suo nome soprattutto al periodo d'oro degli sceneggiati televisivi degli anni sessanta, con lavori come \"La Pisana\", \"Mastro Don Gesualdo\", \"Luisa Sanfelice\" e \"Il segreto di Luca\".\nFece le prime esperienze dilettantistiche a Parma con il gruppo teatrale \"Giovent\u00f9 studentesca\" e poi con la filodrammatica \"Gli amici della prosa\", con la quale mise in scena \"Il piacere dell'onest\u00e0\" di Luigi Pirandello. Con questa commedia partecip\u00f2 a un concorso nazionale, a Pesaro, dove fu premiata come migliore attrice protagonista e dove fu notata dal regista Anton Giulio Bragaglia, presente in giuria e che la scrittur\u00f2 nella sua compagnia.\nIl suo esordio come attrice professionista avvenne nel 1946, con \"Anna Christie\" di Eugene O'Neill, per la regia dello stesso Bragaglia. Dopo soli quattro anni abbandon\u00f2 le scene teatrali per tornare nella sua citt\u00e0 e scrivere poesie.\nNel 1954 torn\u00f2 al teatro con \"Emma\", di Federico Zardi e nel 1957 con \"Il servitore di due padroni\", assieme a Marcello Moretti, per la regia di Giorgio Strehler. Con questa compagnia port\u00f2 la commedia in Francia, Germania e Medio Oriente.\nGrazie alle sue doti di attrice drammatica, ha interpretato molti ruoli del teatro classico, come Medea, Elettra, Elena, Fedra.\nHa legato il suo nome anche a importanti teatri italiani, come il Piccolo Teatro di Milano e lo Stabile di Genova.\nNel 1970 ha ricevuto dalla critica francese il riconoscimento come migliore attrice televisiva italiana.\n\u00c8 stata insignita del titolo di Grand'Ufficiale della Repubblica Italiana dal presidente Sandro Pertini.\n\u00c8 stata la madrina del Premio Nazionale Letterario Pisa per oltre 25 anni.\nNel 1989 ha fatto parte del cast della miniserie televisiva di due puntate \"Una lepre con la faccia di bambina\", trasmessa dalla Rai. Nel 1997 ha partecipato al film \"La vita \u00e8 bella\" di Roberto Benigni nel ruolo dell'editrice \"Guicciardini\", sua ultima interpretazione."}
{"id": "91146", "revid": "79968", "url": "https://it.wikipedia.org/wiki?curid=91146", "title": "Alessandra Adari", "text": ""}
{"id": "91148", "revid": "123598588", "url": "https://it.wikipedia.org/wiki?curid=91148", "title": "Marisa Allasio", "text": "Biografia.\n\u00c8 figlia di Federico Allasio, noto giocatore di calcio che milit\u00f2 nel Genoa e nel Torino dei tempi d'oro e fu attivo anche come allenatore del Cagliari calcio, e di Lucia Rocchietti.\nCarriera artistica.\nDal 1952 al 1956 gira otto film, ma il personaggio che l'ha portata alla celebrit\u00e0 \u00e8 quello di \"Giovanna\" in \"Poveri ma belli\" (1956) e \"Belle ma povere\" (1957) di Dino Risi, ed \u00e8 anche quello che le verr\u00e0 imposto durante tutta la sua breve carriera cinematografica: la ragazza bella, tutta curve, che attira gli sguardi maschili, ma che possiede saldi principi morali e un'insospettabile dose di ingenuit\u00e0 nei rapporti con gli uomini. Insomma, una specie di versione italiana di Brigitte Bardot, ma priva della malizia che caratterizza invece la diva francese e riducibile negli schemi del perbenismo piccolo-borghese dell'epoca.\nIl ruolo viene ripetuto con scarse varianti in tutta una serie di film, che ripropongono la formula della commedia popolare: \"Marisa la civetta\" (1957) di Mauro Bolognini, \"Susanna tutta panna\" (1957) di Steno, \"Arrivederci Roma\" di Roy Rowland e \"Camping\" di Franco Zeffirelli del 1958.\nNel 1957 ha presentato, con Nunzio Filogamo e Fiorella Mari, il Festival di Sanremo. Nel 1958 gira il suo ultimo film con la regia di Dino Risi, \"Venezia, la luna e tu\", insieme ai celebri artisti Nino Manfredi e Alberto Sordi.\nIl matrimonio.\nLascia quindi il cinema per sposare, il 10 novembre 1958, il conte Pierfrancesco Calvi di Bergolo, figlio della principessa Iolanda Margherita di Savoia, primogenita di Vittorio Emanuele III e di Elena del Montenegro, e del generale Giorgio Carlo Calvi di Bergolo, con il quale va ad abitare nel Castello di Pomaro Monferrato, in Piemonte. Proprio qui negli anni sessanta viene eletta consigliere comunale nelle liste del PLI e diventa per breve tempo assessore alle finanze del Comune. Dal matrimonio con il conte Calvi ha due figli, Carlo Giorgio Dimitri Drago Maria Laetitia, e Anda Federica Angelica Maria.\nNegli anni settanta si trasferisce a Roma e va ad abitare nel Casale delle Cavalle Madri nel Parco di Villa Ada, un tempo residenza dei Savoia. Vi rester\u00e0 fino al 31 gennaio 2000, quando viene sfrattata dal comune di Roma che, dopo una lunga vicenda giudiziaria, entra cos\u00ec in possesso dell'area che la Allasio, insieme al marito, aveva ricevuto in comodato d'uso gratuito dalla famiglia Savoia e che aveva conservato anche dopo la separazione avvenuta nel 1996. Secondo quanto da lei affermato in un'intervista del 1985, il suo matrimonio era gi\u00e0 terminato da molti anni e l'unico suo rimpianto sarebbe stato non aver accettato il ruolo propostole da Luchino Visconti nel film \"Il Gattopardo\", andato poi a Claudia Cardinale."}
{"id": "91150", "revid": "741067", "url": "https://it.wikipedia.org/wiki?curid=91150", "title": "Irene Aloisi", "text": "Biografia.\nDebutta nella rivista con il cognome d'arte Alian (nelle compagnie di Macario, Tot\u00f2, Dapporto), approda poi al teatro di prosa con la compagnia di Ruggero Ruggeri e, a seguire, con Donadio-Giorda, con Peppino De Filippo (\"La lettera di mamm\u00e0\", 1954), con\nPagnani-Villi-Ferzetti-Fo\u00e0 (\"Adorabile Giulia\", \"Ma non \u00e8 una cosa seria\", stagione 1956-57), con Cervi-Padovani-Ferzetti (\"La gatta sul tetto che scotta\", 1958), con Ricci-Magni (\"Il valzer del toreador\", 1959-60), con Dorelli-Spaak (\"Aspettando Jo\", 1968-69), con Masiero-Giuffr\u00e9 (\"Otto mele per Eva\", 1970-71), con Aldini-Del Prete (\"La bugiarda\" di Diego Fabbri, 1978-79).\nLavora principalmente dividendosi fra teatro, televisione e radio (molti radiodrammi per la Compagnia di prosa della Rai di Torino con la regia di Massimo Scaglione). In televisione partecipa a teleromanzi quali \"La cittadella\", \"Orgoglio e pregiudizio\", \"I gioved\u00ec della signora Giulia\", ad alcuni episodi della serie \"Le inchieste del commissario Maigret\" (\"Non si uccidono i poveri diavoli\") fino a \"Rosso veneziano\" per la regia di Marco Leto negli anni settanta. Nel cinema, dove lavor\u00f2 saltuariamente, tra i ruoli di maggior rilievo \"Le ore dell'amore\", \"Tot\u00f2, Peppino e... la dolce vita\" e \"Roulotte e roulette\"."}
{"id": "91154", "revid": "119373650", "url": "https://it.wikipedia.org/wiki?curid=91154", "title": "Italia Almirante Manzini", "text": "Biografia.\nNacque da Michele, attore ed ufficiale garibaldino, e Urania Dell'Este, anch'ella attrice. Il padre era fratello di Nunzio Almirante, a sua volta padre del regista Mario e degli attori Ernesto, Giacomo e Luigi. Era perci\u00f2 zia del giornalista e uomo politico Giorgio Almirante, figlio di Mario.\nSpos\u00f2 molto giovane il giornalista e scrittore Amerigo Manzini, accanto al quale recit\u00f2 in varie occasioni sia in ambito teatrale che cinematografico.\nTrasferitasi nel 1935 in Brasile, dove condusse una \"tourn\u00e9e\", mor\u00ec in quel paese nel 1941 all'et\u00e0 di 51 anni, a causa della puntura di un insetto velenoso.\nCarriera.\nInizi\u00f2 giovanissima la sua carriera nel teatro, dove recit\u00f2 in diverse compagnie, fra le quali vi furono quella di Ettore Berti e quella di Alfredo De Sanctis, con le quali fece lunghe \"tourn\u00e9e\" in Italia e in Sud America.\nNel 1911 esord\u00ec nel cinema, inizialmente come \u00abcomparsa\u00bb, e poi come protagonista nel film \"Il poverello di Assisi\" della Cines di Roma. Successivamente pass\u00f2 alla Savoia Film di Torino, dove inizi\u00f2 con il film \"Sul sentiero della vipera\" del 1912.\nIn seguito fu ingaggiata dall'Itala Film, altra casa torinese, e inizi\u00f2 con l'interpretazione nel film \"L'ombra del male\" del 1913, ma l'anno seguente, nel \"kolossal\" \"Cabiria\" dove interpret\u00f2 il personaggio di \"Sophonisb\"a, fu quello della sua consacrazione artistica, e segn\u00f2 l'inizio di una brillante carriera cinematografica e che fece della Almirante una fra le pi\u00f9 importanti dive italiane del tempo.\nNel periodo 1916-17 lavor\u00f2 per altre case cinematografiche (fra queste la romana Latina Ars e la Gladiator Film dove fu \u00abprima attrice\u00bb) e nel contempo lavor\u00f2 in ambito teatrale presso la Compagnia Galli-Ciarli-Guasti-Bracci di Dina Galli. Torn\u00f2 poi all'Itala dove fu protagonista di molte pellicole di successo, fra le quali \"Il matrimonio di Olimpia\" (1918), \"Femmina - Femina\" (1919) e \"Hedda Gabler\" (1920).\nNegli anni venti pass\u00f2 prima alla Fert e poi all'Alba Film, e gir\u00f2 fino al 1927 un discreto numero di pellicole nelle quali venne diretta principalmente dal cugino Mario Almirante. Dopo l'interpretazione nel film \"La bellezza del mondo\" (1927) ritorn\u00e0 a recitare definitivamente nel teatro, dove fece parte delle compagnie di Ruggero Ruggeri e del cugino Luigi Almirante (che diresse la Compagnia Italia Almirante Manzini).\nLa Almirante riapparve nel film \"L'ultimo dei Bergerac\" del 1934, unico film sonoro della sua carriera.\n\u00c8 considerata una delle grandi dive del cinema muto italiano. I principali registi dell'epoca, con cui ha lavorato, furono Ugo De Simone, Roberto Roberti, Augusto Genina, Giovanni Pastrone e Gero Zambuto.\nIl Comune di Roma, in localit\u00e0 Valleranello, le ha dedicato il nome di una via."}
{"id": "91155", "revid": "293377", "url": "https://it.wikipedia.org/wiki?curid=91155", "title": "Pantelegrafo", "text": "Il pantelegrafo era un dispositivo di telecomunicazione in grado di trasmettere immagini statiche in modo simile all'odierno telefax.\nDescrizione e sviluppo.\nFu sviluppato a partire dal 1855 dall'abate Giovanni Caselli, che lo sottopose all'attenzione di Napoleone III.\nFu utilizzato sulle linee telegrafiche Parigi-Lione-Marsiglia dal 1860 al 1870. Fu usato nello stesso anno 1860 dal compositore Gioachino Rossini per trasmettere da Parigi una pagina di un suo spartito. S'interessarono al sistema l'Inghilterra (linea Londra-Liverpool) e la Russia (tra le residenze imperiali di Mosca e San Pietroburgo).\nCaselli bas\u00f2 il suo lavoro su precedenti esperimenti condotti dallo scozzese Alexander Bain e dal fisico inglese Frederick Backwell nel tentativo di realizzare un sistema di telegrafia elettrica.\nIl sistema era in grado di riprodurre a distanza qualunque segno (caratteri, linee, immagini al tratto) effettuando una scansione per linee successive come avviene attualmente nella televisione, ma a bassa velocit\u00e0. Per questo motivo era chiamato anche telegrafo universale.\nNell'apparato trasmittente il disegno da inviare era tracciato su un foglio metallico con un inchiostro elettricamente isolante.\nUna volta essiccato l'inchiostro, un pennino collegato alla linea telegrafica esplorava tutto il foglio una riga per volta, chiudendo il circuito dove l'inchiostro era assente ed aprendolo in corrispondenza dell'immagine. Nell'apparato ricevente era riprodotto lo stesso percorso di scansione del pennino, che in questo caso esplora un foglio di carta trattato chimicamente (con ferrocianuro di potassio). Dove si ha passaggio di corrente elettrica avviene una reazione elettrochimica che provoca l'annerimento della carta. Al termine della scansione si ottiene una riproduzione del disegno originale.\nI due apparati, ricetrasmettenti devono muoversi in sincronia. Per questo motivo il meccanismo di ciascuna unit\u00e0 \u00e8 mosso da un pendolo, alto circa due metri, mosso da due elettromagneti, l'oscillazione \u00e8 sincronizzata per mezzo di impulsi elettrici inviati sulla stessa linea di trasmissione.\nIn Italia sono presenti due esemplari di pantelegrafo: uno a Napoli, nell'Istituto Tecnico Statale Giambattista Della Porta ed uno a Roma, nel Museo storico della comunicazione del Ministero dello sviluppo economico. "}
{"id": "91156", "revid": "287204", "url": "https://it.wikipedia.org/wiki?curid=91156", "title": "Bruna", "text": ""}
{"id": "91158", "revid": "2175", "url": "https://it.wikipedia.org/wiki?curid=91158", "title": "Cianuro di idrogeno", "text": ""}
{"id": "91159", "revid": "2175", "url": "https://it.wikipedia.org/wiki?curid=91159", "title": "Idrogenocarbonato di sodio", "text": ""}
{"id": "91161", "revid": "120834103", "url": "https://it.wikipedia.org/wiki?curid=91161", "title": "Regola di H\u00fcckel", "text": "La regola di H\u00fcckel consente di prevedere se un composto chimico possegga propriet\u00e0 aromatiche oppure no.\nPrende il nome dal fisico Erich H\u00fcckel, che l'ha formulata nel 1931 sulla base del metodo di calcolo degli orbitali molecolari da lui sviluppato e noto come metodo di H\u00fcckel.\nSecondo questa regola, tra tutti i composti ciclici, quelli aromatici \nSono pertanto aromatici quei composti o quegli ioni ciclici che possiedono un orbitale \u03c0 delocalizzato su tutto l'anello che contiene 2, 6, 10, 14... elettroni.\nUn esempio fondamentale \u00e8 rappresentato dal benzene (6 elettroni \u03c0) e da altri idrocarburi quali naftalene e azulene (10 elettroni \u03c0), antracene (14 elettroni \u03c0), benzopirene (18 elettroni \u03c0), ecc., ma anche altri composti (detti \"eterociclici\") manifestano propriet\u00e0 aromatiche se il numero di elettroni \u00e8 conforme alla regola di H\u00fcckel. Esempi di questo sono la piridina, il pirrolo, il furano (tutti a 6 elettroni \u03c0). L'anione ciclopentadienile, derivato dall'idrocarburo non aromatico ciclopentadiene, \u00e8 un classico e importante esempio di ione aromatico.\nUn composto antiaromatico, da non confondere con \"composto non aromatico\", \u00e8 un composto chimico o ione ciclico instabile e altamente reattivo che possiede 4n elettroni \u03c0."}
{"id": "91170", "revid": "1652635", "url": "https://it.wikipedia.org/wiki?curid=91170", "title": "Silvio Pellico", "text": "Biografia.\nNasce il 24 giugno 1789 a Saluzzo, oggi in provincia di Cuneo, secondogenito del commerciante piemontese di origine salentina Onorato Pellico (1763-1838) e della savoiarda Margherita Tournier (1763-1837), originaria di Chamb\u00e9ry. Sia Silvio che i quattro fratelli ricevono un'educazione cattolica dalla devota madre. Uno dei suoi fratelli, Francesco, divenne gesuita; le sorelle Giuseppina e Maria Angiola presero i voti. Il primogenito Luigi (1788-1841) tent\u00f2 la carriera politica, condividendo le idee di Silvio e le sue stesse passioni letterarie.\nDopo gli studi a Pinerolo, dove suo padre nel 1792 aveva rilevato la gestione di un negozio, nel 1799 in seguito al fallimento dell'attivit\u00e0 paterna and\u00f2 a vivere con la famiglia a Torino e in seguito fu inviato dai genitori in Francia, a Lione, per fare pratica nel settore commerciale. Nella citt\u00e0 francese Pellico dimostr\u00f2 scarsa inclinazione per gli affari appassionandosi invece agli studi classici, alle lingue e agli autori contemporanei, quali Foscolo e Vittorio Alfieri di cui divent\u00f2 un fervente ammiratore. Al rientro in Italia, nel 1809, si stabil\u00ec con la famiglia a Milano, dove il padre aveva trovato un impiego pubblico al Ministero della Guerra del Regno d'Italia. A Milano il Pellico fu insegnante di francese presso il collegio militare. Giovane entusiasta della poesia neoclassica, frequenta Vincenzo Monti e Ugo Foscolo legando in particolare con quest'ultimo. Cominci\u00f2 a scrivere tragedie in versi di impianto classico, come \"Laodamia\" (1813) ed \"Eufemio di Messina\". \nAlla caduta del regime napoleonico (1814) perse la cattedra di francese. Il 18 agosto 1815 a Milano viene rappresentata la sua tragedia \"Francesca da Rimini\". La tragedia reinterpreta l'episodio dantesco alla luce delle influenze romantiche e risorgimentali del periodo lombardo. Nel 1816 si trasfer\u00ec ad Arluno, nella casa del conte Porro Lambertenghi, dove fu istitutore dei figli Domenico (Mimino) e Giulio Porro Lambertenghi.\nStrinse relazioni con personaggi della cultura come Madame de Sta\u00ebl e Friedrich von Schlegel, Federico Confalonieri, Gian Domenico Romagnosi e Giovanni Berchet. In questi circoli venivano sviluppate idee tendenzialmente risorgimentali, rivolte alla possibilit\u00e0 di indipendenza nazionale: in questo clima, nel 1818 viene fondata la rivista \"Il Conciliatore\", di cui Pellico era redattore e direttore.\nPellico e gran parte degli amici facevano parte della setta segreta dei cosiddetti \"Federati\". Scoperti dalla polizia austriaca che era riuscita ad intercettare alcune lettere compromettenti di Piero Maroncelli, il 13 ottobre 1820, Pellico, lo stesso Maroncelli, Melchiorre Gioia e altri furono arrestati. Da Milano Pellico fu condotto alla prigione dei Piombi di Venezia, e poi in quella dell'isola di Murano, dove rimase fino al 20 febbraio 1822. A Venezia fu letta pubblicamente il 21 febbraio 1822 la sentenza del celebre Processo Maroncelli-Pellico.\nI due imputati furono condannati alla pena di morte. Per entrambi, poi, la pena fu commutata: venti anni di carcere duro per Maroncelli, quindici per Pellico. A fine marzo i condannati furono condotti nella fortezza austriaca dello Spielberg. Partiti la notte fra il 25 e il 26 marzo, attraverso Udine e Lubiana giunsero alla prigione, situata a Br\u00fcnn, l'odierna Brno, in Moravia. La dura esperienza carceraria costitu\u00ec il soggetto del libro di memorie \"Le mie prigioni\", scritto dopo la scarcerazione, che ebbe grande popolarit\u00e0 ed esercit\u00f2 notevole influenza sul movimento risorgimentale. Metternich ammise che il libro danneggi\u00f2 l'Austria pi\u00f9 di una battaglia persa. Pellico scrisse anche le \"Memorie dopo la scarcerazione\", testo andato perduto.\nDopo il ritorno alla libert\u00e0 (1830) il Pellico pubblic\u00f2 altre tragedie: \"Gismonda da Mendrisio\", \"Leoniero\", \"Erodiade\", \"Tommaso Moro\" e \"Corradino\". Pubblic\u00f2 anche il libro morale \"I doveri degli uomini\" (1834) e \"Poesie\" di genere romantico. Venne assunto dai marchesi di Barolo Carlo Tancredi Falletti e Giulia Colbert (ai quali fu presentato da Cesare Balbo) e rimase a Palazzo Barolo fino alla morte. Nel 1838 Re Carlo Alberto di Savoia lo benefici\u00f2 con una pensione annua di 600 lire collaborando alle loro attivit\u00e0 benefiche e religiose. Nel 1851 Pellico e Giulia Colbert Faletti entrarono nel laicato francescano come terziari.\nSilvio Pellico mor\u00ec il 31 gennaio 1854. \u00c8 sepolto nel Cimitero monumentale di Torino (Campo primitivo Ovest, edicola n. 266).\nVita sentimentale.\nSilvio Pellico ebbe due storie d'amore importanti nella sua vita. La prima fu con l'attrice Carlotta Marchionni: la relazione, contrastata dalla famiglia di Pellico (che non voleva vederlo unito a un'attrice) e sofferta (perch\u00e9 all'inizio non ricambiata), si concluse bruscamente nell'ottobre del 1820 a causa dell'arresto dello scrittore. La seconda fu con la nobildonna Cristina Archinto Trivulzio: Pellico si innamor\u00f2 della dama nell'estate del 1819, ma ella spos\u00f2 nel novembre dello stesso anno il conte milanese Giuseppe Archinto. I due innamorati si rividero solamente nel 1836, ma dovettero passare altri 11 anni prima di ritrovarsi definitivamente.\nReligiosit\u00e0.\nDurante la prigionia in carcere (durata dal 1820 al 1830) inizi\u00f2 per Silvio Pellico un periodo di profonda riflessione personale che lo port\u00f2 a riabbracciare la fede cristiana, che aveva abbandonato durante il periodo francese trascorso a Lione. Un compagno di prigionia, il conte Antonio Fortunato Oroboni lo avvicin\u00f2 nella fede religiosa.\nDurante i lunghi dieci anni di prigionia, il Pellico partecip\u00f2 regolarmente alla messa domenicale. Dal carcere scrisse al padre nel 1822: \"Tutti i mali mi sono diventati leggeri dacch\u00e9 ho acquistato qui il massimo dei beni, la religione, che il turbine del mondo m'aveva quasi rapito\". Pellico ringrazi\u00f2 la Provvidenza dedicandole le ultime righe de \"Le mie prigioni\":\nPercorso letterario.\nLa prima tragedia di successo del Pellico fu la \"Francesca da Rimini, c\"omposta tra il 1813 e il 1815 e rappresentata per la prima volta al Teatro Re di Milano il 18 agosto 1815 con Luigi Domeniconi nella parte di Paolo e Carlotta Marchionni nella parte di Francesca. Il testo \u00e8 ispirato all'episodio dantesco ma con caratteri nuovi presentando alcune delle caratteristiche della tragedia romantica nelle tematiche patriottiche e sentimentali. La tragedia ebbe una diffusione non solo in Italia ma anche in Europa con traduzioni in francese e in inglese.\nPrima della \"Francesca\", Silvio Pellico aveva composto un \"Turno\" ed una \"Laodamia\" di cui parla nelle lettere agli amici Foscolo e Stanislao Marchisio, i cui manoscritti sono conservati attualmente nell'archivio della rivista \"La Civilt\u00e0 Cattolica\". Aveva inoltre lavorato al romanzo storico \"Cola di Rienzo\", che lo impegn\u00f2 particolarmente e il cui manoscritto \u00e8 stato recuperato nell'archivio de \"La Civilt\u00e0 Cattolica\" e pubblicato nel 1963 a cura di Mario Scotti. Nel 1820 Pellico pubblic\u00f2 la tragedia di ambientazione medievale \"Eufemio da Messina\".\nNegli anni del processo Pellico compose alcuni poemetti di argomento medievale e altre tragedie che vennero pubblicate a Torino tra il 1830 e il 1832. Di queste andarono, per\u00f2, in scena solo \"Ester d'Engaddi\" e \"Gismonda da Mendrisio\" nelle interpretazioni di Amalia Bettini e Carlotta Marchionni. Entrambe, per\u00f2, dopo poche rappresentazioni andarono incontro al divieto posto dalla censura, una difficolt\u00e0, unita all'insuccesso del \"Corradino\" del 1834. Nei tre anni in cui non scrisse romanzi n\u00e9 tragedie, Pellico compose un'autobiografia di cui restano solo alcuni frammenti conservati nell'archivio storico del comune di Saluzzo e numerose cantiche raccolte in due volumi del 1837 intitolati \"Poesie inedite\".\nA questi volumi segu\u00ec una nuova pausa nel lavoro letterario coincidente con dei lutti personali: dalla morte dei genitori e del fratello fino alla perdita improvvisa del marchese Tancredi Di Barolo.\nNell'inverno 1830/31 Pellico aveva lavorato anche ad un romanzo: \"Raffaella\", o \"Rafaella\", una storia di due amici coinvolti nelle lotte medievali tra papato ed impero in Piemonte contenente diverse allusioni politiche ed autobiografiche. L'opera venne pubblicata solo postuma con un finale non composto dall'autore, ma aggiunto per dare una conclusione alla vicenda con un intento morale.\nIntitolazioni.\nSilvio Pellico \u00e8 una piccola localit\u00e0 di 600 abitanti in Argentina, nel dipartimento di San Martino, nel sud-est della Provincia di C\u00f3rdoba fondata nel 1884 da emigranti originari di Saluzzo. A Fiume (in Croazia), in Via dei gelsi, fino alla fine della seconda guerra mondiale a Silvio Pellico era intestata una scuola elementare. Con il passaggio della sovranit\u00e0 sulla citt\u00e0 alle autorit\u00e0 jugoslave all'istituto venne cambiato nome. A Torino invece gli \u00e8 intitolata una via nel quartiere di San Salvario.\nMolte istituzioni portano il nome di Silvio Pellico, ispirate dall'amore per la patria e la fede che caratterizz\u00f2 la vita dello scrittore. Tra esse, il Liceo Classico di Cuneo, l'istituto professionale per il commercio di Saluzzo (CN), una scuola media a La Spezia, una scuola media di Chioggia (VE), una scuola media a Camerano (AN), una scuola elementare a Udine e un'altra a Santhi\u00e0 (VC), ad Arluno (MI), a Carpeneto (AL), a Pachino (SR) e a Serramanna (VS) ed anche alcuni teatri, come quello di Trieste. A Imola e Lugo (nella Diocesi di Imola) i due circoli cattolici sono intitolati alla memoria di Silvio Pellico. Ad Ala (TN) \u00e8 intitolato a Silvio Pellico il convitto comunale. La via che circonda la collina su cui sorge la fortezza dello Spielberg, a Brno, si chiama \"Pellicova\", in onore di Silvio Pellico. Anche la scuola media di Lettere, in provincia di Napoli, \u00e8 intitolata a Silvio Pellico."}
{"id": "91176", "revid": "71155", "url": "https://it.wikipedia.org/wiki?curid=91176", "title": "They Might Be Giants (album)", "text": "They Might Be Giants \u00e8 l'omonimo primo album dei They Might Be Giants, conosciuto anche come il \"Pink Album\", pubblicato nel 1986.\nIl disco.\nI testi del \"Pink Album\" contengono gi\u00e0 le argomentazioni in chiave umoristica e ironica dei temi oscuri che riappariranno frequentemente nei loro successivi lavori: morte e mortalit\u00e0 (\"Nothing's Gonna Change My Clothes\", ovvero \"Niente cambier\u00e0 i miei vestiti\", \"I Hope That I Get Old Before I Die\", ovvero \"Spero di invecchiare prima di morire\", \"Youth Culture Killed My Dog\", ovvero \"La cultura giovanile ha ucciso il mio cane\"); ossessione e delusione (\"32 Footsteps\", ovvero \"32 Passi\", \"Absolutely Bill's Mood\", ovvero \"Definitivamente lo stato d'animo di Bill\"); fare un lavoro deprimente, servile (\"Put Your Hand Inside The Puppet Head\", ovvero \"Metti la tua mano nella testa del pupazzo\"), nessun lavoro (\"Alienation's For The Rich\", ovvero \"L'alienazione \u00e8 per i ricchi\") o a volte solo completamente strambo (\"Chess Piece Face\", \"Faccia di pedina di scacchi\").\nLa musica \u00e8 semplice, generalmente un pop di sintetizzatore e chitarra accelerato punteggiata con eterogenei campioni audio e variando occasionalmente in arrangiamenti simili al country o al folk. \"Rhythm Section Want Ad\" commenta sulla percepita singolarit\u00e0 dello stile dei TMBG e poi sul ruolo dei due. \"Don't Let's Start\" \u00e8 la canzone pi\u00f9 conosciuta dell'album."}
{"id": "91178", "revid": "339392", "url": "https://it.wikipedia.org/wiki?curid=91178", "title": "Service Pack", "text": ""}
{"id": "91182", "revid": "599", "url": "https://it.wikipedia.org/wiki?curid=91182", "title": "MacTutor History of Mathematics Archive", "text": ""}
{"id": "91183", "revid": "224230", "url": "https://it.wikipedia.org/wiki?curid=91183", "title": "Ferdinando il Cattolico", "text": ""}
{"id": "91185", "revid": "2075278", "url": "https://it.wikipedia.org/wiki?curid=91185", "title": "Sailor Moon", "text": ", meglio noto semplicemente come Sailor Moon, \u00e8 un manga di genere \"mah\u014d sh\u014djo\" scritto e disegnato da Naoko Takeuchi all'inizio degli anni novanta ed esportato in numerosi paesi esteri. Il manga prende il nome dalla \"divisa alla marinaretta\", indossata dalle guerriere nella serie, che \u00e8 una rielaborazione della divisa scolastica femminile obbligatoria in molte scuole giapponesi.\nIl manga getta le basi con \"Codename Sailor V\", del 1991, per poi nascere ufficialmente con il titolo \"Bish\u014djo senshi Sailor Moon\", pubblicato dalla K\u014ddansha sulla rivista \"Nakayoshi\" lo stesso anno e in seguito raccolto in 18 tank\u014dbon. Successivamente, and\u00f2 in onda una trasposizione animata, uscita l'anno seguente e diventata una fra le pi\u00f9 note espressioni della cultura pop giapponese del mondo, nonch\u00e9 uno dei maggiori successi dell'animazione giapponese su scala planetaria degli anni novanta presso il pubblico infantile, adolescenziale e di giovani adulti appassionati di anime.\nL'adattamento animato \u00e8 composto da cinque serie televisive per un totale di duecento episodi, tre film cinematografici, due cortometraggi e tre special televisivi. Dopo la conclusione della versione animata \"Sailor Moon\" sfoci\u00f2 in una trasposizione teatrale, \"Sailor Moon musical\", e in una serie televisiva live action, \"Bish\u014djo senshi Sailor Moon\".\nCome ogni altra serie di grande successo la saga di \"Sailor Moon\" ha ispirato e prodotto numerosi articoli da merchandising, dai giocattoli ai videogiochi, dalla cancelleria scolastica fino ai prodotti alimentari. Dal 5 luglio 2014 viene trasmesso un adattamento anime pi\u00f9 fedele del manga originale, intitolato \"Pretty Guardian Sailor Moon Crystal\".\nIn Italia l'anime storico \u00e8 stato acquistato da Mediaset, che ha trasmesso dal 1995 al 1997 le prime due serie su Canale 5 e le ultime tre su Rete 4, replicando frequentemente l'opera su Italia 1 fino a oggi. Il manga, invece, \u00e8 stato pubblicato per la prima volta da Star Comics dal 1995 al 1999 con il titolo \"Sailor Moon, la combattente che veste alla marinaretta\"; nel 2010, in occasione dello sblocco dei diritti dell'opera, viene pubblicata da GP Publishing una nuova edizione pi\u00f9 fedele all'originale con il titolo \"Pretty Guardian Sailor Moon\" sotto la supervisione dell'autrice Naoko Takeuchi. L'anime remake \"Pretty Guardian Sailor Moon Crystal\" \u00e8 stato infine acquistato da Rai Ragazzi e trasmesso su Rai Gulp fra il 2016 e il 2017. La serie prosegue con il film diviso in due parti \"Pretty Guardian Sailor Moon Eternal - Il film\", rilasciato in Giappone l'8 gennaio (parte prima) e l'11 febbraio (parte seconda) del 2021. I diritti dei film sono stati acquistati da Netflix che li ha proposti sulla propria piattaforma streaming dal 3 giugno 2021.\nTrama.\nI capitoli del manga, chiamati \"Act\", sono raggruppati in cinque serie: \"Dark Kingdom\", \"Black Moon\", \"Mugen\", \"Yume\" e \"Stars\"; queste danno vita alle cinque stagioni dell'anime, nonostante in quest'ultimo siano presenti alcune storie inedite.\nParte I.\nLa prima serie, che apre l'intera saga, ruota intorno a Usagi Tsukino, simpatica ragazzina delle scuole medie, un po' pigra e goffa, il cui destino viene segnato dall'incontro con una strana gatta parlante chiamata Luna. Quest'ultima, tramite una spilla dai poteri misteriosi, permette alla protagonista di scoprire di essere una \"guerriera sailor\". La strana creatura spiega a Usagi che il suo compito, oltre quello di proteggere la Terra, \u00e8 di trovare le altre guerriere Sailor e rintracciare con il loro aiuto la Principessa dell'antico regno lunare, \"Silver Millennium\". Usagi, sotto forma di guerriera, diventa cos\u00ec l'eroina Sailor Moon, la \"guerriera dell'amore e della giustizia\", che si ritrover\u00e0, suo malgrado, a scontrarsi con gli emissari del \"Dark Kingdom\", il cui scopo \u00e8 quello di trovare il cosiddetto \"Cristallo d'Argento Illusorio\", una misteriosa pietra di incredibile energia, capace di risvegliare il loro capo Queen Metaria e potere cos\u00ec dominare sulla Terra e sulla Luna.\nAd aiutare Sailor Moon si uniranno quindi altre guerriere: Ami Mizuno (Sailor Mercury), Rei Hino (Sailor Mars), Makoto Kino (Sailor Jupiter) e Minako Aino (Sailor Venus). Quest'ultima, gi\u00e0 attiva prima delle altre guerriere con il nome di \"Sailor V\", viene in un primo momento scambiata per la agognata Principessa della Luna. Durante le loro battaglie le cinque guerriere verranno spesso aiutate anche dalla misteriosa figura di Tuxedo Kamen, che si riveler\u00e0 essere in realt\u00e0 lo studente Mamoru Chiba (universitario nell'anime e liceale nel manga).\nCon il progredire della storia si scoprir\u00e0 che Sailor Moon \u00e8 proprio la reincarnazione di \"Princess Serenity\" del regno di \"Silver Millennium\", custode del \"Cristallo d'Argento Illusorio\", e che Tuxedo Kamen \u00e8 la reincarnazione di \"Prince Endymion\", principe terrestre innamorato di Serenity. Millenni addietro, durante la battaglia che vide la distruzione del regno della Luna e di quello terrestre per mano di Queen Beryl e del suo esercito, intenti a impossessarsi del potere del cristallo, Prince Endimyon venne ucciso nel tentativo di proteggere la sua amata. Dopo avere assistito alla scena Princess Serenity si suicid\u00f2 (nel manga e nella serie ONA, negli episodi della serie televisiva perisce nell'attacco di Queen Beryl dopo il suo principe). Proprio durante quest'ultima battaglia nacque il \"Dark Kingdom\". Per scongiurare la fine definitiva per\u00f2 Queen Serenity, la mamma della principessa, utilizz\u00f2 l'ultimo bagliore di energia del \"Cristallo d'Argento\" per permettere alle Guerriere Sailor e i due innamorati di rinascere sulla Terra (solo nella serie televisiva). La stagione si concluder\u00e0 con lo scontro finale tra le Guerriere Sailor e Queen Beryl, divenuta potentissima dopo essersi fusa con il potere di Queen Metaria.\nParte II.\n\u00c8 presente solo nell'anime, per ovviare alla perdita di memoria delle Guerriere Sailor alla fine della prima parte. Ail e An sono due alieni venuti sulla Terra per raccogliere l'energia vitale necessaria a guarire il \"Makaiju\", pianta misteriosa che consente a sua volta ai due ragazzi di ricevere l'energia necessaria a tenerli in vita. L'energia in questione per\u00f2 \u00e8 quella degli esseri umani, implicando cio\u00e8 la loro morte. Luna, intuendo il pericolo in vista, restituisce la memoria a Usagi e alle altre quattro guerriere facendole cos\u00ec ritornare a combattere. Mamoru a sua volta, non ricordando del suo amore per Usagi, ma sentendone un forte legame istintivamente, crea dal suo inconscio un alter ego, chiamato Tsukikage no Knight (Cavaliere dell'Ombra Lunare), che aiuter\u00e0 le guerriere ogni volta che si troveranno in difficolt\u00e0. Solo verso la fine della storia anch'egli recuperer\u00e0 la memoria e il suo alter ego sparir\u00e0 ricongiungendosi con lo stesso Mamoru.\nIn questa serie vi \u00e8 la prima perdita dei poteri di Sailor Moon e relativo cambio di spilla, la \"Crystal Star\", da Queen Serenity, madre di Princess Serenity, e con essa \"Cristallo d'Argento\" creduto ormai disperso alla fine della battaglia con Queen Beryl. Dopo la distruzione del Makaiju Sailor Moon stessa con il \"Cristallo d'Argento\" lo aiuter\u00e0 a rinascere in un piccolo germoglio che, come Ail e An comprenderanno prima di ripartire in cerca di un nuovo pianeta, solo il potere dell'amore potr\u00e0 aiutare a crescere per ritornare quello di un tempo.\nVengono introdotte Chibiusa, Sailor Pluto (guardiana dello spazio-tempo), e Diana, anche se quest'ultima non appare in questa stagione dell'anime, ma nella quarta. Naoko Takeuchi per i primi episodi ha posto come pre-titolo per ogni capitolo il nome \"Black Moon\", nemico di questa saga, eliminandolo per\u00f2 nella seconda edizione dello stesso.\nNel XXX secolo i membri di \"Black Moon\" vogliono distruggere la futura \"Crystal Tokyo\" governata da Neo-Queen Serenity e King Endymion. Per fare questo hanno bisogno del \"Cristallo d'Argento\" da sempre protetto dal regno della Luna. La figlia della Neo-Queen Serenity, Usagi Small Lady Serenity, per dimostrare di essere una vera \"lady\" a coloro che la prendevano in giro per il fatto di non possedere alcun potere (cosa risaputa poich\u00e9 causa del blocco della sua crescita viene specificato solo nel manga), prende il cristallo. Nel momento in cui la madre, scoprendola, cerca di raggiungere la bambina fino all'esterno del \"Crystal Palace\", Crystal Tokyo viene attaccata dal clan di \"Black Moon\". Durante l'attacco la Regina verr\u00e0 protetta dal \"Cristallo d'argento\" che la avvolge e le Guardian Senshi e King Endymion saranno feriti (nella serie televisiva Neo Queen Serenity viene rinchiusa dalle guerriere Sailor in una teca di cristallo per essere protetta, e le stesse successivamente innalzano una barriera intorno al Crystal Palace stesso, ma non prima che King Endymion venga ferito).\nAllo scopo di risvegliare la madre la \"Small Lady\" inizia a pensare che l'unica via di salvezza sia utilizzare il \"Cristallo d'Argento\" ma, presa dal panico per la sua incapacit\u00e0 di usare la pietra (e nell'anime per i sensi di colpa per averla fatta sparire), prova ad andare nel passato per recuperarlo. Ruba cos\u00ec la chiave del tempo a Sailor Pluto (nell'anime Sailor Pluto gliela consegna volontariamente) ed \u00e8 qui che inizia la serie, ovvero con l'arrivo di Usagi SL Serenity nel passato, e vista la presenza di un'altra Usagi, verr\u00e0 chiamata da tutti \"Chibiusa\". Da qui in poi le differenze tra serie televisiva e manga sono molto pi\u00f9 evidenti.\nNella serie televisiva i Black Moon vengono a conoscenza del fatto che l'erede al trono \u00e8 in possesso della pietra e la inseguono fino al presente, dove avranno a che fare con le guerriere Sailor. Inizialmente a cercare il \"Rabbit\" (coniglio), come viene chiamata dalla famiglia dei Black Moon, \u00e8 Rubeus (Ruben nell'edizione italiana), che cercher\u00e0 di modificare il futuro tentando di contaminare le nove punte che in futuro costituiranno i confini del Crystal Palace, aiutato dalle Sorelle Ayakashi, ma esso viene sconfitto e le quattro Sorelle si pentono diventando cos\u00ec umane. Dopo Rubeus a cercare Small Lady \u00e8 Esmeraude (Esmeralda), che cercher\u00e0 di modificare il futuro ampliando i punti della terra in cui si immette l'energia negativa; anch'essa viene sconfitta dalle guerriere dopo un tiro mancino di Wiseman. Prima della sconfitta di Esmeraude Chibiusa viene attaccata nella sua scuola, e avendo inizialmente celato la sua vera identit\u00e0 alle Sailor rivela chi sia in realt\u00e0; per questo le guerriere decidono di recarsi con lei nel futuro per salvare Crystal Tokyo. Qui Usagi prende consapevolezza di essere la futura madre di Chibiusa e in quel frangente si scopre anche che la sete di potere di Demando \u00e8 dettata dal volere di Wiseman, il suo consigliere, che lo ha ipnotizzato; sete di potere coadiuvata inoltre dal fatto che il Principe di Black Moon \u00e8 innamorato di Neo Queen Serenity. Si scoprir\u00e0 poi che Wiseman \u00e8 in realt\u00e0 Death Phantom; nell'adattamento italiano queste due figure sono state scisse nei personaggi del Grande Saggio e del Supremo Fantasma.\nIn conclusione Neo Queen Serenity, Sailor Moon e Chibiusa riusciranno a riportare la pace alla futura Crystal Tokyo e all'attuale Tokyo, sconfiggendo anche gli ultimi nemici, compreso Death Phantom.\nNel manga, come nella serie ONA, la storia si svolge in modo diverso: l'attacco dei Black Moon avviene mentre Neo Queen Serenity insegue la figlia che aveva appena rubato il cristallo d'argento per dimostrare di essere una vera lady e durante questo attacco la regina viene protetta da una bara fatta appunto da cristallo d'argento e autogeneratasi. Tutte le guardian senshi vengono ferite e non potranno ulteriormente contrattaccare. Chibiusa allora ruba la chiave del tempo a Sailor Pluto per potere cercare aiuto nel passato visto che, a causa del mancato risveglio dei suoi poteri, non riesce a utilizzare il Cristallo d'Argento. Mentre la piccola viene inseguita dai Black Moon, da Rubeus e dalle Sorelle Ayakashi per primi, tre delle quattro guerriere Sailor verranno catturate, mentre le quattro sorelle Ayakashi vengono uccise dal Cristallo d'Argento di Sailor Moon. Rubens invece viene ucciso da Wiseman perch\u00e9 aveva scoperto la vera identit\u00e0 di quest'ultimo.\nChibiusa decide di svelare la sua identit\u00e0 e cos\u00ec Usagi, Mamoru e Minako vanno nel futuro con Chibiusa dove conoscono Sailor Pluto. Arrivati nel futuro scoprono ci\u00f2 che accadr\u00e0, ma non potendo restare per un problema di Doppelg\u00e4nger tornano nel passato. Chibiusa, colta dalla preoccupazione per la sorte degli amici, torna nel futuro di nascosto. Inseguita da Usagi, Mamoru e Minako, Chibiusa verr\u00e0 catturata e durante la battaglia la stessa Sailor Moon verr\u00e0 rapita, ma grazie ai suoi poteri riuscir\u00e0 a liberarsi e a liberare le tre compagne rapite in precedenza. Nulla invece potr\u00e0 fare per Chibiusa, divenuta la Black Lady, e per Mamoru, anch'egli plagiato da Chibiusa. Usagi quindi cerca di contrastare l'attacco, ma Mamoru le ruba il Cristallo d'Argento. Prince Demand ottiene ambedue i Cristalli d'Argento (passato e futuro) e proprio mentre sta per farli avvicinare (cosa che avrebbe portato alla distruzione di tutto) Sailor Pluto ferma il tempo, cosa che la porter\u00e0 alla morte. Visto il corpo esanime dell'amica Chibiusa torna normale e i suoi poteri si risvegliano divenendo Sailor Chibi Moon. Sailor Moon attacca il nemico svanendo poi nel nulla; lo stesso accade a Mamoru e finalmente Neo Queen Serenity si risveglia dal suo sonno. Ridestandosi risveglia anche King Endimion e le guerriere Sailor, ed esorta la figlia ad andare ad aiutare Sailor Moon; cos\u00ec, grazie al potere di Sailor Moon e di Sailor Chibi Moon, Death Phantom viene distrutto.\n\"Sailor Moon R The Movie - La promessa della rosa\" \u00e8 un film creato per le sale cinematografiche; non vi \u00e8 corrispondenza nel manga.\nParte III.\n\u00c8 la serie centrale, dall'atto 24 al 33 della prima edizione edizione del manga, e dall'act 27 al 38 nelle ultime. Corrisponde alla stagione \"Sailor Moon S\", anche se divergono in molti punti. Il nome deriva dall\"'Mugen Gakuen\" (traducibile come Istituto Infinito, nella versione italiana viene chiamata semplicemente scuola Mugen o anche Istituto Mugen), diretta e fondata dal Professor Tomoe e inoltre frequentata da Haruka Ten'ou (Sailor Uranus), Michiru Kaiou (Sailor Neptune) e Hotaru Tomoe (Sailor Saturn), personaggi introdotti in questa serie. Inoltre conosciamo Setsuna Meiou, copertura di Sailor Pluto nell'anime storico, reincarnazione della Sailor Pluto della seconda parte, nel manga.\nLa terza serie vede protagonista il professor Tomoe, un folle scienziato che si dice disposto a tutto pur di recuperare la famosa Coppa Lunare, nel doppiaggio originale dell'anime e nel manga chiamato semplicemente \"Seihai\", Calice Sacro, conosciuto dai fan con il nome dato nella versione giocattolo \"Rainbow Moon Chalice\". Questo oggetto magico, nell'anime, infatti, dispone di grandiosi poteri che cambiano in base alla natura di colui che riuscir\u00e0 a utilizzarlo: in mano a un individuo crudele e spietato, infatti, la Coppa diventer\u00e0 un oggetto di pura distruzione. L'artefatto, per\u00f2, \u00e8 occultato e pu\u00f2 essere portato alla luce solo quando si riuniranno i tre talismani. A loro volta i tre talismani sono custoditi nel cuore puro e senza macchia di tre persone diverse. Nel manga compare quando Sailor Moon desidera l'unione dei cuori di tutte le guerriere Sailor del sistema solare e non \u00e8 un oggetto ricercato dai nemici, il cui obiettivo \u00e8 il Cristallo d'Argento, che, come la Coppa Lunare nell'anime, consentir\u00e0 il risveglio di Pharaone 90.\nDurante tutta la prima fase della terza serie anime le forze del professor Tomoe saranno impegnate nel tentativo di recupero dell'artefatto, mentre le guerriere Sailor troveranno notevoli difficolt\u00e0 dovute anche alla comparsa di due nuove guerriere, Sailor Uranus e Sailor Neptune, il cui ruolo in principio sembra oscuro e non necessariamente positivo al gruppo delle Sailor: le due, infatti, lavorano da sole e sono estremamente forti, nonch\u00e9 prive di scrupoli, in quanto anche il loro obiettivo sono i talismani.\nI talismani nel manga sono gi\u00e0 in possesso delle guerriere del sistema solare esterno e la loro risonanza porta all'evocazione di Sailor Saturn, che porter\u00e0 la fine del mondo. Inoltre i nemici, che cercano, come detto, il Cristallo d'Argento e non il Calice, non tentano di rubare i cristalli del cuore delle persone, ma le loro anime, sotto forma di \"host\", e utilizzano i corpi esanimi come contenitori delle uova di Daimon.\nCon il trascorrere degli episodi la verit\u00e0 sui Talismani si far\u00e0 sempre pi\u00f9 chiara finch\u00e9, con la definitiva comparsa della Coppa Lunare, prende vita la seconda parte della terza serie. In questa seconda fase Chibiusa fa amicizia con Hotaru Tomoe, una ragazzina che non gode di ottima salute e la cui identit\u00e0 rimane per gran parte della serie misteriosa. In questo stesso arco a fare da protagonista della serie, oltre alla gi\u00e0 citata amicizia con Chibiusa, \u00e8 il tentativo dei nemici di ottenere la Coppa Lunare, ora in Mano di Sailor Moon, che grazie a essa si trasforma in Super Sailor Moon. Inoltre continuano a rubare i cristalli del cuore puri al fine di alimentare e risvegliare un nuovo nemico, la Mistress9. Le guerriere del sistema solare esterno invece tenteranno di uccidere Sailor Saturn prima che si risvegli, ma vengono pi\u00f9 volte bloccate da Sailor Moon. Con il risveglio della Mistress9 grazie al cristallo del cuore di Chibiusa, che per puro caso anch'egli era sopita nel corpo di Hotaru Tomoe, Sailor Moon tenta il tutto per tutto per salvarla e credendo alle parole della nemica le consegna la coppa. Grazie agli sforzi congiunti delle guerriere Sailor, che dapprima si ritrovano separate in due fazioni, poi costrette a fare fronte comune, la terza serie si chiude con lo scontro decisivo contro Sailor Saturn e Pharao90, al quale poi si unir\u00e0 Super Sailor Moon.\nEpisodio speciale del manga dal quale \u00e8 stato tratto il film \"Sailor Moon S The Movie - Il cristallo del cuore\", ambientato prima della fine della terza serie e dopo l'apparizione del Seihai (la Coppa Lunare nel doppiaggio italiano dell'anime e Calice Sacro nella nostra traduzione del manga), dove compare per la prima volta (e unica nell'anime) Luna in versione umana.\nParte IV.\nLa quarta serie spazia dall'atto 34 al 42 della vecchia edizione manga. La serie animata tratta dalla serie \u00e8 \"Sailor Moon SuperS\". Il titolo della saga nel manga, \"Yume\", deriva dal tema di fondo della serie: i sogni. Viene introdotto Elios e come nemici sono presenti il \"Trio Amazzonico\" e il \"Quartetto delle Amazzoni\", tutti sgherri appartenenti al \"Dead Moon Circus\".\nNell'anime le guerriere Sailor devono affrontare il \"Circo della luna spenta\", un'organizzazione malvagia diretta dalla regina Nehellenia e da Zirconia, sua sottoposta, il cui scopo \u00e8 di trovare lo \"Specchio dorato\", posseduto solo da quell'essere umano che, avendo un sogno meraviglioso nel suo animo, permette allo spirito di Elios di rifugiarcisi dentro poich\u00e9 il suo corpo \u00e8 stato rinchiuso in una gabbia da Nehellenia. Pegasus, lo spirito di Elios, che si presenter\u00e0 nei sogni di Chibiusa sotto forma di pegaso e unicorno bianco, \u00e8 il vero obiettivo di Nehellenia per il cristallo che custodisce nel corno, detto \"cristallo d'oro\".\nSia il \"Trio\" che il \"Quartetto Amazzonico\" non riusciranno a trovare questo specchio (in realt\u00e0 posseduto proprio da Chibiusa), fino a che la stessa ragazzina con l'aiuto di Sailor Moon e alla cosiddetta forza dei sogni meravigliosi dell'umanit\u00e0, avr\u00e0 modo di usare il \"cristallo d'oro\" per sconfiggere Nehellenia e relegarla temporaneamente nel suo stesso specchio in cui si era rinchiusa con l'aiuto di Zirconia per non perdere la giovinezza.\nNel manga non vi sono \"specchi dei sogni\" da cercare e l'obbiettivo di Nehellenia \u00e8 diventare la vera regina della luna e quindi impossessarsi del \"Cristallo d'argento\". Nel finale Nehellenia verr\u00e0 sconfitta dal potere unito di tutte le \"sailor senshi\" che ottenendo il grado di trasformazione \"Sailor Star\", permettono a loro volta di fare evolvere anche la protagonista fino all'ultimo livello di \"Eternal Sailor Moon\" e fare scoprire a Mamoru di custodire dentro di s\u00e9 il \"cristallo d'oro\". La storia si conclude con la cerimonia di incoronazione di Neo Queen Serenity e King Endimion fino all'apparizione del \"Sailor Quartet\" ovvero il \"Quartetto delle amazzoni\" liberato dal malvagio potere di Nehellenia.\n\"Sailor Moon SS The Movie - Il mistero dei sogni\" \u00e8 un film cinematografico ambientato probabilmente dopo la fine della quarta serie anime; non vi sono corrispondenze con il manga.\nParte V.\nI primi sei episodi della quinta serie televisiva, \"Sailor Moon Sailor Stars\", sono dedicati al ritorno di Nehellenia liberata dalla sua prigionia da una misteriosa entit\u00e0. Questa parte, assente nel manga, consente a Nehellenia di tornare ai tempi in cui era bambina e rivivere al meglio la sua vita.\nL'ultima serie dalla saga, dall'atto 43 al 52 della vecchia edizione. Nell'anime corrisponde alla serie \"Stars\", in riferimento agli Star Seeds (Semi di Stella in italiano), obiettivo del nuovo nemico. Vengono presentate nuove Sailor Senshi della nostra galassia, ma appartenenti a sistemi planetari differenti, come le Sailor Starlights. Tra i nuovi personaggi ci sono ChibiChibi, la principessa Kakyuu e la malvagia Sailor Galaxia. Viene rivelata, inoltre, l'essenza di ogni male, ovvero Chaos, madre di tutti i malvagi presenti nella serie (almeno nel manga). La storia diverge molto da anime a manga, poich\u00e9 in quest'ultimo Galaxia cerca solo gli Star Seeds delle guerriere Sailor (i Sailor Crystals) e appaiono molte pi\u00f9 Sailor agli ordini di Galaxia.\nPersonaggi.\nNemici.\nQui elencati i nomi dei gruppi dei nemici presenti nell'anime e nel manga di \"Sailor Moon\", tra parentesi il nome dato nell'adattamento italiano dell'anime anni 90:\nAltri nemici appaiono nei manga one-shot e nei musical.\nDa segnalare, inoltre, che in ogni serie vi \u00e8 un episodio in cui il nemico non appartiene al gruppo principale degli antagonisti della serie (si veda per esempio, per la prima stagione, la puntata n\u00ba 20, intitolata \"Il fantasma\").\nProduzione.\nNaoko Takeuchi voleva creare una serie che trattasse di una ragazza legata allo spazio; nacque cos\u00ec , il cui primo capitolo usc\u00ec sulla rivista Run Run nell'estate del 1991, e il suo editore, Fumio Osano, fin\u00ec per chiederle di fare indossare alle protagoniste una sailor fuku e successivamente si decise di farne un gruppo. Nel novembre del 1991 venne pubblicizzato un nuovo manga sulla rivista Nakayoshi dal titolo \"Bishoujo Senshi Sailor V\" la cui protagonista era molto simile a Usagi, ma portava una divisa simile a Sailor V, in testa portava una coroncina e con lei vi era Artemis e nello sfondo un'ombra somigliante a Tuxedo Kamen. Il mese successivo il titolo fu cambiato e nacque, \"Bishoujo Senshi\" \"Sailor Moon\".\nDa \"Sailor V\" a \"Sailor Moon\".\nQuando il manga \"Codename Sailor V\" fu proposto per l'animazione l'autrice pens\u00f2 a una nuova storia, e basandosi sul genere assai famoso all'epoca, quello del sentai, nacquero cinque eroine. Il manga fu reinventato come \"Bish\u014djo Senshi Sailor Moon\", con una nuova protagonista: Usagi Tsukino. Dopo il successo della prima serie fu chiesto alla Takeuchi di continuare, e cre\u00f2 le restanti quattro serie del manga. Alla fine della quarta serie la storia di Sailor Moon era terminata per volere dell'autrice, furono le pressioni degli editori a fare s\u00ec che Naoko scrivesse la quinta serie. Naoko nei volumi Deluxe ristampati di recente ha riferito che la serie OAV di Sailor V non \u00e8 stata mai realizzata in quanto Sailor Moon \u00e8 da definirsi anche l'anime di Sailor V.\nTemi.\nTematiche yuri.\nAll'interno degli ambienti yuri, Haruka Ten'ou e Michiru Kaiou sono da sempre considerate uno dei massimi esempi di coppia omosessuale femminile da parte degli appassionati del genere. Considerando i tentativi di censura delle diverse emittenti televisive (tanto in italiano, quanto in inglese), due interventi dell'autrice Naoko Takeuchi hanno posto fine alla diatriba. Significativa \u00e8 l'intervista rilasciata nel settembre del 1996 alla rivista italiana Kappa Magazine, della Star Comics. Alle domande sulla relazione fra le due guerriere, l'autrice risponde cos\u00ec:\nNel 1998, alla San Diego Comic-Con International, di fronte a una domanda diretta sulla natura della relazione di Haruka e Michiru, l'autrice risponde senza mezzi termini che le due erano una coppia.\nEsaminando con pi\u00f9 attenzione la loro relazione si nota subito che le due ragazze agiscono in tutto e per tutto come una vera coppia; anche esteticamente, ma soprattutto caratterialmente, ricordano lo stereotipo della coppia composta da un \"maschiaccio\" (Haruka) e da una \"femme\" (Michiru).\nPer quanto riguarda tutti quegli indizi disseminati nelle varie serie che hanno portato i fan dello \"yuri\" a vedere nelle due una coppia effettiva ancora prima dell'ufficializzazione avvenute da parte dell'autrice, si possono notare i giochi con le dita delle mani che le due compiono spesso tanto nella terza serie dell'anime, quanto nella quinta, come a tradire una perfetta intimit\u00e0 non solo mentale, ma anche fisica. Pi\u00f9 avanti gli accenni di gelosia di Haruka nei confronti di Michiru: una delle scene pi\u00f9 famose (censurata in Italia) riguarda la consegna di un mazzo di rose da parte di un ammiratore segreto. Alla vista delle rose Haruka sembra arrabbiarsi, tant'\u00e8 che Michiru le chiede se sia o meno gelosa, e, quando la ragazza glissa sull'argomento l'altra non pu\u00f2 fare a meno di notare come la guerriera di Urano non diventi poi gelosa cos\u00ec spesso.\nL'ultimo segno riguarda i rapporti, e tradimenti, nei confronti delle altre protagoniste: si ha la sensazione che le due possano affrontare qualsiasi difficolt\u00e0, purch\u00e9 agiscano insieme. Durante tutta la prima parte della terza serie dell'anime, per esempio, \u00e8 evidente come Haruka e Michiru perseguano un obiettivo differente dal resto delle guerriere e a loro incomprensibile. Negli ultimi episodi della quinta serie \u00e8 storico il loro \"falso tradimento\" cos\u00ec come anche la scena in cui, private del loro star seeds, cercano di sfiorarsi le mani in punto di morte. Rimane da evidenziare l'affetto provato da Haruka per Usagi, che, soprattutto nel manga, pare superare quello provato per Michiru: infatti Sailor Uranus bacia Sailor Moon sulle labbra (cosa mai fatta con Sailor Neptune) e si dispera quando la crede morta.\nManga.\nLe basi della serie nacquero con il manga \"Codename Sailor V\", che propone gli elementi principali della serie, ma il cui personaggio principale \u00e8 Minako Aino. Pubblicato nel 1991 e poi raccolto in 3 \"tank\u014dbon\", quando fu suggerito all'autrice la creazione di una serie animata basata sul manga, la Takeuchi decise di creare un sequel, sempre sullo stile majokko, ma fondendolo con l'allora popolare genere super sentai finendo per creare un gruppo di cinque eroine e approdando cos\u00ec al manga \"Sailor Moon\".\n\"Sailor Moon\" venne pubblicato per la prima volta sulla rivista giapponese \"Nakayoshi\" il 28 dicembre 1991, creato dalla mangaka Naoko Takeuchi. Il manga venne originariamente diviso in 52 capitoli, chiamati \"Act\", ossia \"atti\" intesi come \"parte in cui \u00e8 suddivisa un'opera teatrale\", con l'aggiunta di una dozzina di storie alternative incentrate su un singolo personaggio della serie. La serie fu poi raccolta in 18 tank\u014dbon, la cui pubblicazione, cominciata a luglio 1992, si concluse nel 1997. Alcune storie parallele o materiale bonus fu invece pubblicato sulla rivista \"Run Run\" della stessa casa editrice, famosa per il manga \".\nNel 2003 la serie fu ripubblicata in un nuovo formato, conosciuto come \"renewal\" o \"shins\u014dban\"\". I dialoghi e i disegni furono corretti; inoltre, si decise di utilizzare il logo del live action \"Bish\u014djo senshi Sailor Moon\" uscito nel medesimo periodo e la traduzione inglese \"Pretty Guardian Sailor Moon\". I volumi totali diventarono quindi 12 (250 pagine l'uno), pi\u00f9 due aggiuntivi, contenenti le storie brevi. Il numero di atti pass\u00f2 da 52 a 60 a causa della divisione di alcuni in due parti. Fu inoltre pubblicata la versione shinsoban in 2 volumi di Sailor V.\nOmake.\nGli omake sono 5 e includono:\nEdizione italiana.\nIn Italia il manga fu pubblicato con il titolo Sailor Moon, la combattente che veste alla marinaretta dalla Star Comics, dal 1995 al 1999 in 49 volumi con lettura all'occidentale, pi\u00f9 uno speciale contenente alcune omake intitolato \"Speciale combattimenti\" e quattro numeri della rivista \"Kappa Magazine\" in cui fu raccolta la storia principale del volume 11 della prima edizione giapponese dal titolo \"L'amante della Principessa Kaguya\". I primi 44 volumi erano molto brevi e contenevano solo un capitolo del manga (alcuni capitoli furono divisi in due o pi\u00f9 parti perch\u00e9 troppo lunghi) ed erano spillati, mentre dal numero 45 in poi i volumi uscirono in formato uguale a quello giapponese, anche se il 45 fu pubblicato con la spillatura e non la brossura pur avendo 200 pagine.\nI numeri da 1 a 26, contenenti i primi due archi, erano indirizzati a un pubblico pi\u00f9 infantile, e per questo, oltre al manga, erano presenti rubriche, approfondimenti, giochi e la posta dei lettori (il tutto inerente a Sailor Moon e/o comunque ai manga in generale). Il manga, inoltre, presentava i nomi dei personaggi e le formule di attacchi e trasformazioni uguali all'adattamento italiano dell'anime. In alcuni di questi primi numeri fu pubblicata la rubrica \"TV Junior\" curata da Nicola Bartolini Carrassi, che in seguito cur\u00f2 l'adattamento della quinta serie, con interviste ad alcuni dei personaggi televisivi pi\u00f9 popolari negli anni novanta. A partire dal terzo arco, la collana fu indirizzata a un pubblico pi\u00f9 maturo e molte rubriche furono tolte, pur continuando a mantenere pagine informative sui personaggi e l'opera. Per i nomi dei personaggi, gli attacchi e le trasformazioni furono adottati gli originali giapponesi.\nNel 2010, a seguito dello sblocco dei diritti internazionali, dopo ben sette anni di blocco imposto dall'autrice, e per il rilancio della serie a livello internazionale, viene annunciato l'acquisto dei diritti del manga da parte della casa editrice GP Publishing che, a partire dal 4 novembre 2010, comincia la pubblicazione, sotto il titolo Pretty Guardian Sailor Moon, di un'edizione italiana fedele alla ristampa shins\u014dban del 2003 (dodici volumi regolari, pi\u00f9 due volumi aggiuntivi per le storie brevi e i due di Sailor V) con alcune tavole a colori e in una doppia edizione (standard per le edicole e deluxe per le fumetterie) nella collana \"GP Club\". I nomi dei personaggi, gli attacchi e le trasformazioni rimangono fedeli all'originale giapponese, insieme agli anglicismi di titoli nobiliari o luoghi.\nNel 2016, durante il Lucca Comics, la Star Comics annuncia una seconda ristampa italiana proponendo due edizioni, la prima (per le edicole) sar\u00e0 quella shins\u014dban del 2003 (regular edition), precedentemente proposta dalla ex GP Publishing; la seconda invece (per le fumetterie) sar\u00e0 quella Kanzenban del 2013 (perfect edition) formata da dieci volumi regolari, pi\u00f9 due volumi aggiuntivi di Sailor V.\nAnime.\n\"Sailor Moon\".\nDal manga sono tratte cinque serie televisive anime, prodotte da Toei Animation:\nLa versione originale ha la struttura base di ogni anime giapponese. Le sigle di apertura e di chiusura sono molteplici e i relativi video cambiano ogni volta che viene aggiunto un personaggio importante ai fini della trama non utilizzata in italia.\nLe formule di trasformazione e gli attacchi delle guerriere sono in inglese.\nGli episodi di ogni serie sono stati raccolti in VHS, Laserdisc, DVD e infine in Blu-ray.\nIn Giappone l'anime \u00e8 stato trasmesso dal 1992 al 1997 su TV Asahi, mentre in Italia prima su Canale 5 e poi su Rete 4 dal 1995 al 1997.\n\"Pretty Guardian Sailor Moon Crystal\".\nPer il ventesimo anniversario del manga \u00e8 stata creata una nuova serie original net anime che riprende gli eventi del manga in maniera pi\u00f9 fedele. Le prime due stagioni, che adattano i primi due archi del manga in ventisei episodi complessivi, sono trasmesse in Giappone sul sito Internet Niconico dal 5 luglio 2014 al 18 luglio 2015, con il doppiaggio giapponese e la possibilit\u00e0 di selezionare sottotitoli in varie lingue, tra cui l'italiano. Dal 4 aprile 2016 l'adattamento in tredici episodi del terzo arco del manga viene trasmesso su una emittente nazionale della TV giapponese alle 23:00 ogni luned\u00ec.\nIn Italia la serie viene trasmessa ufficialmente, doppiata in italiano, da Rai Gulp dal 18 dicembre 2016.\nMusical.\nLa saga venne adattata in una serie di musical, chiamata comunemente \"SeraMyu\", una produzione teatrale che conta ben 29 musical per un totale di oltre 800 performance, andati in scena tra il 1993 e il 2005. Le storie del musical includono sia storie ispirate alla serie animata, sia materiale originale, creato appositamente per lo spettacolo. Sono oltre venti i \"memorial album\" che sono stati distribuiti, contenenti le varie musiche e canzoni dello spettacolo.\nIl musical iniziava due volte l'anno, durante l'inverno e l'estate. Per gli spettacoli estivi veniva usato il \"teatro Sunshine\" nell'area di Ikebukuro, in Tokyo. Nel periodo invernale, invece, il musical girava tutte le pi\u00f9 grandi citt\u00e0 giapponesi. L'ultima edizione dello spettacolo, , \u00e8 andata in scena nel gennaio 2005. Dopo quest'ultimo spettacolo la serie si \u00e8 fermata per riprendere per\u00f2 quasi dieci anni dopo in concomitanza con il reboot della serie animata, \u00e8 sono usciti nei teatri di Tokyo ben dieci nuovi Musical riferiti alle cinque stagioni di Sailor Moon..\nTra il 2017 e il 2019 un nuovo musical di Sailor Moon chiamato \u201cPretty Guardian Sailor Moon - The Super Live\" \u00e8 esibito nei teatri di Tokyo, Kyoto, Hong Kong, Parigi, arrivando persino nei teatri di New York e Washington, infine anche a Broadway(il primo spettacolo teatrale dedicato a un anime che riesce ad arrivarci).\nSerie TV live action.\nUna serie live di Sailor Moon \u00e8 stata trasmessa dal 4 ottobre 2003 al 25 settembre 2004 sulla rete TBS, per un totale di 49 episodi. La serie \u00e8 ufficialmente conosciuta come Bish\u014djo senshi Sailor Moon (o \"Pretty Guardian Sailor Moon\" internazionalmente), ed \u00e8 stato il primo adattamento ad avere un titolo interamente in inglese. Molte altre reti hanno trasmesso la serie.\nLa trama segue accuratamente il manga, piuttosto che la serie animata, ma gli ultimi episodi prendono una strada tutta nuova, con l'aggiunta di nuovi personaggi e di una nuova trama, estranei sia al manga che alla serie animata. Altri tre episodi sono stati distribuiti dopo la conclusione della serie. Non furono mai trasmessi in televisione. Due di questi episodi, chiamati \"Special Act\", sono ambientati quattro anni dopo la serie, e mostrano il matrimonio di due protagonisti, mentre il terzo episodio, chiamato \"Act Zero\", \u00e8 un prequel che parla delle origini di Sailor Venus e Tuxedo Kamen. Da notare che anche la Toon Makers nel 1994 present\u00f2 l'idea di una rappresentazione dal vivo americana di \"Sailor Moon\", in cui le scene di vita quotidiana sarebbero state girate da attori in carne e ossa, mentre quelle di combattimento sarebbero state animate. Il progetto fu abbandonato subito dopo la presentazione del promo, che non riscosse immediato successo.\nVideogiochi.\nGrazie alla popolarit\u00e0 delle serie vennero distribuiti una serie di videogiochi basati su di essa sia in versione arcade che per console. Alla fine del 1998 i videogiochi pubblicati in Giappone arrivarono a venti. Nessun videogioco fu distribuito fuori del Giappone tranne \"Bishoujo Senshi Sailor Moon\", sviluppato dalla Angel, che fu pubblicato in Francia nel 1994.\nLa studio Bandai produsse alcuni dei videogiochi della serie, ma la maggior parte di essi furono prodotti da uno studio giapponese chiamato Angel. Inizialmente questi giochi rientravano nella categoria picchiaduro a scorrimento, successivamente in quella dei rompicapo, e infine a quella dei combattimento. \"Another Story\" fu l'unico videogioco della serie ad avere maggior attenzione, essendo un videogioco di ruolo.\nIn \"Panic in Nakayoshi World\", gioco di tipo rompicapo che includeva vari personaggi dell'omonima rivista, era possibile usare Sailor Moon e Chibimoon come personaggi. Altri videogiochi a scorrimento furono prodotti per Game Boy (\"Sailormoon\" e \"Sailormoon R\"), e uno per Game Gear (\"Sailormoon S\").\nEra stato annunciata un'uscita per Wii sviluppata dalla Namco, con il titolo \"Sailor Moon\", che doveva essere distribuita il 31 dicembre 2007. Non \u00e8 chiaro se queste voci erano fondate, siccome non ci sono stati annunci ufficiali dalla produzione.\nNel 2010, con lo sblocco dei diritti internazionali viene annunciato, tra novembre e dicembre dello stesso anno, l'uscita in Italia di un gioco per Nintendo DS della Namco Europe, uscita poi rimandata a marzo 2011. Il titolo del gioco \u00e8 lo stesso dato alla seconda serie da Mediaset, \"\", anche se attacchi, trasformazioni e nemici presenti sono quelli della prima serie.\nColonna sonora.\nIn Giappone sono usciti vari cd contenenti le musiche e le canzoni di sottofondo della serie TV, dei tre film, dei videogiochi e i drama, per un totale di 42\u00a0cd e 30 mini cd.\nI cd-box sono invece due: il primo del 1997 \"Memorial song box\" (6\u00a0cd) e il secondo \"Memorial music box\" (10 CD) del 1998. La sigla di apertura per le prime quattro stagioni dell'anime \u00e8 stata \"Moonlight densetsu\", sostituita nella quinta stagione da \"Sailor Star Song\". Le sigle di chiusura variano in ogni stagione, e a eccezione della terza serie, ognuna di esse ha almeno due canzoni distinte.\nIn Italia l'unico cd pubblicato \u00e8 \"Cristalli, petali e misteri per Sailor Moon\", che contiene le cinque sigle televisive italiane (pi\u00f9 la versione dance remix della prima) tutte eseguite da Cristina D'Avena, la riscrittura italiana della \"Sailor Star Song\" e tutta la traccia audio dell'ultimo episodio, con l'aggiunta di due voci narranti: Artemis (Pietro Ubaldi) e Seiya (Nicola Bartolini Carrassi); Bartolini Carrassi \u00e8 l'autore del testo italiano di \"Sailor Star Song\" (oltre ai testi delle canzoni del gruppo Three Lights eseguiti nella serie, che si discostano in toto dalle originali unico punto in comune \u00e8 la base strumentale), e dei testi aggiuntivi della traccia drama intitolata 'Sailor Moon e il trionfo delle stelle', che si conclude con un saluto in gruppo di tutti i doppiatori (non presente nell'edizione tv). La prima versione di \"Cristalli Petali e Misteri per Sailor Moon\" \u00e8 quindi composta da un totale di 8 tracce. Il cd \u00e8 prodotto da Alessandra Valeri Manera.\nNel 2011 ne \u00e8 uscita una riedizione di quattordici tracce comprendente tutte le sigle, pi\u00f9 le loro versioni strumentali, ma senza la traccia dell'ultimo episodio.\nIl testo delle sigle italiane delle cinque serie TV \u00e8 scritto da Alessandra Valeri Manera, la musica delle prime tre sigle \u00e8 composta da Carmelo \"Ninni\" Carucci e quella delle ultime due \u00e8 composta da Piero Cassano.\nMerchandising.\nArtbook.\nI primi cinque artbook, \"Original Picture Collection Volume I~V\" disegnati dalla Takeuchi trattano rispettivamente le cinque parti in cui \u00e8 divisa la storia originale. Insieme ai vari disegni sono presenti dei commenti dell'autrice, focalizzandosi sullo sviluppo e sull'ispirazione di essi, e sull'adattamento del manga in diverse serie animate. Il sesto artbook, \"Original Picture Collection Volume Infinity\", \u00e8 stato pubblicato in edizione limitata nel 1997, e conteneva, a parte le illustrazioni dell'autrice, anche disegni e commenti delle persone che hanno lavorato con lei nel corso degli anni, compresi diversi doppiatori dell'anime. L'ultimo artbook, , pubblicato nel 1999, contiene diverse bozze e note sullo sviluppo iniziale dei personaggi del manga, soprattutto sulle diverse uniformi e personalit\u00e0 delle guerriere. Sono anche presenti alcuni personaggi che non sono stati inclusi nella serie, pi\u00f9 alcune informazioni cronologiche delle serie. Alla fine \u00e8 presente il famoso omake \"Parallel Sailor Moon\".\nTutti e sette gli artbook sono inediti in Italia.\nAnime comics.\nContemporaneamente al manga pubblicato da Star Comics la Marvel Kids, oggi Panini Comics, ha pubblicato anche trenta anime comics degli episodi pi\u00f9 belli della prima serie di Sailor Moon, con formato 17\u00a0cm \u00d7 26\u00a0cm e rilegatura spillata sulla prima serie. Questi trenta volumetti sono il risultato del frazionamento dei 10 volumi dell'anime comics originali usciti in Giappone. Mentre gli Anime comics di Sailor Moon R (9 volumi), di (volumetto unico), di Sailor Moon S (7 volumi) e infine Sailor Moon SuperS (6 volumi) sono tutti e quattro inediti in Italia. Durante il Lucca Comics 2011, la GP Publishing annuncia la pubblicazione degli stessi a partire da marzo 2012.\nAltre pubblicazioni cartacee.\nOltre a manga e anime comics in Italia furono pubblicate delle riviste mensili su Sailor Moon edite dalla Diamond Publishing, tra cui \"Sailor Moon\" (che conteneva i riassunti delle puntate pi\u00f9 importanti e molte rubriche come \"Tutti in cucina\" o la posta), \"Gioca con Sailor Moon\" e \"Le avventure di Sailor Moon\" dove venivano rinarrate le avventure pi\u00f9 belle, anche se con qualche licenza poetica.\nFanbook.\nNel 1996 furono pubblicati dalla Nakayoshi Media Books cinque fanbook dedicati al Sailor Team la cui edizione in lingua italiana usc\u00ec l'anno successivo per la Diamond Publishing. L'edizione italiana si presentava in un formato ridotto e senza sovracoperta rispetto agli originali giapponesi, a cui era stata allegata anche una custodia.\nNel 2009, sempre in Italia, \u00e8 uscito un libro dedicato a Sailor Moon nella collana \"I love anime\", edito da Iacobelli editore, dal titolo \"Sailor Moon, la bella ragazza guerriera\" scritto da Elena Romanello, autrice di altri titoli della collana.\nVario.\nInnumerevoli sono i prodotti relativi alla serie usciti in tutto il mondo nel corso degli anni: per esempio magliette, borsette, vestiti, orologi, occhiali, prodotti per la scuola, cd, cosmetici, giocattoli, action figure, card, figurine, videogiochi e prodotti per lo sport.\nAccoglienza.\nIl fenomeno \"Sailor Moon\".\nVenduta dopo qualche anno in diversi paesi esteri, \"Sailor Moon\" diventa una serie nota in tutto il mondo, dai paesi dell'Asia Orientale, all'Europa fino agli Stati Uniti. L'anime di \"Sailor Moon\" era stato inizialmente pensato per essere una serie di soli sei mesi, ma grazie alla sua crescente popolarit\u00e0, la serie continu\u00f2 a essere allungata, fino a toccare le cinque stagioni per un totale di cinque anni di trasmissione. In Giappone la serie era trasmessa ogni sabato sera in prima serata, con uno share complessivo che ruotava intorno 11-12% per tutta la durata della serie.\n\"Sailor Moon\" \u00e8 stata una delle serie di successo pi\u00f9 importanti del Giappone, fruttando pi\u00f9 di 1.5 miliardi di dollari durante i primi tre anni. Dieci anni dopo, la serie era ancora in testa al sondaggio della sua rete principale, il \"TV Asahi's Top 100 Anime polls\" del 2005 e 2006. La serie animata si aggiudic\u00f2 il premio di Animage \"Animage Anime Grand Prix\" nel 1992.\nIl manga vinse il Kodansha Manga Award nel 1993 per la categoria sh\u014djo.\n\"Sailor Moon\" ha avuto anche un grande successo internazionalmente. La prima lingua straniera in cui \u00e8 stata adattata la serie \u00e8 il francese, a cura del Club Doroth\u00e9e nel dicembre 1993. Altri paesi, come la Spagna, l'Italia e la regione amministrativa di Hong Kong seguirono l'esempio della Francia. In seguito la serie sbarc\u00f2 nel Nord America.\nTuttavia la sua forte connotazione di prodotto giapponese ha portato da una parte a forti polemiche da parte di associazioni dei genitori che giudicarono l'anime \"poco adatto ai bambini\", dall'altra a interventi di adattamento da parte delle varie emittenti televisive, volti a eliminare gli aspetti meno accettabili a un pubblico non giapponese.\nIl successo in Italia, il rilancio e i relativi ascolti TV.\nIn Italia, come gi\u00e0 capitato ad altre serie animate di successo, \"Sailor Moon\" conobbe molta popolarit\u00e0 anche grazie allo svariato numero di prodotti del merchandising ufficiale giapponese (bambole, pupazzetti, giocattoli e tre linee scuola), distribuiti dalla Giochi Preziosi. Come testimonial pubblicitaria dell'intera linea fu scelta Elisabetta Ferracini, all'epoca conduttrice del programma per ragazzi \"Solletico\".\nUn altro esempio del successo della serie di Naoko Takeuchi in Italia pu\u00f2 essere visto nella creazione nei primi anni 2000 dei gruppi del fumetto \"W.I.T.C.H.\" da parte della Walt Disney Italia, e del cartone \"Winx Club\" da parte della Rainbow, che riprendono il format della squadra di cinque ragazze dotate di poteri magici, in modo similare a quanto \u00e8 accaduto in Giappone con serie come \"Wedding Peach\", \"Tokyo Mew Mew\" o \"Mermaid Melody\".\nDopo sei anni di attesa l'anime \u00e8 stato ritrasmesso in Italia: prima sul canale a pagamento Hiro di Mediaset Premium, dal 1\u00ba marzo al 19 settembre 2010, e in seguito in chiaro su Italia 1, dal 23 agosto 2010 dove, spesso (principalmente per le prime tre stagioni), ha registrato una media di ascolti pari a 800.000/900.000 telespettatori con picchi sul milione di telespettatori, con share generali intorno agli 8-9-10% e una media del 40% nelle sole femmine del target 4-14 anni. La serie (per ora, relativamente alle prime due stagioni) \u00e8 comparsa nella classifica mensile dei cinque programmi pi\u00f9 visti nella fascia d'et\u00e0 4-14 anni per due volte consecutive, con singole puntate aventi indici di gradimento medi intorno al 30%..\nL'indice medio, registrato nel pubblico 4-14 anni relativo all'autunno 2010, \u00e8 stato del 25,5%; a gennaio 2011, mentre era in onda la terza stagione, la media nella suddetta fascia d'et\u00e0 si \u00e8 attestata intorno al 20%.\nIn occasione del rilancio della serie Backstage ha negoziato con Toei Animation per lo sfruttamento del relativo merchandise sul territorio italiano, cos\u00ec come aveva fatto in precedenza con \"Dragon Ball\" e \"I Cavalieri dello zodiaco\", e che comprender\u00e0 fumetti, magazine, album di figurine, home video, videogiochi, giocattoli, oggettistica, linee d'abbigliamento, articoli da scuola e cartoleria e prodotti alimentari. La distribuzione \u00e8 prevista tra la seconda met\u00e0 del 2010 e il 2011 e, per l'occasione, la Toei animation ha fatto realizzare una nuova \"style guide\" internazionale curata da Kappa edizioni con disegni eseguiti da Marco Albiero. Dynit si \u00e8 occupata dell'edizione home video in DVD dell'anime, pubblicando le cinque serie in versione integrale, gli special e i lungometraggi, mentre GP Publishing ha pubblicato la versione \"renewal\" del manga in due versioni, una \"standard\" per il circuito delle edicole e una \"deluxe\" per le sole fumetterie, entrambe con una nuova traduzione. Il primo numero del manga \u00e8 stato presentato in anteprima nel novembre 2010 alla mostra mercato di Lucca Comics.\nCritiche.\nGli elementi di \"Sailor Moon\" sono stati spesso giudicati poco opportuni dalle associazioni per la salvaguardia dell'infanzia. Vengono citati per due motivazioni:"}
{"id": "91186", "revid": "1318658", "url": "https://it.wikipedia.org/wiki?curid=91186", "title": "Doretta Dorem\u00ec", "text": "Doretta Dorem\u00ec (\"Goldie O'Gilt\" o \"Glittering Goldie\", letteralmente \"Oro luccicante\") \u00e8 un personaggio immaginario della Disney ideato nel 1953 da Carl Barks il quale lo us\u00f2 solo nella sua storia d'esordio, \"Zio Paperone e la Stella del Polo\", nella quale viene raccontato che all'epoca della corsa all'oro in Klondike, lei e Paperone provarono reciproca attrazione; salvo qualche rara occasione, il personaggio non fu pi\u00f9 utilizzato, neanche da altri autori, fino agli anni novanta quando Don Rosa lo riprese e svilupp\u00f2 per la \"Saga di Paperon de' Paperoni\".\nNei fumetti.\nStati Uniti.\nFisicamente Doretta ha i capelli biondi mossi, raccolti in un'elegante acconciatura tenuta insieme da una coroncina-pettine. Per descrivere i suoi occhi, azzurri ed abbaglianti come cristalli di ghiaccio, Paperone ricorda che \u201cerano scintillanti come stelle\u201d. Nelle lontane serate della gelida Dawson City ai tempi della corsa all'oro indossava un abito da ballo color verde acqua, con in fondo dei piccoli pon-pon, scarpe da ballo gialle col tacco, numerosi anelli, una collana di perle e due orecchini che sembravano di diamanti. Vecchia fiamma di Paperon de' Paperoni quando questi era cercatore d'oro in Klondike, al loro primo incontro, Doretta, che lavorava come ballerina presso il saloon \"Bolla D'Oro\", drog\u00f2 Paperone con un caff\u00e8 per derubarlo della leggendaria \"pepita Uovo d'Anatra\" che egli aveva appena trovato. Risvegliatosi in mezzo alla neve e scoperto il raggiro, Paperone torn\u00f2 infuriato a Dawson, dove la costrinse a firmare un pagher\u00f2, la rap\u00ec e la fece lavorare per un mese nella sua concessione mineraria per farle toccare con mano cosa volesse dire guadagnarsi da vivere col sudore della propria fronte. Per quanto Barks lo lasci sottinteso si intuisce che, poco a poco, attratti dalla reciproca natura fiera e orgogliosa, i due si innamorarono. \nIl personaggio di Doretta Dorem\u00ec \u00e8 stato approfondito dal famoso fumettista americano grande ammiratore di Barks Don Rosa (ispirandosi al personaggio realmente esistito Kathleen Rockwell detta \"Klondike Kate\" Rockwell) nella \"Saga di Paperon de' Paperoni\". Appare nel capitolo 8 \"L'argonauta del Fosso dell'Agonia Bianca\" e in seguito nel capitolo aggiuntivo \"Cuori nello Yukon\", e si riesce cos\u00ec a capire che l'amore tra Doretta e Paperone non ebbe futuro a causa soprattutto della resistenza di Paperone a impegnarsi in una relazione seria \"sconvolgendo\" la sua scalata al successo, ma anche per via di una serie di fraintendimenti. Di recente \u00e8 stato realizzato sempre da Don Rosa un terzo capitolo che si colloca fra i due precedenti, \"La prigioniera del fosso dell'agonia bianca\", il cui titolo \u00e8 dedicato a Doretta stessa, in cui si narra che cosa c'\u00e8 stato tra i due durante il mese della sua permanenza presso la concessione mineraria di Paperone. Doretta appare anche nella storia \"Zio Paperone in qualcosa di veramente speciale\", ancora dello stesso autore; in occasione del cinquantenario dell'arrivo del magnate a Paperopoli viene indetto un concorso fare il regalo pi\u00f9 gradito al papero che possiede gi\u00e0 tutto, e i nipoti pi\u00f9 grandi riescono a regalargli qualcosa che il denaro non pu\u00f2 comprare: organizzano una colletta per far giungere Doretta a Paperopoli, e alla fine sar\u00e0 proprio lei a fare a Paperone il regalo pi\u00f9 indimenticabile, stampandogli sul becco un appassionante bacio.\nItalia.\nIl personaggio \u00e8 stato recuperato anche in Italia, da Romano Scarpa nella storia \"Arriva Paperetta Y\u00e8 Y\u00e8\" (1966), in cui si scopre che (verosimilmente dopo gli eventi narrati ne \"La stella del Polo\") Doretta vive in un ospizio nel Midwest ed \u00e8 nonna di una ragazza adolescente, Paperetta Y\u00e8 Y\u00e8, che affider\u00e0 alla custodia di Paperone. Nel 2018, nella storia \"Zio Paperone e il ricordo di un giorno\", Paperone racconta a Paperetta Y\u00e8 Y\u00e8 un piccolo aneddoto su qualcosa accaduto durante il mese di prigionia di Doretta nel Fosso dell'Agonia Bianca. Sempre in Italia, nel 2005 \u00e8 apparsa come \"attrice\" nella parodia \"Paperina di Rivondosa\", interpretando la nonna del protagonista.\nDa segnalare infine la storia del 1997 \"Zio Paperone e le grandi conquiste\" (scritta proprio in occasione dei cinquant'anni del papero pi\u00f9 ricco del mondo e pubblicata su Topolino 2195) di Gianfranco Cordara e Andrea Ferraris; in questa storia una reporter decide d'intervistare le donne di Paperon de Paperoni (tra cui vi sono anche Amelia e Miss Paperett e un altro vecchio amore di Paperone creato da Giorgio Cavazzano, Molly McGold) e Doretta appare come socia in affari di Paperone (possiede infatti molti pozzi di petrolio) e fornisce una versione diversa della sua storia con il vecchio papero, raccontando di averlo ri-drogato la sera del suo compleanno per poter fuggire dalla sua concessione mineraria, per poi scegliere di rimanere con lui fino al termine dell'inverno.\nCompare inoltre in numerose brevi, tra cui alcune recenti, e nella Saga di Fantomius (storia: I due vendicatori).\nNell'animazione.\nIl personaggio \u00e8 stato utilizzato anche nella serie TV \"Duck Tales\", nell'episodio 33 \"Ritorno al Klondike\", ispirato alla storia di Carl Barks \"Zio Paperone e la stella del polo\", rispetto alla quale presenta per\u00f2 varie differenze (come l'introduzione del rivale in amore di Paperone, Pericoloso Dan, che rub\u00f2 l'oro di Paperone e Doretta per far s\u00ec che i due si lasciassero), nel 47 \"Cenerentolo\" (dove prende le vesti di una principessa nel sogno di Paperone) brevemente nel 65 \"Le nozze di zio Paperone\" (dove insegue l'amato col fucile perch\u00e9 stava per sposare la ricca Milionaria Vanderbucks, che l'ha corteggiato e sedotto per ottenere i suoi soldi), e nel 93 \"Lass\u00f9 sui monti Paperi\" dove viene corteggiata sia da Paperone che da Cuordipietra per ottenere un suo terreno ricco d'oro. Inoltre appare anche come statua nell'episodio \"I predatori dell'arpa perduta\" e come statuetta nell'episodio \"Il cucciolo di Paperone\". Nella serie animata il suo nome \u00e8 stato tradotto letteralmente, infatti viene chiamata nella prima serie La scintillante Goldie, mentre nella seconda Doretta Paperetta. Il personaggio ritorner\u00e0 anche nella serie DuckTales, in onda dal 2017"}
{"id": "91187", "revid": "1318658", "url": "https://it.wikipedia.org/wiki?curid=91187", "title": "Dialetto milanese", "text": "Il dialetto milanese (nome nativo \"dialett milan\u00e9s\", : ) \u00e8 un dialetto appartenente al ramo occidentale della lingua lombarda, parlato tradizionalmente a Milano. \u00c8 detto anche meneghino (\"menegh\u00ecn\", : ), dal nome della maschera milanese Meneghino (o \"Meneghin\").\nStoria.\nIl milanese \u00e8 la variet\u00e0 pi\u00f9 importante per tradizione e letteratura del gruppo dialettale occidentale della lingua lombarda. Come tutti i dialetti della lingua lombarda, anche il milanese appartiene al ramo gallo-italico delle lingue romanze occidentali, caratterizzato da un substrato celtico e da un superstrato longobardo.\nUn esempio di testo in antico dialetto milanese \u00e8 questo stralcio de \"Il falso filosofo\" (1698), atto III, scena XIV, dove Meneghino, personaggio del teatro milanese divenuto poi maschera della commedia dell'arte, si presenta in tribunale:\nIl XVII secolo vide affermarsi anche la figura del drammaturgo Carlo Maria Maggi, che normalizz\u00f2 la grafia del dialetto milanese e che cre\u00f2, tra l'altro, la maschera milanese di Meneghino. La letteratura milanese nel XVIII secolo ebbe un forte sviluppo: emersero alcuni nomi di rilievo, come Carl'Antonio Tanzi e Domenico Balestrieri, a cui si associarono una serie di figure minori tra cui possiamo elencare, in area milanese, Giuseppe Bertani, Girolamo Birago e Francesco Girolamo Corio.\n\u00c8 di questo periodo la scomparsa del tempo verbale che in italiano corrisponde al passato remoto, che \u00e8 caduto in disuso nel tardo Settecento. Al suo posto \u00e8 usato il perfetto: \"un mese fa andai\" si dice \"un mes fa son andaa\". Nel corso dei secoli scomparve anche il suono \"dh\", che era invece presente nel dialetto milanese antico. Esso si trova, tra gli altri, nei vocaboli antichi milanesi \"doradha\" (it. \"dorata\"), \"crudho\" (it. \"persona brusca\"), \"mudha\" (it. \"cambia\") e \"ornadha\" (it. \"ornata\").\nLa produzione poetica milanese assunse dimensioni cos\u00ec importanti che nel 1815 lo studioso Francesco Cherubini diede alle stampe un'antologia della letteratura lombarda in quattro volumi, che comprendeva testi scritti dal XVII secolo ai suoi giorni. L'inizio del XIX secolo fu dominato dalla figura di Carlo Porta, riconosciuto da molti come il pi\u00f9 importante autore della letteratura milanese, anche inserito tra i pi\u00f9 grandi poeti della letteratura nazionale italiana. Con lui si raggiunsero alcune delle pi\u00f9 alte vette dell'espressivit\u00e0 in lingua milanese, che emersero chiaramente in opere come \"La Ninetta del Verzee\", \"Desgrazzi de Giovannin Bongee\", \"La guerra di pret\" e \"Lament del Marchionn de gamb avert\".\nA partire dal XIX secolo la lingua lombarda, e con essa il dialetto milanese, ha iniziato a subire un processo di italianizzazione, ovvero un mutamento che ha portato gradualmente il suo lessico, la sua fonologia, la sua morfologia e la sua sintassi ad avvicinarsi a quelle della lingua italiana. Dopo l'unit\u00e0 d'Italia (1861) la lingua italiana inizi\u00f2 a diffondersi anche tra la popolazione affiancandosi, come idioma parlato, alla preesistente dialetto milanese generando un cosiddetto \"contatto linguistico\". Non fu un caso che il processo tra le due lingue port\u00f2 all'italianizzazione del dialetto milaense e non al suo opposto: in sociolinguistica \u00e8 infatti sempre l'idioma \"gerarchicamente\" pi\u00f9 debole che si conforma a quello dominante. Esempi di italianizzazione del dialetto milanese, che si riscontrarono per la prima volta in due vocabolari di questo idioma editi, rispettivamente, nel 1839 e nel 1897, sono il passaggio da \"becch\u00e9e\" a \"macel\u00e2r\" per esprimere il concetto di \"macellaio\", da \"bonaman\" a \"mancia\" per \"mancia\", da \"tegn\u00f6ra\" a \"pipistr\u00e8l\" per \"pipistrello\" e da \"erbi\u00f9n\" a \"pis\u00e8i\" per \"piselli\".\nLa lingua lombarda, e con essa il dialetto milanese, potrebbe essere ritenuta una lingua regionale e minoritaria ai sensi della Carta europea delle lingue regionali o minoritarie, che all'art. 1 afferma che per \"lingue regionali o minoritarie si intendono le lingue... che non sono dialetti della lingua ufficiale dello Stato\" Nello specifico, la Carta europea per le lingua regionali minoritarie \u00e8 stata approvata il 25 giugno 1992 ed \u00e8 entrata in vigore il 1\u00ba marzo 1998. L'Italia ha firmato tale carta il 27 giugno 2000 ma non l'ha ancora ratificata. Pur avendo dunque, secondo alcuni studiosi, le caratteristiche per rientrare tra gli idiomi tutelati dalla Carta europea delle lingue regionali o minoritarie ed essendo censito dall'UNESCO come \"lingua in pericolo d'estinzione\", in quanto parlato da un numero sempre minore di persone, la lingua lombarda, e con essa il milanese, non \u00e8 ufficialmente riconosciuta come lingua regionale o minoritaria dalla legislazione statale italiana.\nPronuncia.\nLa pronuncia delle vocali e delle consonanti in dialetto milanese \u00e8 la seguente:\nFonologia e fonetica.\nIl dialetto milanese possiede molte caratteristiche fonologiche e fonetiche che si riscontrano anche nelle lingue romanze oppure negli idiomi gallo-italici:\nOltre a queste caratteristiche comuni con le altre lingue gallo italiche, il dialetto milanese possiede delle caratteristiche fonologiche e fonetiche peculiari:\nLessico.\nIl lessico del dialetto milanese si basa principalmente sul latino, in particolar modo sul latino volgare utilizzato dai Galli cisalpini, che era caratterizzato da un vocabolario limitato e semplice. In seguito la lingua parlata dagli antichi milanesi sub\u00ec una latinizzazione, che port\u00f2 alla scomparsa di quasi tutti i lemmi celtici. Al XXI secolo sono molto pochi i lemmi del dialetto milanese di origine dalla lingua celtica, fermo restando la traccia che questo idioma ha lasciato sulla fonetica, su tutti i fonemi \"\u00f6\" e \"\u00fc\", tipici del dialetto milanese e assenti in italiano. L'idioma celtico, da un punto di vista linguistico, ha formato il substrato del dialetto milanese. Secondo alcune fonti, lemmi derivanti dal celtico sarebbero, ad esempio, \"ciapp\u00e0\" (da \"hap\u00e0\"; it. \"prendere\"), \"for\u00e8st\" (da \"fforest\"; it. \"selvatico\", \"selvaggio\", \"chi viene da fuori\"), \"bugn\u00f3n\" (da \"bunia\"; it. \"rigonfiamento\", \"foruncolo\", \"bubbone\"), \"ar\u00e9nt\" da (da \"renta;\" it. \"vicino\", \"prossimo\"), \"gar\u00f3n\" (da \"calon\"; it. \"coscia\") e \"bricch\" (da \"brik\"; it. \"dirupo\").\nDato che il latino volgare era ricco di lemmi derivanti dal greco antico, il dialetto milanese possiede molte parole che derivano da quest'ultimo idioma come, ad esempio, \"cadrega\" (dal greco \u03ba\u03ac\u03b8\u03b5\u03b4\u03c1\u03b1, da leggere \"c\u00e0thedra\"; it. \"sedia\"). Sono invece un numero nettamente superiore i lemmi che derivano dalla lingua latina. Alcuni vocaboli milanesi di derivazione latina che non hanno il corrispettivo nella lingua italiana, dove infatti hanno un'altra etimologia, sono \"t\u00f3sa\" (da \"tonsam\"; it. \"ragazza\"), \"mich\u00e8tta\" (da \"micam\"; \u00e8 un tipico pane milanese), \"quadr\u00e8ll \" (da \"quadrellum\"; it. \"mattone\"), \"inc\u0153u\" (da \"hinc hodie\"; it. \"oggi\"), \"p\u00e8rsich\" (da \"persicum\"; it. \"pesca\"), \"erbor\u00edn \" (da \"herbulam\"; it. \"prezzemolo\"), \"erbi\u00f3n \" (da \"herbilium\"; it. \"pisello\"), \"p\u00e0lta\" (da \"paltam\"; it. \"fango\"), \"morigioe\u00f9 \" (da \"muriculum\"; it. \"topolino\"), \"sid\u00e8ll\" (da \"sitellum\"; it. \"secchio\"), \"gib\u00f3ll\" (da \"gibbum\"; it. \"ammaccatura\"), \"prestinee\" (da \"pristinum\"; it. \"panettiere\").\nCon la caduta dell'Impero romano d'Occidente e l'arrivo dei barbari, il dialetto milanese si \u00e8 arricchito di lemmi derivanti dalla lingua gotica e dalla lingua longobarda. Molte parole derivanti da questi due idiomi sono giunte sino al XXI secolo come, ad esempio, per quanto riguarda il longobardo, \"bicer\" (da \"bikar\"; it. \"bicchiere\"), \"scoss\u00e0\" (da \"skauz\"; it. \"grembiule\"), \"bus\u00e8cca\" (da \"butze\"; it. \"trippa\") o \"stracch\" (da \"strak\"; it. \"stanco\"), mentre, per quanto riguarda il gotico, \"biott\" (da \"blauths\"; it. \"nudo\"). In particolare, il longobardo ha formato il superstrato del dialetto milanese, visto che questa popolazione non impose la propria lingua; la lingua longobarda lasci\u00f2 quindi tracce senza germanizzare il milanese, che rimase pertanto un idioma romanzo.\nDiversi sono poi i vocaboli provenienti dalla lingua occitana come \"mol\u00e0\" (da \"amoular\"; it. \"arrotare\"), \"set\u00e0ss\" (da \"sassetar\"; it. \"sedersi\"), \"boff\u00e0 \" (da \"bouffar\"; it. \"soffiare\", \"ansimare\"), \"quatt\u00e0\" (da \"descatar\"; it. \"coprire\"), \"dom\u00e0\" (da \"m\u00e0\"; it. \"solamente\", \"solo\"). Come conseguenza del dominio spagnolo sul Ducato di Milano il dialetto milanese si \u00e8 arricchito di nuovi lemmi derivanti dalla lingua spagnola come \"scarlig\u00e0\" (da \"escarligar\"; it. \"inciampare\"), \"locch\" (da \"loco\"; it. \"teppista\", \"stupido\"), \"strem\u00eczzi\" (da \"estremezo\"; it. \"spavento\", \"paura\"), \"p\u00f2ss\" (da \"posado\"; it. \"raffermo\"), \"rogn\u00e0\" (da \"rosnar\"; it. \"brontolare\"), \"tom\u00e0tes\" (da \"tomate\"; it. \"pomodoro\"), \"tarl\u00f9cch\" (da \"tarugo\"; it. \"pezzo di legno\", \"duro di comprendonio\"), \"mondeghili\" (dal catalano \"mondonguilha\"; \u00e8 il nome delle \"polpette alla milanese\") e \"smorz\u00e0\" (dal basco \"smorzar\"; it. \"spegnere\").\nDal XVIII secolo al XIX secolo, complici prima l'illuminismo e poi le invasioni napoleoniche, il dialetto milanese si arricch\u00ec di lemmi derivanti dalla lingua francese come, ad esempio, \"buscion\" (da \"bouchon\"; it. \"turacciolo\"), \"rebellott\" (da \"rebellion\"; it. \"confusione\"), \"cl\u00e8r\" (da \"\u00e9clair\"; it. \"saracinesca\"), \"assee \"(da \"assez\"; it. \"abbastanza\", \"a sufficienza\"), \"palt\u00f2\" (da \"paletot\"; it. \"cappotto\") e \"fr\u00e1nch \"(da \"francs\"; it. \"soldi\"). La dominazione austriaca lasci\u00f2 invece vocaboli derivanti dalla lingua tedesca come \"m\u00f3chela\" (it. \"smettila\"), \"ba\u00f9scia \"(da \"bauschen\"; it. \"gonfiarsi\", \"sbruffone\") e \"gh\u00e8ll\" (da \"geld\"; it. \"centesimo di una moneta\").\nOrtografia.\nA causa della mancanza dei parametri che fissano propriamente una lingua, si sono sviluppate varie differenti convenzioni ortografiche. Il sistema di scrittura con pi\u00f9 prestigio e tradizione storica \u00e8 il milanese classico, nato nel XVII secolo grazie a Carlo Maria Maggi, codificato nell'Ottocento grazie tra gli altri a Francesco Cherubini e utilizzato fino alla prima met\u00e0 del XX secolo: basato sul sistema di scrittura della lingua toscana, e quindi anche dell'italiano, possiede elementi specifici per rendere graficamente i fonemi peculiari del dialetto milanese come, ad esempio, il gruppo \"oeu\" per scrivere la vocale anteriore semichiusa arrotondata [\u00f8] (milan. \"coeur\", it. \"cuore\"), che si usa anche nella lingua francese, nonch\u00e9 la \"u\" per il suono [y], oppure la \"\u00f3\" per la cosiddetta \"u toscana\" [u].\nIl secondo sistema scrittura, denominato milanese moderno, \u00e8 stato introdotto nel XX secolo da Claudio Beretta, scrittore, storico e linguista nonch\u00e9 presidente del Circolo Filologico Milanese, per sopperire ai limiti del milanese classico, in particolare riguardo alle vocali anteriori chiuse arrotondate [y] e [\u00f8], che sono diventate foneticamente \"\u00fc\" e \"\u00f6\", facendo riferimento all'uso nella lingua tedesca.\nLa somiglianza col francese.\n\u00c8 opinione comune che determinate sonorit\u00e0 del milanese, cos\u00ec come del lombardo e di altre lingue e dialetti del gruppo gallo-italico in generale, abbiano una certa somiglianza col francese. Esso deriva in parte dalla presenza di suoni come \"\"oeu\" (\u00f6), \"u\" (\u00fc); dell'abbondanza di parole tronche, soprattutto nei verbi (\"staa\", \"andaa\", \"stracch\", ecc.). Alcune parole o frasi brevi di significato sono addirittura identiche: \"oeuf\"\", \"Noisette\" e \"assez\" significano rispettivamente \"uovo\" \"nocciole\" e \"abbastanza\" in entrambi gli idiomi e \"\u00e7a te dit\" (cosa ne dici?) rappresenta un tipico esempio di frase affine. \nQueste notevoli somiglianze non sono originate da una influenza diretta del francese, ma vanno fatte risalire ad una fase di evoluzione comune tra le lingue della attuale Francia e di quelle dell'area padana durante il Medioevo. I veri francesismi si limitano per lo pi\u00f9 a prestiti (es. \"ascens\u0153ur \"in milanese \u00e8 mutuato dal francese \"ascenseur\", ascensore; l'utilizzo di \"giambon \"per \"prosciutto\", ecc.)."}
{"id": "91196", "revid": "125675293", "url": "https://it.wikipedia.org/wiki?curid=91196", "title": "Olimpia Di Nardo", "text": "Biografia.\nCarriera.\nGli appassionati di cinema la ricordano soprattutto per il ruolo di Angela, la moglie scorbutica e sboccata dell\u2019ispettore Nico Giraldi nella serie di film \"Delitto...\" creata da Mario Amendola e diretta da Bruno Corbucci tra la fine degli anni settanta e l'inizio degli anni ottanta.\nOlimpia \u00e8 stata soprattutto attrice di teatro essendo per anni la colonna portante de \"Il Puff\" con Lando Fiorini; ha lavorato inoltre nella commedia musicale Rugantino di Garinei e Giovannini. Ha anche intrapreso la carriera di cantante, incidendo alcuni dischi in dialetto romanesco. Negli anni settanta ha condotto la trasmissione televisiva per bambini \"Facciamo i compiti insieme\" nella televisione locale romana S.P.Q.R.\nMorte.\nMuore in una clinica a Roma, il 29 maggio 2003 all'et\u00e0 di 55 anni dopo una lunga malattia. I funerali si sono celebrati il 31 maggio presso la Basilica di Santa Maria in Trastevere, alla presenza di amici e colleghi dello spettacolo; dopo la cremazione, le sue ceneri sono state tumulate accanto alla madre, nel Cimitero comunale di Marcellina."}
{"id": "91197", "revid": "741067", "url": "https://it.wikipedia.org/wiki?curid=91197", "title": "Elena Altieri", "text": "Biografia.\nNome d'arte di Elena Capucci. Nasce nel 1916 da padre italiano di famiglia stresiana e madre inglese. Dotata di un fisico da indossatrice, bionda, elegante e slanciata, debutta nel cinema a vent'anni, con piccole parti in \"Regina della Scala\" (Mastrocinque, 1937), seguito da \"Eravamo sette sorelle\" (Malasomma, 1938.).\nDiventa protagonista nel 1940, quando Dino Falconi la affianca a Lilia Silvi ed Amedeo Nazzari in \"Scarpe grosse\", dove interpreta il ruolo di una fanciulla di nobile casato che si innamora del contadino Nazzari, nemico di suo padre. Nonostante le sue origini per met\u00e0 inglesi in un periodo in cui l'Italia \u00e8 in guerra con la Gran Bretagna, il successo del film conduce ad ipotizzare la nascita di una nuova \"coppia cinematografica\" italiana con Nazzari come partner. Nello stesso anno \u00e8 ancora diretta da Falconi in \"Vento di milioni\".\nSino al 1943 prende ancora parte a diverse pellicole (tra cui \"Oro nero\" di Guazzoni e \"Quarta pagina\" di Manzari, ma non riuscir\u00e0 pi\u00f9 a confermare i precedenti successi, restando quindi nelle \u00abschiere delle seconde o terze donne\u00bb, sino a quando, il precipitare della situazione bellica travolge anche la sua - come quella di molti altri artisti del tempo - attivit\u00e0 cinematografica.\nNel dopoguerra, salvo una fugace apparizione in \"Ladri di biciclette\", (De Sica, 1948), nel ruolo secondario di una patronessa di carit\u00e0, rester\u00e0 a lungo assente dal mondo del cinema, per poi riapparire nel 1950. In questa sua seconda vita artistica prender\u00e0 parte anche a film diretti da importanti registi, quali Renoir, Blasetti, Bragaglia o Mattoli, interpretando soprattutto figure di aristocratiche fredde e superbe, ma senza mai andare oltre ruoli di secondo piano.\nLa Altieri ha lavorato anche sui palcoscenici, soprattutto con la compagnia teatrale Cimara - Paul, ha preso parte ad alcune registrazioni prosa radiofonica e televisiva Rai ed ha partecipato anche ad attivit\u00e0 di doppiaggio. A met\u00e0 degli anni Cinquanta si \u00e8 definitivamente ritirata dalla scene e ha vissuto a Stresa fino alla morte. \u00c8 sepolta nel cimitero di Stresa."}
{"id": "91199", "revid": "119479893", "url": "https://it.wikipedia.org/wiki?curid=91199", "title": "Civis Romanus sum", "text": "Civis Romanus sum, ovvero \"Sono cittadino romano\", \u00e8 una locuzione latina che indicava l'appartenenza all'Impero Romano e sottintende, in senso lato, tutti i diritti (e i doveri) connessi a tale stato (Cicerone, \"In Verrem\" II, 5, 162).\nFrase ripetuta con orgoglio da vari personaggi latini, per far valere i privilegi che loro erano concessi dalla cittadinanza romana. Anche ai prigionieri, se potevano vantare tale prerogativa, veniva riservato un trattamento di favore. Dal punto di vista del diritto, tale locuzione era invocata dai prigionieri accusati di un reato al fine di ottenere di essere giudicati da un tribunale secondo la legislazione romana e non secondo le leggi derivanti da usanze e costumi propri delle minoranze etniche facenti parte delle province dell'Impero.\nPaolo di Tarso, appellandosi all'Imperatore, ottenne che venisse sospeso il processo che lo vedeva imputato per le leggi del suo popolo e nella sua terra, e che lui, in catene e sotto scorta, fosse portato a Roma, (At 22,27), per essere giudicato dall'imperatore dell'epoca, Nerone, sebbene la tradizione storiografica ce lo tramandi come uno tra i pi\u00f9 feroci persecutori del culto cristiano.\nLa frase fu pronunciata anche dal Presidente degli Stati Uniti John F. Kennedy nel suo famoso discorso \"Ich bin ein Berliner\" fatto a Berlino Ovest il 26 giugno 1963:"}
{"id": "91203", "revid": "15756", "url": "https://it.wikipedia.org/wiki?curid=91203", "title": "Noa", "text": "Le sue canzoni sono fortemente influenzate dall'ambiente israeliano, i suoi dolori (la guerra, il terrorismo) e le speranze.\nBiografia.\nNata a Tel Aviv da una famiglia di ebrei yemeniti costretti a fuggire dal loro paese a causa dell'ostilit\u00e0 seguente alla proclamazione dello stato d'Israele, a due anni si trasferisce con la famiglia a New York, dove il padre, docente universitario, aveva ottenuto un incarico.\nAll'et\u00e0 di 17 anni, a seguito di una profonda crisi d'identit\u00e0 (\u00abnon ero bianca e non ero nera\u00bb ricorda \u00abchi era Achinoam Nini?\u00bb) decide di fare ritorno in Israele, dove presta servizio militare obbligatorio per due anni. In seguito, Noa ricorder\u00e0 spesso lo smarrimento di quel periodo: \"\u00abero sola, in mezzo a ragazze che parlavano un ebraico che non capivo, si dormiva col fucile sotto il letto\u00bb\".\nIn Israele conosce il medico pediatra Asher Barak, da lei soprannominato \"angelo dallo stetoscopio rosa\", che in seguito sposer\u00e0. Dal matrimonio nascono tre figli: Ayehli, Enea e Yum.\nGli anni '90.\nAl 1991 risale il suo debutto come cantante: Noa diviene celebre anche all'estero per i concerti dal vivo e tourn\u00e9e, in coppia col chitarrista Gil Dor: \"Achinoam Nini and Gil Dor\" \"Live\" \u00e8 il titolo del suo primo album.\nNel 1994 esce il suo primo lavoro inciso in studio e intitolato semplicemente \"Noa\", da cui \u00e8 tratto uno dei suoi brani pi\u00f9 noti: \"I Don't Know\".\nDel 1996 \u00e8 il secondo album in studio, \"Calling\", mentre il 5 luglio dello stesso anno partecipa al concerto di Antonello Venditti a Napoli in Piazza del Plebiscito.\nNel 1997 viene scelta da Roberto Benigni per interpretare \"Beautiful That Way\", tema principale della colonna sonora del suo film \"La vita \u00e8 bella\", scritta da Nicola Piovani. Il brano verr\u00e0 poi inserito nel fortunato album \"Blue Touches Blue\" (2000). In quello stesso anno collabora con Pino Daniele, nell'album \"Dimmi cosa succede sulla terra\" con la canzone \"The desert in my head\".\nGli anni 2000.\nNel 2001, a settembre, nell'ambito dell'Annuale meeting \"United Artists for Peace\" promosso dai Frati Francescani di Assisi, viene insignita del premio \"Artista per la Pace\".\nNel 2002 esce l'album \"Now\", in cui la cantante include anche una raffinata e personale reinterpretazione della hit \"Eye in the Sky\", lanciata venti anni prima dagli Alan Parsons Project.\nIl 16 ottobre 2003 Noa riceve la nomina di Ambasciatrice di buona volont\u00e0 dalla Organizzazione per l'Alimentazione e l'Agricoltura delle Nazioni Unite (FAO).\nIl 2 luglio 2005 partecipa, insieme ad alcuni tra i pi\u00f9 popolari artisti italiani, al concerto romano del Live 8 al Circo Massimo.\nNel 2006 \u00e8 in gara al Festival di Sanremo col brano \"Un discorso in generale\", insieme a Carlo Fava e Solis String Quartet: pur non riuscendo ad accedere alla serata finale, il brano ottiene il Premio della critica Mia Martini.\nIl 1\u00ba giugno dello stesso anno, viene insignita al Quirinale dell'onorificenza di Cavaliere dell'Ordine della Stella d'Italia, che ne attesta la particolare benemerenza nella promozione del prestigio nazionale all'estero.\nSempre nel 2006 riceve il prestigioso Premio Tenco, nell'ambito della \"Rassegna della canzone d'autore\" di Sanremo, come miglior operatore culturale. In dicembre riceve dal Comune di Crotone anche il \"Premio Pace e Libert\u00e0\".\nIl 29 settembre 2007 Noa ottiene un nuovo, prezioso riconoscimento in Sardegna grazie alla Fondazione Maria Carta, che la premia non solo come grande interprete della tradizione israeliana, nonch\u00e9 \u00abvoce del Mediterraneo\u00bb, ma anche per la sua attenzione verso i temi della cultura e della musica sarda, come dimostrano le diverse esibizioni al fianco di Andrea Parodi e di Elena Ledda.\nNel 2008, mentre Noa \u00e8 in attesa del suo terzo figlio, esce l'album \"Genes &amp; Jeans\", titolo tratto dall'omonimo brano dedicato alla madre.\nNel maggio 2009 Noa rappresenta Israele, in coppia con la connazionale Mira Awad, alla 54\u00aa edizione dell'Eurovision Song Contest in programma a Mosca, con la canzone - interpretata in inglese, ebraico e arabo - \"There Must Be Another Way\", superando la semifinale e classificandosi al 16\u00ba posto. Il 5 giugno dello stesso anno \u00e8 madrina della Costa Pacifica a Genova, mentre l'11 agosto \u00e8 protagonista, insieme a Mira Awad, della \"Notte di Stelle e di Pace\" al Santuario di San Francesco di Paola, dove riceve il premio di Fatti di Musica, rassegna del miglior live d'autore diretta da Ruggero Pegna.\nNel 2011 pubblica l'album \"Noapolis\", in cui la cantante riprende alcuni tra i pi\u00f9 bei brani della canzone classica napoletana, fra cui \"Santa Lucia Luntana\" e \"I' te vurria vasa'\", presentate in anteprima a Napoli il 6 dicembre 2010.\nL'8 marzo 2011, in avvio del nuovo tour, la cantante viene nuovamente premiata da Fatti di Musica con il \"Riccio d'Argento\" a Catanzaro, con la seguente motivazione: \"\"A Noa, donna e artista dal fortissimo impegno sociale e civile, per la promozione mondiale del patrimonio musicale italiano attraverso il nuovo album Noapolis e l'attenzione da sempre rivolta alla musica e alla cultura del nostro Paese\".\"\nNel 2012 ritorna al Festival di Sanremo duettando con Eugenio Finardi nel corso della serata intitolata \"W l'Italia nel mondo\": Noa si esibisce in \"Torna a Surriento\" e \"Beautiful That Way\", quest'ultima gi\u00e0 proposta in qualit\u00e0 di ospite internazionale al Sanremo del 2000.\nAttualit\u00e0.\nNel 2014, dopo quattro anni di lavorazione al fianco di Gil Dor (chitarrista, arrangiatore, compositore), Noa ritorna con un nuovo album intitolato \"Love Medicine\", al quale partecipano anche grandi jazzisti tra cui Pat Metheny, altro suo storico collaboratore nonch\u00e9 produttore anche del suo primo lavoro nel 1994, che per l'occasione compone il brano \"Eternity in beauty\". Scrivono anche Joaqu\u00edn Sabina (\"You-t\u00f9\") e Gilberto Gil (\"Shalom a paz\"). Fra gli altri brani che compongono il disco, anche \"Little star,\" in cui Noa tocca per la prima volta l'argomento della Shoah e due cover come \"Eternal Flame\" delle Bangles, e \"Happy song\" di Bobby McFerrin.\nJoaqu\u00edn Sabina \u00e8 anche guest star di alcune date del tour europeo di Noa, intrapreso in estate con oltre 15 date solo in Italia.\nIl 24 luglio 2014, Pompeo Benincasa, storico agente della cantante dal 1992, rilascia un comunicato stampa denunciando \u00ab\"l'inizio di un ostracismo in Italia che segue quello che Noa subisce da diversi anni in Israele, testimoniato anche dall'assenza totale di concerti di Noa nella sua terra a dispetto della sua fama internazionale e delle sue doti artistiche...\"\u00bb e lamentando la cancellazione del concerto fissato per il 27 ottobre 2014 al Teatro Manzoni di Milano, da parte dell'associazione Adei-Wizo-Donne Ebree d'Italia, in seguito alle recenti dichiarazioni di Noa in favore di una risoluzione del sanguinoso conflitto tra Israele e Palestina, nelle quali l'artista ha affermato di non condividere affatto l'operato di Netanyahu: \u00ab\"Il premier israeliano non sta lavorando per la pace. Dobbiamo cambiare le cose. Prego perch\u00e9 possiamo avere un governo nuovo che desidera la pace e spero che, se questo avverr\u00e0, in quel momento anche i palestinesi abbiano le stesse intenzioni mettendo fine cos\u00ec a quel triste tango che tiene in bilico la mia terra tra speranza e delusione...\"\u00bb.\nDue giorni prima, in una lettera aperta pubblicata sul suo blog, la cantante esprime tutto il suo sgomento riguardo alla difficilissima fase del conflitto attualmente in corso, attaccando \u00ab\"i sermoni dei rabbini Ginsburg e Lior, che parlano della morte romantica e dell'omicidio nel nome di Dio\u00bb\" nonch\u00e9 \u00ab\"le incredibili parole di razzismo scritte da alcuni miei connazionali, le urla di gioia quando i bambini palestinesi vengono uccisi, il disprezzo per la vita umana. (...) Il fatto che abbiamo la stessa fede religiosa e lo stesso passaporto per me non vuol dire nulla. Io non ho niente a che fare con certa gente. Allo stesso modo, anche gli estremisti dell'altra parte sono miei acerrimi nemici. Ma la loro ira non \u00e8 soltanto diretta verso di me, ma anche verso i moderati della loro stessa societ\u00e0; il che fa di noi fratelli in armi! Proprio come esorto gli Arabi moderati, ovunque essi siano, a fare tutto ci\u00f2 che \u00e8 in loro potere per respingere l'estremismo, non ho alcuna intenzione di chiudere gli occhi dinanzi alle responsabilit\u00e0 nostre per il fallimento in atto...\u00bb\". La cantante ha poi continuato a criticare duramente la leadership di Netanyahu, accusandolo di aver fatto \u00ab\"ogni cosa in suo potere per reprimere ogni intervento di riconciliazione. Ha indebolito ed insultato Abu Mazen, leader della pi\u00f9 moderata OLP, che ha pi\u00f9 volte ribadito di essere interessato alla pace. Quando Abu Mazen ha fatto quelle dichiarazioni sull'olocausto, chiamandolo la pi\u00f9 immane tragedia nella storia umana, lo hanno deriso e liquidato senza dargli peso. Non hanno rispettato gli accordi che essi stessi hanno firmato\u00bb\", e concludendo con un ennesimo appello alla riappacificazione: \u00ab\"Se ci rifiutiamo di riconoscere i diritti di entrambe le parti e di farci carico dei nostri obblighi, se ciascuno di noi rimane aggrappato alla propria versione, con disprezzo e sprezzo di quella dell'altro, se continuiamo a preferire le spade alle parole, se santifichiamo la terra e non le vite dei nostri figli, saremo presto tutti costretti a cercare una colonia sulla Luna, perch\u00e9 la nostra terra sar\u00e0 cos\u00ec zuppa di sangue e cos\u00ec intasata di lapidi che non vi rester\u00e0 pi\u00f9 niente per vivere\u00bb\".\nNel marzo 2019 pubblica il nuovo disco \"Letters to Bach\", progetto discografico prodotto da Quincy Jones, che nasce dalla profonda ammirazione di Noa per il genio del compositore tedesco Johann Sebastian Bach. Nell'album, Noa riprende 12 brani musicali di Bach, arricchendoli con le sue parole, grazie ai testi in inglese ed ebraico, ispirati a temi che spaziano dalla sfera personale a una pi\u00f9 universale. Gli arrangiamenti per chitarra sono stati realizzati da Gil Dor.\nNel marzo 2020, durante il lockdown nazionale istituito a causa della pandemia di COVID-19, \u00e8 scelta dal ministero degli affari esteri per diffondere nel mondo un messaggio video di promozione della cultura italiana assieme ad Andrea Bocelli, Renato Zero, Alberto Angela, Mezzotono, Tiziano Ferro, Massimo Ranieri, Mario Biondi, Gilberto Gil, Paolo Conte e Uto Ughi."}
{"id": "91204", "revid": "400694", "url": "https://it.wikipedia.org/wiki?curid=91204", "title": "Lia Amanda", "text": "Biografia.\nFiglia dell'attore Mario Molfesi, interpret\u00f2 nel cinema diversi ruoli, tra i quali quello pi\u00f9 celebre \u00e8 senz'altro quello della figlia di un senzatetto (interpretato da Tot\u00f2) e fidanzata di un fotografo squattrinato (interpretato da Aroldo Tieri) nel film \"Tot\u00f2 cerca casa\" (1949) diretto da Steno e Mario Monicelli. \nNel 1955, nel pieno della sua carriera artistica, annunci\u00f2 il ritiro dagli schermi a causa del matrimonio con Arnaldo Carraro, insieme al quale si trasfer\u00ec poi in Brasile. Nel 1975 fa un fugace ritorno al cinema nella pellicola \"Nude per l'assassino\"."}
{"id": "91205", "revid": "1718925", "url": "https://it.wikipedia.org/wiki?curid=91205", "title": "Manuela Arcuri", "text": "Biografia.\nManuela Arcuri \u00e8 nata ad Anagni, in provincia di Frosinone, l'8 gennaio 1977 da padre originario della provincia di Crotone e da madre originaria di Avellino. Cresciuta a Latina, dove frequent\u00f2 il liceo artistico, frequent\u00f2 l'Accademia d'Arte Drammatica \"Pietro Scharoff\" di Roma, diplomandosi nel 1997. \u00c8 la sorella minore dell'attore Sergio Arcuri, gi\u00e0 suo partner in fiction di successo come \"Io non dimentico\", \"L'onore e il rispetto\", \"Sangue caldo\" e \"Pupetta - Il coraggio e la passione\".\nAttratta fin da giovanissima dal mondo dello spettacolo, inizi\u00f2 la carriera di modella per fotoromanzi all'et\u00e0 di 15 anni. \nUno dei suoi primi servizi fotografici senza veli fu eseguito da Alberto Magliozzi tra il 1994 e il 1998. Apparve come comparsa nel film \"I buchi neri\" di Pappi Corsicato. Successivamente fu scritturata da Leonardo Pieraccioni per un cameo ne \"I laureati\". Nel 1997 \u00e8 stata una delle vallette, meglio note come \"letterate\", nel programma \"Il gatto e la volpe\".\nDopo altre esperienze cinematografiche e teatrali, tra cui \"A pretty story of a woman\" e \"Liol\u00e0\" per la regia di Gigi Proietti, nel 1999 fu scelta da Giorgio Panariello per un ruolo importante nel film \"Bagnomaria\" che le fece guadagnare notoriet\u00e0 e condusse Sanremo Estate. Nell'aprile dello stesso anno \"Boss Magazine\" pubblic\u00f2 le foto di Alberto Magliozzi in copertina e in 8 pagine interne mentre l'edizione italiana di \"Maxim\" la fotograf\u00f2 per 4 pagine. Comparve a seno nudo sulla copertina di \"Max\" del settembre 1999 e in 10 pagine interne, fotografata da Giovanni Cozzi. Nel 2000 la Arcuri fu la protagonista di un calendario sexy per \"GenteViaggi\" e comparve assieme ad altre modelle nel calendario 2000/2001 di \"Boss Magazine\". \"Playboy Italia\" le dedic\u00f2 la copertina del numero di ottobre 2000 e un inserto di 52 pagine con foto di Magliozzi. Nel 2001 venne fotografata nuda da Conrad Godly per il calendario di \"Panorama\", ottenendo una grande notoriet\u00e0. \nQuesto contribu\u00ec a procurarle importanti scritture in televisione, come quelle per il programma \"Mai dire Gol\" e la serie tv \"Carabinieri\" nel 2001 e fu anche scelta per il Festival di Sanremo nel 2002. \"Boss Magazine\" pubblic\u00f2 il calendario 2000-2001 utilizzando, tra le altre, anche foto della Arcuri scattate da Giovanni Cozzi, ma non essendo state autorizzate la modella e il fotografo fecero causa alla rivista. Nel 2002 comparse insieme ad altre modelle nel calendario \"Nudes by Conrad Godly\" di \"Max\", rivista che la incoron\u00f2 donna pi\u00f9 bella d'Italia in un allegato al numero di marzo che titolava semplicemente \"Manuela e le altre\". Nello stesso anno riapparvero sul numero di ottobre dell'edizione olandese di \"Penthouse\", in 8 pagine interne, alcune sue foto pubblicate nel 1999 da \"Max\". Il servizio fotografico eseguito tra il 1994 e il 1998 da Alberto Magliozzi fu utilizzato in un calendario 20 mesi 2002/2003, in uno del 2003 e in uno del 2004.\nNel 2003, insieme a Teo Teocoli e Anna Maria Barbera (nota per il personaggio di Sconsolata), ha condotto l'ottava edizione di \"Scherzi a parte\". Ha posato per la copertina e per 10 pagine del numero di maggio 2003 dell'edizione olandese di \"Maxim\". L'edizione italiana della stessa rivista la inser\u00ec in 7 pagine del numero di agosto 2003. Nel 2004 ha partecipato, come protagonista, al video della canzone \"Liberi da noi\" di Gigi D'Alessio e nel 2009 al video di \"Ancora qui\" di Renato Zero. Si fece fotografare nuda per i numeri di \"GQ\" di agosto 2002 (copertina e 9 pagine), settembre 2002 (4 pagine), aprile 2005 (copertina e 10 pagine) e maggio 2005 (4 pagine). Comparve nei numeri di luglio e di settembre 2005 di \"Max\". Nel 2007 prende parte al videoclip della canzone \"Somewhere here on Earth\" di Prince.\nNel 2008 ha interpretato Egle Ciccirillo nella commedia teatrale \"Il primo che mi capita\", scritta, diretta e interpretata da Antonio Giuliani, in scena, al Teatro Parioli di Roma, dal 5 febbraio al 16 marzo. Nello stesso anno interpreta quello che lei definisce il \"ruolo pi\u00f9 impegnativo ma anche pi\u00f9 bello della mia carriera\" nella fiction \"Io non dimentico\", coprotagonista assieme a Brando Giorgi e Giovanni Scifoni. Ha inoltre partecipato alla fiction televisiva \"Mogli a pezzi\" e condotto \"Venice Music Awards\" accanto ad Amadeus (2008).\nNel 2010 prende parte alla prima stagione de \"Il peccato e la vergogna\" nel ruolo della bella e coraggiosa Carmen Tabacchi al fianco di Gabriel Garko, Giuliana De Sio e Francesco Testi.\nDal 6 giugno al 20 giugno 2013 ha ricoperto il suo primo ruolo da protagonista nella fiction Mediaset \"Pupetta - Il coraggio e la passione\", al fianco di Eva Grimaldi, Barbara De Rossi, Ben Gazzara e Sergio Arcuri, grazie a questo ruolo vince il premio di miglior attrice al \"Roma Fiction Fest\". Nel gennaio 2014 torna, con il ruolo di Carmen Tabacchi Fontamara, nella seconda stagione della serie \"Il peccato e la vergogna\", al fianco di Gabriel Garko e Laura Torrisi.\nDal 3 al 24 marzo 2014 \u00e8 stata opinionista fissa del \"Grande Fratello 13\", condotto da Alessia Marcuzzi, al fianco del giornalista Cesare Cunaccia e in sostituzione di Alfonso Signorini.\nDal 30 marzo 2019 \u00e8 di nuovo in tv, dopo la pausa dovuta alla maternit\u00e0, partecipando come concorrente al talent show \"Ballando con le stelle\", condotto da Milly Carlucci, insieme al ballerino Luca Favilla.\nVicende legate a Manuela Arcuri.\nLa statua.\nIl 19 luglio 2002, sul lungomare di Porto Cesareo \u00e8 stata posta una statua che raffigura Manuela Arcuri. La statua, alta 175 centimetri e realizzata in pietra leccese ha un'epigrafe che recita \nL'iniziativa ha causato contrastanti reazioni: da parte dei turisti che non mancavano di farsi fotografare ai piedi del monumento e da parte dei pescatori che, prima di andare in mare, avevano preso l'abitudine di toccare le natiche della statua come atto scaramantico e, infine, da parte delle mogli dei pescatori che ne hanno fortemente reclamato la rimozione, finch\u00e9, il 30 marzo 2010, la statua \u00e8 stata rimossa dall'amministrazione comunale guidata da Vito Foscarini.\nL'8 luglio 2011 l'amministrazione comunale guidata da Salvatore Albano, da poco eletto, ha ripristinato la statua nella precedente collocazione dopo un restauro alle natiche, in una cerimonia a cui ha preso parte anche la stessa Manuela Arcuri.\nNel mese di luglio 2012 la statua \u00e8 oggetto di un'indagine della Procura di Lecce per presunte violazioni paesaggistiche in quanto sarebbe stata installata in una zona demaniale data in concessione dalla Capitaneria di porto locale. Tra gli indagati, sei in tutto, ci sarebbe anche il Sindaco di Porto Cesareo Salvatore Albano. L'inchiesta \u00e8 stata archiviata nel dicembre 2012.\nLa vicenda Berlusconi.\nCome pubblicato nel 2011 da diversi media, alcune intercettazioni telefoniche effettuate nel 2009 riportano l'interesse del politico Silvio Berlusconi a voler incontrare l'attrice Manuela Arcuri. Da un'intercettazione telefonica del 10 febbraio 2009, tra la modella Francesca Lana e l'imprenditore Gianpaolo Tarantini, e dalle annotazioni della Guardia di Finanza, risulta che la Arcuri sarebbe stata disposta a trascorrere la notte a casa di Berlusconi insieme a Francesca Lana in cambio della selezione del fratello Sergio Arcuri nel cast di una fiction. La Guardia di Finanza annot\u00f2 anche che Manuela Arcuri avrebbe riferito di aver parlato con Silvio Berlusconi e di aver capito che si sarebbe occupato della vicenda. Nel corso della telefonata l'attrice confessa che se il presidente le avesse fatto il favore richiesto, lui sarebbe stato da lei \u00abben ricompensato\u00bb, alludendo, secondo la Guardia di finanza, ad una prestazione sessuale.\nLa cosiddetta \"ricompensa\" non si \u00e8 per\u00f2 mai concretizzata. In alcune intercettazioni risalenti al 18 febbraio 2009 Berlusconi dice a Tarantini di essere contento di non aver concretizzato con la Arcuri a causa di alcune dichiarazioni dell'attrice in un'intervista rilasciata pochi giorni prima al programma di Italia 1 \"Le Iene\", quindi Berlusconi dice all'affarista di aver definitivamente \u00abcancellato\u00bb la Arcuri dall'elenco dei suoi appuntamenti perch\u00e9, a suo avviso, la Arcuri avrebbe fatto \u00abuna figura da troia\u00bb.\nL'attrice ha affermato di aver frequentato un paio di cene, ma di non aver chiesto alcun favore per il fratello.\nVita privata.\nNel 2003 ha avuto una lunga relazione sentimentale con Francesco Coco. In seguito ha avuto delle storie anche con Aldo Montano e con il collega Gabriel Garko ai tempi de \"Il peccato e la vergogna.\"\nDal 2010 \u00e8 fidanzata con l'imprenditore Giovanni Di Gianfrancesco, con il quale ha avuto un figlio di nome Mattia, nato l'8 maggio 2014."}
{"id": "91209", "revid": "889014", "url": "https://it.wikipedia.org/wiki?curid=91209", "title": "Common Unix Printing System", "text": "Il Common Unix Printing System (CUPS) \u00e8 un spooler di stampa modulare per sistemi operativi di tipo Unix che permette ad un computer di funzionare come un efficace print server.\nUn computer con CUPS in esecuzione \u00e8 in grado di accettare stampe da altri computer client, elaborarle ed inviarle alla stampante richiesta. Il sistema \u00e8 costituito da uno spooler/scheduler, un filtro che converte i dati di stampa ricevuti in un formato accettato dalla stampante ed un modulo che invia i dati elaborati al dispositivo di stampa. Si basa sull'Internet Printing Protocol (IPP) per gestire l'invio dei dati e le code di stampa. Dispone di interfaccia a riga di comando simile a quella del System V e del Berkeley printing system, oltre ad un limitato supporto per il protocollo Server message block (SMB). L'interfacciamento con i driver si basa sul formato PostScript Printer Description (PPD).\nLa gestione e configurazione di CUPS pu\u00f2 essere effettuata con una delle molteplici interfacce grafiche disponibili per le diverse piattaforme software oppure attraverso l'interfaccia web integrata.\nStoria.\nMichael Sweet fondatore della Easy Software Products inizi\u00f2 a sviluppare CUPS nel 1997. La prima versione pubblica venne distribuita nel 1999. Il progetto iniziale di CUPS prevedeva l'utilizzo del protocollo LPD, ma le limitazioni di LPD e le sue incompatibilit\u00e0 spinsero Sweet a utilizzare il protocollo Internet Printing Protocol (IPP). CUPs venne rapidamente utilizzato come sistema di stampa di default da molte distribuzioni Linux come Red Hat. Nel marzo 2002 Apple Computer decise di utilizzare CUPS come sistema di stampa per il macOS a partire dalla versione 10.2 Nel febbraio 2007 Apple. Inc decise di acquistare il codice sorgente del progetto e di assumere Sweet come capo progetto.\nDettaglio del funzionamento.\nI dati sono inviati ad uno scheduler, che li manda a sua volta al filtro, il quale li converte in un formato adatto alla stampante. Il sistema di filtraggio passa i dati cos\u00ec preparati ad un'interfaccia (\"back end\") che invia i dati direttamente alla stampante locale oppure su una connessione di rete.Il processo di filtraggio utilizza il linguaggio PostScript come linguaggio intermedio tra il dato originale da stampare ed il formato inviato alla stampante.\nIl principale vantaggio di CUPS \u00e8 di essere un sistema modulare e standard, in grado quindi di operare con numerosi formati di dati e interfacciarsi con i numerosi modelli di stampanti presenti sul mercato, ciascuna in grado di accettare un formato o un linguaggio specifico.\nPer confronto i sistemi di stampa del System V o il Berkeley printing systems sono incompatibili tra loro e richiedono una elaborata configurazione per gestire diversi formati di dati e stampanti. In genere non sono in grado di riconoscere accuratamente il formato dei dati ricevuti eseguendo la conversione in modo errato. Un altro limite \u00e8 che la conversione pu\u00f2 avvenire solo sul computer client e non sul server.\nCon CUPS \u00e8 molto pi\u00f9 facile sviluppare driver in grado di funzionare nativamente sul print server Unix. Una volta effettuata la conversione la stampa pu\u00f2 essere facilmente inviata attraverso gli altri sistemi di stampa Unix. Inoltre grazie al protocollo Samba il servizio di stampa \u00e8 accessibile anche da sistemi Windows.\nLo scheduler.\nLo scheduler ha il compito di gestire i lavori in stampa, la priorit\u00e0 nella coda (l'ordine con cui sono inviati alla periferica), la loro eventuale cancellazione ecc.Per questo scopo utilizza il protocollo Internet Printing Protocol (IPP), a sua volta basato sull'HTTP. Lo scheduler accetta le richieste in formato HTTP/1.1 e fornisce una interfaccia web per la gestione e la configurazione del server, oltre che per fornire documentazione sul suo uso.\nLo scheduler include un \"modulo di autorizzazione\" che controlla l'accesso dei messaggi IPP e HTTP, che una volta autorizzati sono inviati al modulo client, che soddisfa le richieste. Questo modulo esegue anche i processi CGI esterni necessari per le funzioni dell'interfaccia web. I messaggi di risposta sono reinviati al modulo di IPP che li sottopone alla validazione dell'URL, per prevenire tentativi di aggiramento dell'autenticazione. L'autorizzazione degli utenti \u00e8 organizzata per stampante e per classe. Una classe \u00e8 un raggruppamento di diverse stampanti su cui lo scheduler invia la stampa autorizzata in arrivo alla prima periferica libera. Un modulo di lavoro (job module) gestisce la coda di ogni stampante ed invia i dati ai filtri e ai backend, gestendo inoltre i messaggi restituiti da questi.\nNello scheduler \u00e8 compreso un \"modulo di configurazione\" che attinge al file di configurazione di CUPS all'avvio del sistema. Un altro modulo (\"logging module\") si occupa di registrare (loggare) tutti gli eventi di sistema, accessi, errori, lavori. Il modulo principale dello scheduler si occupa di gestire le comunicazioni con i client e coordinare i diversi moduli descritti.\nAltri moduli utilizzati sono il \"modulo MIME\" che gestisce i tipi MIME e il database utilizzato dai filtri per la conversione dei dati. Un \"modulo PPD\" che gestisce la lista dei file con i dati Postscript Printer Description, un modulo che mantiene una lista delle periferiche disponibili e moduli che gestiscono le singole stampanti.\nIl filtro.\nIl cuore di CUPS \u00e8 la capacit\u00e0 di convertire i molteplici formati di dati in entrata nei formati adatti alle diverse stampanti.Questa operazione viene fatta sul server attraverso una serie di passaggi intermedi. Il riconoscimento dei dati ricevuti \u00e8 effettuato utilizzando il sistema dei tipi MIME (Multipurpose Internet Mail Extensions). Questo \u00e8 uno standard usato su Internet per la composizione delle e-mail ma \u00e8 comunemente impiegato per determinare la natura di un file.\nIl database MIME.\nQuando CUPS \u00e8 avviato vengono caricati due file database: codice_1 e codice_2.codice_1 contiene un elenco dei formati di file che CUPS pu\u00f2 accettare, mentre codice_2 associa ciascun tipo MIME con il programma in grado di elaborarlo.\nIl file codice_1 ha la sintassi seguente:\nPer esempio, volendo riconoscere un file HTML si pu\u00f2 aggiungere il codice:\n text/html html htm \\\n printable(0,1024) + (string(0,\"&lt;HTML&gt;\") string(0,\"&lt;!DOCTYPE\"))\nIn questo esempio la prima linea contiene il nome del tipo MIME e le estensioni caratteristiche del file.\nLa seconda linea contiene una serie di istruzioni che portano a riconoscere il file come costituito per il primo kilobyte da caratteri stampabili in cui \u00e8 compresa una stringa caratteristica del markup HTML. Se il file risponde a queste caratteristiche \u00e8 contrassegnato come tipo MIME \"text/html\".\nIl file codice_2 ha la sintassi:\n origine destinazione peso programma\nIl campo \"origine\" \u00e8 il tipo MIME ottenuto precedentemente, \"destinazione\" definisce il formato che si vuole in uscita, \"peso\" determina il grado di priorit\u00e0 per due filtri simili e \"programma\" \u00e8 il nome del programma da utilizzare per la conversione.\nUn esempio di codice_2 \u00e8 il seguente:\n text/plain application/postscript 50 texttops\n application/vnd.cups-postscript application/vnd.cups-raster 50 pstoraster\n image/* application/vnd.cups-postscript 50 imagetops\n image/* application/vnd.cups-raster 50 imagetoraster\nIl processo di filtraggio.\nIl modulo di filtraggio richiede in ingresso sei parametri:\nPer mezzo del database MIME viene riconosciuto il tipo di file e scelto di conseguenza il programma di conversione appropriato; per esempio una immagine viene elaborata diversamente rispetto ad un file HTML o PDF.\nI dati possono essere convertiti in PostScript oppure direttamente in dati raster (rappresentazione pixel per pixel dell'immagine da stampare). Se \u00e8 impiegato il PostScript, \u00e8 necessario un pre-filtro che invii i dati ad un successivo convertitore PostScript. In questo passaggio \u00e8 possibile specificare opzioni come l'intervallo di pagine da stampare, l'ordine di stampa, la fascicolatura ecc.Dopo il \"prefiltraggio\", i dati possono seguire una di queste tre vie:\nIn CUPS sono inclusi i filtri standard da raster a PCL, da raster a ESC/P o ESC/P2 (un linguaggio della Epson ora superato da ESC/P-Raster) e da raster a Dymo.\nEsistono molte altre alternative utilizzabili con CUPS. La Easy Software Printing (ESP) Solutions, creatrice di CUPS, ha sviluppato propri filtri: Gimp-Print \u00e8 una serie di driver di alta qualit\u00e0 adatto per molte stampanti ink-jet. Turbo-Print per Linux \u00e8 un'altra serie di driver per una ampia gamma di stampanti.\nI back end.\nI \"back end\" sono le interfacce finali che inviano i dati alle singole stampanti. Diversi tipi di interfacce sono gestite da CUPS: porta parallela, porta seriale, USB, sistemi di rete IPP, JetDirect, protocolli LPD e SMB."}
{"id": "91210", "revid": "339392", "url": "https://it.wikipedia.org/wiki?curid=91210", "title": "CUPS", "text": ""}
{"id": "91212", "revid": "125812136", "url": "https://it.wikipedia.org/wiki?curid=91212", "title": "Enrica Bonaccorti", "text": "Ha esordito nei primi anni settanta come attrice di teatro e di cinema, collaborando anche con la compagnia di Paola Quattrini e Domenico Modugno, per il quale ha scritto diversi brani tra cui \"La lontananza\". Attiva anche come conduttrice radiofonica, ha esordito in televisione alla Rai nel 1978 con \"Il sesso forte\", per poi raggiungere il successo durante gli anni ottanta con programmi come \"Italia sera\" e \"Pronto, chi gioca?\". Passata alla Fininvest, ha condotto quiz come \"Cari genitori\" e la prima edizione del variet\u00e0 \"Non \u00e8 la Rai\". Nel 2019 approda a Sky Italia iniziando a condurre il programma tardo-pomeridiano \"Ho qualcosa da dirti\", trasmesso su TV8.\nBiografia.\nPrimi anni.\nDopo l'adolescenza trascorsa in diverse citt\u00e0 \u2013 fra cui Genova e Sassari \u2013 a causa degli spostamenti del padre, ufficiale di carriera, alla fine degli anni sessanta Enrica Bonaccorti, stabilitasi a Roma, si avvicina al mondo dello spettacolo, inizialmente attraverso il teatro, partecipando allo spettacolo \"Alla ringhiera\"; successivamente viene scelta dalla compagnia di Domenico Modugno e Paola Quattrini per la messa in scena di \"Mi \u00e8 cascata una ragazza nel piatto\". In questo periodo si cimenta anche nel comporre testi di canzoni, alcune delle quali (come \"Amara terra mia\" e \"La lontananza\") vengono portate al successo da Domenico Modugno. Nel 1970 prende parte a un allestimento del \"Plauto\" insieme, tra le altre, con Sandra Mondaini. La sua carriera teatrale continuer\u00e0 per\u00f2 in maniera discontinua, a causa prima della nascita della figlia Verdiana (1974) e poi alla partecipazione al programma radiofonico \"L'uomo della notte\", insieme con il poeta Alfonso Gatto.\nNegli anni settanta prosegue a lavorare in televisione, recitando negli sceneggiati \"Eleonora\" (1973), accanto a Giulietta Masina, e \"L'amaro caso della baronessa di Carini\" (1975) di Daniele D'Anza, dove sostiene un ruolo importante. \u00c8 stata sposata con Daniele Pettinari, con il quale nel 1975 ha sceneggiato il film \"Cagliostro\". Nell'estate del 1978 presenta il gioco a premi \"Il sesso forte\", in tandem con il conduttore Michele Gammino. Il 1\u00ba gennaio 1979 commenta in diretta per la Rai in Eurovisione il \"Concerto di Capodanno di Vienna\".\nNel 1965, mentre risiedeva a Sassari, partecip\u00f2 ai campionati regionali di atletica vincendo la medaglia d\u2019argento nel lancio del disco.\nIl successo televisivo.\nDopo aver preso parte nel 1980 al film \"Prima della lunga notte (L'ebreo fascista)\", si dedica esclusivamente alla televisione, salvo un breve ritorno alla recitazione nel 1991 con il film \"Faccione\" di Christian De Sica in cui interpreta s\u00e9 stessa.\nSono questi gli anni della grande affermazione come conduttrice, quando dal 1983 al 1985 assieme a Mino Damato e in seguito con Piero Badaloni conduce il primo preserale di Rai 1, \"Italia sera\", vincitore anche di un Telegatto, ed in seguito all'abbandono di Raffaella Carr\u00e0 del programma del mezzogiorno \"Pronto, Raffaella?\", passa a condurre \"Pronto, chi gioca?\" in sostituzione di quest'ultima. Il programma ottiene uno straordinario riscontro di pubblico andando oltre le aspettative, facendo conseguire alla Bonaccorti un Telegatto ed un Oscar TV come personaggio femminile dell'anno. La trasmissione ha anche uno spin-off serale dal titolo \"Pronto Topolino?\", programma dedicato ai pi\u00f9 piccoli e che trasmetteva i film della Disney. La trasmissione vedeva la presenza fissa di Heather Parisi e Giancarlo Magalli.\nDopo aver annunciato in diretta televisiva di essere incinta (gravidanza poi interrotta a causa di un aborto spontaneo), viene criticata per aver fatto uso privato di servizio pubblico, venendo cos\u00ec allontanata dalla Rai (avrebbe dovuto infatti condurre l'edizione 1987-1988 di \"Domenica in\", dove venne poi rimpiazzata da Lino Banfi); passa cos\u00ec su Canale 5 con una \"campagna acquisti\" di Silvio Berlusconi che porta in Fininvest un nutrito gruppo di volti Rai come Raffaella Carr\u00e0 e Pippo Baudo, conducendo per la stagione 1987-1988 il variet\u00e0 della domenica pomeriggio \"La giostra\" e la trasmissione quotidiana del preserale \"Ciao Enrica\", che tuttavia non ottengono successo.\nDal settembre 1988 conduce il quiz dedicato alle famiglie \"Cari genitori\" (spin-off di \"Tra moglie e marito\"), che la riporta al successo dopo le sfortunate esperienze della precedente stagione televisiva, e che presenta per tre edizioni, prima su Canale 5 nella fascia del primo pomeriggio (dal settembre 1988 al dicembre 1990) e in seguito su Rete 4, in orario preserale (dal gennaio al giugno 1991). \u00c8 l'unico personaggio in carne e ossa che pu\u00f2 vantare di essere stata immortalata in due copertine del settimanale \"Topolino\".\nAnni novanta.\nIl 9 settembre 1991 inaugura la diretta televisiva delle reti Fininvest conducendo \"Non \u00e8 la Rai\", trasmissione del mezzogiorno di Canale 5, nell'ambito della quale si ricongiunge con Gianni Boncompagni e Irene Ghergo (gi\u00e0 regista e autori di \"Pronto, chi gioca?\") e che conduce per l'intera stagione televisiva presentandone anche diversi speciali e spin-off, tra cui la serata di Capodanno 1991-1992.\nNell'ambito di questa trasmissione si ricorda un presunto caso di truffa televisiva: il 31 dicembre 1991 una concorrente (tale Maria Grazia da Bassano in Teverina) che chiamava da casa per partecipare al gioco del cruciverbone in diretta televisiva, scegliendo una fila di caselle completamente vuota, diede la risposta esatta (la parola eternit) prima che venisse letta la definizione corrispondente, fatto che suscit\u00f2 le ire della conduttrice che accus\u00f2 l'ascoltatrice di imbroglio e chiuse la telefonata; successivamente, il processo a carico della signora Maria Grazia si concluse con l'assoluzione dell'imputata perch\u00e9 si ritenne che avesse avuto una preveggenza. In seguito la conduttrice rivel\u00f2 di essere stata rimproverata dai vertici dell'azienda per non aver glissato sull'accaduto.\nNel 1992 \u00e8 la presentatrice che d\u00e0 la linea alla prima edizione del TG5 delle ore 13, che segue \"Non \u00e8 la Rai\". Lascia la trasmissione affermando di voler condurre un programma meno complicato e di stampo giornalistico. Sempre nel 1992 conduce, assieme a Red Ronnie, anche la kermesse musicale estiva \"Vota la voce\", trasmessa su Canale 5 in prima serata.\nNel 1993 conduce in prima serata su Canale 5 i variet\u00e0 \"Seratissima\" e \"Canzoni spericolate\", mentre nel 1995 passa su Rete 4 con la conduzione di \"Cuori d'oro\", insieme con Tiberio Timperi; nell'estate 1998 presenta, in coppia con Claudio Lippi, il programma \"Strada facendo\", trasmissione antologica di Canale 5 in onda nel pomeriggio della domenica e dedicata alla storia della rete televisiva, in occasione dei suoi primi vent'anni di vita (venivano conteggiati infatti anche gli anni 1978 e 1979, in cui l'emittente si chiamava Telemilano 58 ed era ancora di carattere locale) per poi tornare in Rai e presentare l'edizione 1999-2000 de \"I fatti vostri\" su Rai 2, accanto a Massimo Giletti. Nel frattempo, nel 1997 torna in radio per condurre la trasmissione \"Chiamate Roma 3131\" su Rai Radio 1.\nAnni duemila.\nDa quel momento, la sua carriera subisce una battuta d'arresto; la sua attivit\u00e0 televisiva si limita alla conduzione di uno spazio all'interno di \"Buona Domenica\" nella prima met\u00e0 degli anni duemila dedicato agli animali, divenuto poi una trasmissione autonoma, in onda durante la stagione estiva nel primo pomeriggio domenicale, prima su Canale 5 (dal 2001 al 2003) e in seguito su Rete 4 (dal 2004 al 2006) con il titolo \"Il mio migliore amico\", e la conduzione del Festival di Napoli dal 1999 al 2001, trasmesso sempre su Rete 4.\nDal 5 novembre 2006 torna in Rai per condurre su Rai Radio 1 il programma \"Ipocrity Correct\", tutte le domeniche alle 13:30, seguito nell'estate del 2007 da \"Punto sette\" il sabato dalle 14:00 alle 19:00. Dal 24 settembre 2007 al 29 giugno 2012, dal luned\u00ec al venerd\u00ec, dalle 17:40 alle 19:00, conduce, sempre su Rai Radio 1, il programma \"Tornando a casa\". Nel 2007 esordisce come scrittrice: il suo primo romanzo, \"La pecora rossa\", \u00e8 edito da Marsilio.\nAnni duemiladieci.\nNel 2010 pubblica, sempre con l'editore Marsilio, il suo secondo romanzo: \"L'uomo immobile\". Negli anni seguenti fa parte del cast degli opinionisti di molti talk show Rai e Mediaset come \"Domenica Live\" (ma solamente durante la conduzione di Alessio Vinci nell'ottobre 2012), \"Verdetto finale\", \"La vita in diretta\", \"Estate in diretta\" e \"Mattino Cinque\". Nel 2017 \u00e8 presente come opinionista alternativamente in Rai, nelle trasmissioni \"Storie italiane\" e \"La vita in diretta\" e a Mediaset, nella trasmissione \"Mattino Cinque\".\nDal 27 ottobre 2017 ritorna in radio (su Rai Radio 2) come ospite, ogni venerd\u00ec alle 23:33 della trasmissione \"MeAnziano You TuberS\" che vuole essere un luogo di confronto tra le generazioni giovani e quelle pi\u00f9 mature. Nella primavera 2019 \u00e8 opinionista fissa della trasmissione di Canale 5 \"Live - Non \u00e8 la D'Urso\", ruolo che continua a ricoprire nell'autunno dello stesso anno. Nella stagione 2019-2020 torna dopo molti anni alla guida di un programma quotidiano, conducendo \"Ho qualcosa da dirti\", trasmissione del tardo pomeriggio di TV8 e nello stesso periodo pubblica il suo terzo romanzo, \"Il condominio\", edito da Baldini &amp; Castoldi.\nAnni duemilaventi.\nNella puntata del 20 agosto 2020 di \"Io e te\" ha ammesso di soffrire di prosopagnosia, malattia che non le permette di riconoscere i volti e di ricordarli. Nel 2021 \u00e8 tornata alla recitazione, diretta da Stefano Sardo nel film \"Una relazione\", presentato al \"Festival del cinema di Venezia\" 2021.\nMusica.\n\u00c8 stata autrice dei testi di alcune famose canzoni: \"La lontananza\" e \"Amara terra mia\", celebri successi di Domenico Modugno, \"Nostra dea\" (la prima canzone da lei firmata) cantata da Rossella Falk, \"Rimmel &amp; Cipria\" delle Sorelle Bandiera.\n\u00c8 anche l'autrice del testo di \"Miss Manhattan\", brano dance cantato dalla vocalist Sharon Russell, interpretato dai Metropole, band formata da Al Festa, Claudio Giusti e Francesco Puccioni, quest'ultimo, giovane cantautore alla prima esperienza artistica presto noto con il nome di Mike Francis.\nHa cantato \"Buongiorno a tutte quante le mamme\", una canzone per bambini scritta da lei e Giovanni Ullu, con musiche di Paolo Ormi, nella puntata di Natale del 1985 della trasmissione \"Pronto, chi gioca?\". Il brano per\u00f2 non \u00e8 mai stato inciso su disco.\nVita privata.\nEnrica Bonaccorti \u00e8 stata sposata con Daniele Pettinari con il quale ebbe la figlia Verdiana Pettinari. \u00c8 stata legata sentimentalmente a diversi uomini: Michele Placido, Arnaldo Del Piave, Carlo Di Borbone, Francesco Villari e Renato Zero. \u00c8 molto legata a Monte Argentario, dove possiede una residenza da decenni."}
{"id": "91214", "revid": "158913", "url": "https://it.wikipedia.org/wiki?curid=91214", "title": "Vocale", "text": "In fonetica, la vocale \u00e8 un fono che ha come realizzazione prevalente un vocoide. La parola \"vocale\" deriva dal latino \"vocalis\", che significa 'parlante', 'che parla', 'dotato di voce', 'sonoro'. Dal punto di vista articolatorio, una vocale \u00e8 un suono prodotto mediante la vibrazione delle corde vocali, emesso senza frapporre ulteriori ostacoli al flusso dell'aria cos\u00ec fatto risuonare. Le vocali vengono classificate in base a tre parametri:\nLe vocali possono poi essere ottenute con o senza passaggio dell'aria dalle fosse nasali (vocali nasali).\nEsempi di vocale sono: ecc.\nPer fare l'esempio delle vocali atone nella fonologia della lingua italiana, si hanno le seguenti progressioni:\nTipi di vocale.\nOltre ai tre parametri gi\u00e0 menzionati (altezza, anteriorit\u00e0-posteriorit\u00e0, procheilia), a seconda delle loro caratteristiche, le vocali possono essere:\nLe vocali sono suoni prodotti senza occlusioni al flusso d'aria. Le vocali possono essere schematizzate nel triangolo vocalico, dove si ha come base la A che \u00e8 la vocale pi\u00f9 aperta mentre ai lati abbiamo la I e la U che sono le vocali pi\u00f9 chiuse. Sul percorso dalla A alla I abbiamo la E aperta e la E chiusa, mentre sul percorso dalla A alla U troviamo la O aperta e infine la O chiusa. La stessa cosa accade nel trapezio vocalico solo che alla base abbiamo due vocali: la A aperta e la A chiusa.\nVocali nelle sillabe.\nNormalmente le vocali formano il picco o nucleo di una sillaba, mentre le consonanti ne formano l'attacco e la coda. In alcune lingue, per\u00f2, anche suoni che di norma non sono classificati come vocali possono formare il nucleo di una sillaba, come il fono [m] nella parola inglese \"prism\" (\"prisma\"), o il fono [r] nella parola ceca \"vrba\" (\"salice\"). Queste particolari \"consonanti vocaliche\" si chiamano contoidi intensi. Di solito tutti i segmenti che formano il nucleo di una sillaba sono chiamati \"vocali\", e chiaramente secondo questo criterio foni come quelli citati sopra sarebbero, almeno fonologicamente, vocali. Si noti comunque che i soli foni che possono formare il nucleo di una sillaba sono i vocoidi e i contoidi sonoranti."}
{"id": "91215", "revid": "33689", "url": "https://it.wikipedia.org/wiki?curid=91215", "title": "Game Boy Advance", "text": "Il Game Boy Advance, abbreviato ufficialmente GBA, \u00e8 una console portatile a 32 bit sviluppata, prodotta e commercializzata dalla Nintendo nel 2001. Succede al Game Boy Color. Competeva commercialmente con il WonderSwan Color, il GP32 e il N-Gage, occupando comunque la maggior parte del mercato. \u00c8 stata la prima console portatile Nintendo a superare le caratteristiche tecniche dell'Atari Lynx, caratteristiche che rendono il Game Boy Advance simile allo SNES.\nPur utilizzando cartucce differenti rispetto a quelle del Game Boy e Game Boy Color, il Game Boy Advance rimane compatibile con queste ultime grazie alla presenza di un coprocessore Z80, che garantisce la retrocompatibilit\u00e0.\nIl Game Boy Advance con il suo processore ARM7TDMI a 16,78 MHz, nonostante gestisca alcune basi del 3D, non \u00e8 dotato di reale supporto hardware per la renderizzazione della grafica poligonale 3D, ma con la discreta potenza del processore era perfettamente possibile la realizzazione in software di mondi 3D fatti di un numero limitato di poligoni, texture mappate, sorgenti di luce e ombre.\nStoria.\nCon i precedenti modelli della linea Game Boy la Nintendo aveva dominato per oltre un decennio il mercato delle console portatili. Le voci su un successore basato su processore RISC, con nome in codice Project Atlantis, apparvero gi\u00e0 dal 1996. Si parlava per\u00f2 di caratteristiche molto avanzate e forse non era lo stesso progetto: quando il Game Boy Advance usc\u00ec nel 2001 era un sistema pi\u00f9 tradizionale. Nonostante fosse a 32 bit, rimaneva un sistema incentrato sulla grafica 2D, con molti degli accorgimenti tecnici che avevano caratterizzato la console da tavolo Super Nintendo Entertainment System.\nIl design esterno del Game Boy Advance \u00e8 stato concepito dal designer francese Gw\u00e9na\u00ebl Nicolas e dal suo studio Curiosity Inc. con sede a Tokyo.\nLo schermo orientato in orizzontale distingueva il Game Boy Advance dai precedenti modelli della linea Game Boy. Anche l'estetica si allontan\u00f2 abbastanza, con la nuova forma pi\u00f9 elegante ed ergonomica. Il nuovo schermo TFT da 2,9\" e la grafica del sistema furono di sicuro effetto, tuttavia la mancanza di retroilluminazione dello schermo rendeva quasi ingiocabili certi titoli come \"\" senza una buona luce esterna. Un altro difetto era la mancanza di alimentazione ricaricabile; la console si basa ancora sulle classiche batterie AA, mentre l'industria dei telefoni cellulari dimostrava ormai che i sistemi ricaricabili erano fattibili.\nComunque il Game Boy Advance riusc\u00ec a continuare il grande successo dei suoi predecessori. Si form\u00f2 una grande libreria di giochi; i primi rifacimenti, come \"Super Mario Advance\", erano notevoli, ma i titoli originali, che furono pi\u00f9 lenti a uscire, mostrarono veramente le capacit\u00e0 del sistema.\nAnche grazie all'intenso marketing, il sistema si afferm\u00f2 in tutto il mondo. Concorrenti come Tapwave Zodiac e N-Gage non si rivelarono una minaccia e la console entr\u00f2 in un periodo quasi di monopolio del settore portatili, attraendo anche un grande supporto da parte dei produttori indipendenti di giochi.\nCon l'uscita nel 2003 della versione Game Boy Advance SP, che correggeva tra l'altro i problemi di retroilluminazione e batterie, arrivarono anche molti grandi titoli e si pu\u00f2 dire che il sistema raggiunse il suo apice.\nSe il Game Boy Advance non fu di per s\u00e9 molto innovativo, lo furono alcune sue periferiche per la connettivit\u00e0, in particolare l'adattatore wireless per il multigiocatore (2004). Alcuni giochi inoltre supportano il collegamento via cavo con la successiva console da tavolo GameCube, dando varie originali possibilit\u00e0 di utilizzo congiunto, come sbloccare contenuti extra, trasformare il GBA in un controller, o usarlo come secondo schermo di supporto.\nNonostante le enormi vendite, il Game Boy Advance ebbe vita produttiva relativamente breve. La nuova console Nintendo DS uscita nel 2004 non era inizialmente presentata come un successore del GBA, ma come un \"terzo pilastro\" con il quale poteva convivere, infatti usc\u00ec pi\u00f9 tardi una nuova variante del GBA, il Game Boy Micro (2005). Per\u00f2 l'enorme successo del DS, tra l'altro retrocompatibile con le cartucce del GBA, pose fine alla linea Game Boy.\nLa console viene messa ufficialmente fuori produzione il 12 febbraio 2008, con l'uscita in Nord America di \"Samurai Deeper Kyo\". L'ultimo gioco distribuito in Europa \u00e8 per\u00f2 \"Pixeline in Pixieland\" nel 2008 e in Giappone \"Rhythm Tengoku\" uscito ad agosto 2006. In 9 anni sono stati venduti circa 82 milioni di GBA.\nCaratteristiche tecniche.\nPer gli sviluppatori il Game Boy Advance era un sistema abbastanza potente da permettere di scrivere gran parte dei programmi in C, mentre sui predecessori fino al Game Boy Color era sostanzialmente necessario ricorrere al linguaggio di basso livello Assembly.\nAccessori e periferiche.\nIl Game Boy Advance ha avuto molti accessori e periferiche, per ampliare la comunicazione e per altri scopi. Essi si dividono in ufficiali (prodotte da Nintendo) e non ufficiali (prodotte da terze parti).\nDi seguito una lista non esaustiva:\nUfficiali.\nServe per giocare con altri Game Boy Advance in multigiocatore fino a 4 giocatori.\nSi tratta di una cartuccia speciale che funge da adattatore wireless per giocare in multigiocatore in LAN fino a 10 metri di distanza (principalmente i titoli \"Pok\u00e9mon\"), prodotto nel 2004 insieme a \"Pok\u00e9mon Rosso Fuoco e Verde Foglia\". Support\u00f2 circa 30 giochi, ma non \u00e8 retrocompatibile con i giochi che richiedono il collegamento via cavo.\nQuesto adattatore \u00e8 stato incluso con il gioco \"Cyberdrive Zoids\", in quanto \u00e8 compatibile solo con quest'ultimo. L'adattatore non \u00e8 stato venduto separatamente.\n\u00c8 una cartuccia poco pi\u00f9 grande di una normale cartuccia GBA. Dispone di un lettore schede SD per ascoltare brani musicali in formato MP3. \u00c8 compatibile anche con il Nintendo DS e DS Lite.\nIl formato video con cui vennero prodotte molte cartucce contenenti filmati di lunga durata, soprattutto di cartoni animati. Ogni cartuccia poteva contenere fino a 45 minuti di video in HQVGA, per un massimo di 32 MB di dati a cartuccia. Il tutto sul piccolo schermo del Game Boy Advance.\nCavo di collegamento diretto con GameCube, per varie speciali funzioni di collaborazione tra le due console che dipendono dal gioco.\nNon ufficiali.\nUna cartuccia molto versatile che permette di vedere filmati, giocare ai giochi del NES/Famicom, ascoltare tracce audio e leggere file di testo in estensione .txt grazie a una Memory Card. I file MP4 e MP3 non vengono letti direttamente, ma necessitano di una conversione adatta a renderli compatibili con GBA Movie Player e data da un software Freeware che converte in GBM e GBS una vasta gamma di formati. GBA Movie Player \u00e8 stato messo in commercio in due varianti che si distinguono per il tipo di Memory Card da inserire (Compact Flash CF o SD).\nRende la console portatile una televisione portatile. Ci sono diverse versioni disponibili, che sono state realizzate da aziende diverse.\nRicarica le batterie di due battery pack per un totale di 30 ore di gioco. Include un trasformatore di corrente.\nIl Worm light era una mini torcia regolabile e flessibile, che andava collegata alla porta di collegamento. Aveva una piccola lampadina LED che brillava sopra lo schermo.\nUna fotocamera per GBA. Distribuita dalla Nikon, funziona come una normale fotocamera. Munita di tutto il necessario. Si possono salvare e guardare le foto direttamente sul GBA.\nVersioni.\nA seguito del primo modello, sono state realizzate altre versioni (restyling) del Game Boy Advance. il primo \u00e8 stato il Game Boy Advance SP, avente una forma completamente differente (apribile e richiudibile come i telefoni cellulari a \"conchiglia\"), dotato di retroilluminazione e batteria ricaricabile agli ioni di litio. Essa garantisce fino a 10 ore di gioco con la retroilluminazione attivata.\nIl secondo modello \u00e8 stato il Game Boy Micro, che riprende l'aspetto dell'originale Game Boy Advance ma con dimensioni molto ridotte. Tuttavia, per le sue dimensioni ridotte, \u00e8 stata rimossa la compatibilit\u00e0 con le cartucce dell'originale Game Boy/Color, oltre a essere incompatibile con alcuni accessori.\nIl Game Boy Player usc\u00ec come accessorio della successiva console da tavolo GameCube (2000). Va connesso al di sotto di essa e va inserito un apposito CD di avvio nel GameCube. Permette di giocare con le cartucce Game Boy Advance, Game Boy e Game Boy Color, ma non tutte quelle per GBA sono compatibili.\nVideogiochi.\nUscirono almeno 1500 titoli per Game Boy Advance, inoltre va considerata la retrocompatibilit\u00e0 con i giochi dei precedenti Game Boy e Game Boy Color.\nIl GBA fu la prima console portatile a permettere di realizzare giochi della stessa qualit\u00e0 di quelli usciti come arcade e sulle console da tavolo fino a circa met\u00e0 degli anni '90.\nSecondo la rivista \"Retro Gamer\", tra le migliori conversioni di giochi arcade o da console fisse ci sono \"Super Ghouls 'n Ghosts\", \"Final Fight One\", \"Street Fighter Alpha 3 Upper\", ' e '.\nTra i pi\u00f9 notevoli titoli originali ci sono invece \"Ninja Cop\", \"Golden Sun\", ', ' e \"Mario vs. Donkey Kong\".\nIn una selezione dei 25 migliori giochi in generale, basata sul sondaggio dei lettori, la rivista nomina nell'ordine \"Metroid Fusion\", \"Advance Wars\", \"Mario Kart Super Circuit\", ', \"Metroid: Zero Mission\", \"WarioWare Inc\", ', ', \"Fire Emblem\", \"Golden Sun\", \"Final Fantasy Tactics Advance\", \"Castlevania\", \"Pok\u00e9mon Rubino e Zaffiro\" e \"Pok\u00e9mon Smeraldo \" (i giochi per GBA pi\u00f9 venduti), \"Drill Dozer\", \"Final Fight One\", ', ', ', \"Super Mario Advance 2\", \"Pok\u00e9mon Rosso Fuoco e Verde Foglia\", \"Rhythm Tengoku\", \"\", \"Super Mario Advance 3\", \"Sonic Advance\", \"Gunstar Future Heroes\".\nNES Classic.\nNES Classic \"Famicom Mini Series\" in Giappone o \"Classic NES Series\" negli Stati Uniti \u00e8 una serie di videogiochi per Game Boy Advance pubblicata nel 2004-2005, che ripropone diversi titoli apparsi in origine su Nintendo Entertainment System.\nLa versione Giapponese \"Famicom Mini Series\" ha avuto ben tre serie e molti pi\u00f9 titoli delle altre versioni internazionali.\nLe cartucce e l'imballaggio di questi videogiochi hanno una forma e una colorazione che rispecchia quelle del NES o del Famicom. Contemporaneamente Nintendo ha proposto anche una speciale versione del Game Boy Advance SP, colorata in modo da ricordare un gamepad del NES.\nProgramma Fedelt\u00e0 Nintendo.\nDal 16 dicembre 2011 nel Programma Fedelt\u00e0 Nintendo (disponibile per coloro che acquistarono un Nintendo 3DS prima del 12 agosto 2011) sono disponibili 10 giochi GBA scaricabili dal Nintendo eShop. Dall'aprile del 2014 \u00e8 possibile scaricare alcuni giochi del Game Boy Advance anche nel Nintendo eShop del Wii U."}
{"id": "91216", "revid": "287204", "url": "https://it.wikipedia.org/wiki?curid=91216", "title": "Comunismo di guerra", "text": "Con la locuzione comunismo di guerra (), espressione coniata a posteriori con accezione perlopi\u00f9 intesa spregiativamente, si intende l'insieme di provvedimenti economici e sociali presi nella Russia postrivoluzionaria guidata da Vladimir Lenin e dal Partito bolscevico tra il 1918 e il 1921 durante la guerra civile russa. Il comunismo di guerra inizi\u00f2 nel giugno 1918, applicato dal Consiglio superiore dell'economia nazionale (), noto come Vesencha, su decreto del Soviet Supremo.\nContesto.\nQuando i bolscevichi nel novembre 1917 prendono il potere a Pietrogrado, lo stato russo \u00e8 in uno stato di decadenza, l'esercito non esiste quasi pi\u00f9, l'impero \u00e8 in procinto di dissoluzione sotto l'azione delle forze centrifughe e la popolazione preda di enormi convulsioni sociali e rivoluzionarie; inoltre la guerra contro la Germania \u00e8 ancora vigente. In queste condizioni, inizialmente molti hanno visto la Rivoluzione d'Ottobre come un episodio transitorio e pochi hanno creduto nella sopravvivenza duratura del nuovo regime bolscevico. Gi\u00e0 dal 12 novembre, il nuovo potere deve sconfiggere un tentativo di riconquista di Pietrogrado guidato da Aleksandr F\u00ebdorovi\u010d Kerenskij e dai cosacchi del Generale P\u00ebtr Nikolaevi\u010d Krasnov. Questi ultimi sono supportati a Pietrogrado anche da un ammutinamento di cadetti (\"junkers\"), dei quali i socialisti rivoluzionari hanno preso il comando. Gli \"junkers\" vengono rapidamente sconfitti dalle guardie rosse. Arrivati a 20 chilometri dalla capitale, i cosacchi incontrarono la resistenza di quest'ultimo e subirono perdite significative. Da parte sua, il grande quartier generale (la \"stavka\") dell'esercito russo annuncia la sua volont\u00e0 di marciare su Pietrogrado \"per ristabilire l'ordine\". Insieme ai leader del partito socialista rivoluzionario, Chernov e Abraham Gots, propone la creazione di un \"governo dell'ordine\". Tuttavia, la massa di soldati passa gradualmente ai bolscevichi, arrestando gli ufficiali. Successivamente Lenin invita i soldati ad opporsi al tentativo controrivoluzionario degli ufficiali, a eleggere rappresentanti e avvia direttamente negoziati di armistizio. Il 18 novembre, lo staff contro-rivoluzionario deve fuggire a sud, mentre il generalissimo Nikolaj Nikolaevi\u010d Duchonin viene massacrato dai suoi stessi soldati. L'armistizio con gli imperi centrali \u00e8 firmato il 15 dicembre. Durante i negoziati in corso a Brest-Litovsk, i bolscevichi cercano soprattutto di guadagnare tempo in attesa che il contagio rivoluzionario si estenda oltre le linee tedesche. Ma fu solo nel marzo del 1918, quando queste speranze furono deluse, che fu firmato il duro trattato di Brest-Litovsk.\nDalla primavera del 1918, sia nelle citt\u00e0 che nelle campagne, le opposizioni si innalzarono contro il nuovo regime, sia popolari, liberali, socialiste o monarchiche - mentre le potenze straniere iniziarono a intervenire sul territorio russo. Gli stessi bolscevichi presero il comando fondando una polizia politica, la \u010ceka, nel dicembre 1917, e sciogliendo l'Assemblea costituente russa dopo il suo primo incontro nel gennaio 1918. Nella primavera del 1918, dopo aver rinviato la resa dei conti coi partiti borghesi e liberali, hanno ingaggiato una repressione degli anarchici, rompendo poi pure con i socialisti rivoluzionari di sinistra. \nDopo alcuni sporadici combattimenti nell'autunno del 1917, la primavera del 1918 fu segnata dalla costituzione di un primo esercito bianco nella regione del Don, composto da migliaia di ufficiali e cosacchi, nonch\u00e9 dal generale Lavr Kornilov, il quale, arrestato in seguito al suo tentativo di putsch a settembre 1917, era evaso dal monastero dove si trovava internato. L'esercito volontario \u00e8 formato dal generale Mikhail Alekseev. Questo esercito reprime le rivolte bolsceviche a Rostov sul Don e Taganrog, il 26 novembre e il 2 gennaio. Le Guardie dei lavoratori rossi di Mosca e Pietrogrado, sotto il comando di Vladimir Aleksandrovi\u010d Antonov-Ovseenko convergono verso sud e conducono una guerra inseguendo Kornilov. \u00c8 a tal punto che, apprendendo la rotta dei bianchi, Lenin pensa di poter esclamare, il 1\u00ba aprile 1918, che la guerra civile \u00e8 finita.\nIn realt\u00e0, \u00e8 dall'estate del 1918 che inizia la guerra civile russa, il cui esito finale consente la sopravvivenza del nuovo regime, ma a un prezzo molto pesante.\nProdromi.\nAl fine di stabilire un'economia pianificata socialista, i bolscevichi dall'ottobre 1917 approvarono numerose leggi e decreti per abolire la propriet\u00e0 privata dei mezzi di produzione. Oltre alla propriet\u00e0 privata, la legge sulle successioni fu abolita e la propriet\u00e0 urbana espropriata suddividendo i locali su base di equit\u00e0. Le case delle classi benestanti sono collettivizzate: gli appartamenti collettivi entrano cos\u00ec nella vita dei russi. Mentre la valuta crolla e il paese vive del baratto e dei salari pagati in natura, il regime offre alloggio gratuito, trasporti, acqua, elettricit\u00e0 e servizi pubblici, tutto preso in mano dallo Stato. Presero provvedimenti contro la fame e la carenza di cibo causati dalla guerra mondiale e poi aggravati dalla guerra civile russa creando il Commissariato popolare per l'alimentazione, il quale inizi\u00f2 un sistema di razionamento finalizzato all'equit\u00e0 ma da alcuni disprezzato come \"dittatura dell'approvvigionamento\" che costitu\u00ec in seguito la pietra miliare del comunismo di guerra. Nel dicembre 1917 viene creato il Vesenkha sotto la guida di Jurij Larin, come principale strumento per l'attuazione delle misure di politica economica, vale a dire gestire la centralizzazione dell'economia nazionale.\nIl comunismo di guerra si inser\u00ec in un contesto preceduto da svariati eventi: dopo la rivoluzione di febbraio, in parte spontaneamente, in parte su incoraggiamento dei bolscevichi, proliferarono i comitati dei lavoratori che assunsero la gestione diretta degli impianti di produzione, il cui volume di produzione cos\u00ec precipit\u00f2 nel caos per una combinazione di fattori: gli ostacoli all'ottenimento di materie prime e combustibili e l'indebolimento della disciplina dei lavoratori nel quadro dell'instabilit\u00e0 politica e amministrativa, nonch\u00e9 la relativa incapacit\u00e0 dei caporioni che li guidavano; il monopolio agricolo statale fu imposto dal governo provvisorio. Dopo la rivoluzione di ottobre i bolscevichi riconobbero il controllo dei lavoratori nelle aziende, ma a dicembre crearono il Consiglio superiore dell'economia per stabilire norme generali per l'organizzazione produttiva. La politica di tale organismo era volta a nazionalizzare le grandi aziende e fungeva anche da tramite con gli ex proprietari per contare sulla loro collaborazione nel recupero dell'apparato produttivo. Tuttavia, la presenza congiunta dell'ex amministrazione e dei comitati dei lavoratori guidati dai caporioni \u00e8 durata molto poco. Nel frattempo il 12 gennaio 1918 il III Congresso dei Soviet di tutta la Russia ratifica la \"Dichiarazione dei diritti dei lavoratori e degli sfruttati\", ed il 19 febbraio viene scritta la \"Legge fondamentale della socializzazione della Terra\", primo passo verso una difficile recalcitrazione da quanto scritto frettolosamente nel precedente Decreto sulla terra; viene decretato che i contadini situati nelle regioni di produzione chiave dovrebbero consegnare i cereali in eccesso raccolti in cambio di manufatti. Solo gli agricoltori che avevano concesso l'eccedenza potevano utilizzare i mulini statali. Nel giugno si avvia una campagna di nazionalizzazione di diverse industrie su larga scala, condotta in risposta alla crescente anarchia nelle fabbriche gestite dai caporioni e alle urgenze poste dalla guerra civile. Tuttavia, la nazionalizzazione ha riscontrato problemi derivati dalla dipendenza delle piccole e medie industrie da quelle grandi. Nello stesso tempo fu attuata la cosiddetta \"rivoluzione agraria\", che fu la ridistribuzione dei seminativi da trasferire ai contadini poveri. La rivoluzione agraria non \u00e8 riuscita a risolvere la carenza causata dalla sovrappopolazione rurale e ha anche riportato la campagna alla qualit\u00e0 del comune arcaico con i suoi metodi inefficienti.\nPratica.\nViene adottato il razionamento al posto del denaro (che comunque aveva oramai perduto ogni valore e gi\u00e0 non era quasi pi\u00f9 utilizzato), e le entrate tributarie sono sostituite in agricoltura e artigianato da requisizioni eseguite dalle famigerate \"squadre annonarie\" e nell'industria e terziario dal servizio di corv\u00e9e; la libert\u00e0 di commercio (praticabile col mezzo del baratto) viene inizialmente permessa per poi essere bandita in novembre, mentre quella di impresa (sottoposta alle requisizioni del prodotto) rimane garantita ma \u00e8 esplicitamente proibito l'utilizzo di manodopera dipendente (limitandola perci\u00f2 all'artigianato e alla conduzione familiare, tuttavia la violazione di tale regola verr\u00e0 spesso pragmaticamente \"tollerata\" in virt\u00f9 di presunte esigenze produttive nazionali, ma i datori di lavoro saranno marchiati indelebilmente con l'epiteto di parassiti sociali). Subito avviene la prima rivolta contro questo sistema, a Balakovo dove i \"kombedy\" (ex contadini poveri divenuti proprietari con il \"decreto sulla terra\" del 7 novembre 1917 e che dall'11 giugno possono riunirsi in propri soviet) linciano gli esattori bolscevichi; questo tipo di rivolte nel corso dei successivi due anni si susseguiranno una dietro l'altra (in un paese rurale nel quale l'agricoltura era il fondamento) e relativa necessit\u00e0 di reprimerle, coinvolgendo complessivamente alla fine praticamente l'intero territorio russo seppur con cadenze temporali diverse.\nAnalisi politica.\nFu nella primavera del 1921 che l'espressione \"comunismo di guerra\" venne ufficialmente utilizzata per la prima volta per fare riferimento alle misure adottate dai bolscevichi dal 1918 al 1921, quando la politica cos\u00ec nominata (in maniera dispregiativa) fu sostituita dalla nuova politica economica. L'espressione comunismo \"di guerra\" fu forgiata per criticare il periodo e al contempo giustificare con le condizioni di guerra i severi provvedimenti presi. \n\u00c8 stato a lungo dibattuto se il \"comunismo di guerra\" rappresentasse una vera politica economica nel vero senso della frase, o semplicemente un insieme di misure intese a far fronte alle difficolt\u00e0 della guerra civile. Esistono diversi modelli di interpretazione tra gli storici sulla guerra civile russa e sul significato e lo scopo del comunismo di guerra, se il comunismo di guerra fu una coerente realizzazione del progetto socialista dei bolscevichi, basato sulle idee pre-rivoluzionarie di Lenin, oppure solo indotto dal fattore storico. Secondo la storiografia sovietica, ufficialmente l'amministrazione bolscevica al potere adott\u00f2 questa politica con l'obiettivo di mantenere le citt\u00e0 (il proletario operaio) e l'Armata Rossa riforniti di cibo e armi nel momento in cui le circostanze dettarono misure apparentemente estreme mentre la guerra civile in corso interrompeva i normali meccanismi e relazioni dell'economia. L'insieme dei provvedimenti era visto come una necessaria reazione contingente alla situazione critica in cui versava il paese, dilaniato dalla guerra civile e minacciato dall'intervento straniero, in cui il rublo aveva oramai perduto ogni valore, con un'economia disastrata dalla prima guerra mondiale e dalla recente rivoluzione. Secondo questa interpretazione lo stato bolscevico minacciato dalle truppe bianche sia a ovest (dove agivano di concerto con i cosacchi) che a est, per respingere i loro attacchi e far fronte alla carestia era ufficialmente ritenuto necessario un controllo diretto delle derrate alimentari e della produzione industriale da parte dello stato. Il principale artefice della creazione postuma del mito dell'instaurazione del comunismo \"di guerra\" come evento improvvisato indotto unicamente dalle necessit\u00e0 di far fronte alle esigenze belliche contingenti fu il comunista ortodosso inglese Maurice Dobb. Solo in anni recenti, dopo il crollo dell'Urss, gli storici hanno iniziato a propendere per una visione pi\u00f9 realistica che vede nel comunismo \"di guerra\" un progetto insito nella stessa ideologia marxista e pianificato volutamente come primo passo verso il comunismo completo e mandato a monte dall'originaria mancata collettivizzazione delle terre (nella quale anche Dobb identific\u00f2 il tallone d'Achille del governo di Lenin). Sebbene la dottrina marxista indicasse una societ\u00e0 con accumulazione di capitale (inteso da Marx come capitale fisico e non come capitale finanziario) come presupposto fondamentale per la creazione del socialismo, Lenin sperava di poterla realizzare e completare in poco tempo dalla presa del potere. Secondo la storiografia ufficiale sovietica in seguito Lenin lo identific\u00f2 come un errore quando nel 1921 abbandon\u00f2 il sistema del comunismo di guerra in favore della nuova politica economica (NEP) che dur\u00f2 fino al 1928. Sul piano sociale e politico le misure prese furono molto meno giustificabili dal punto di vista marxista; il partito bolscevico rinnegava (in teoria solo temporaneamente) le rivendicazioni prerivoluzionarie: agli operai fu vietato lo sciopero e fu attuata la militarizzazione del lavoro, con turni di lavoro forzato e soppressione della libert\u00e0 d'opinione. Nonostante la pena di morte fosse stata abolita dopo l'ottobre 1917, essa fu reintrodotta per il reato di \"controrivoluzione\" e amplissimi poteri discrezionali furono dati alla \u010ceka, la polizia politica che divenne simbolo della repressione di quegli anni. La censura fu rafforzata e vennero vietate molte testate anche di ideologia bolscevica. Chi veniva considerato non lavoratore (categoria molto ampia che comprendeva anche i contadini che facessero uso di braccianti sulle proprie terre) era marchiato come parassita sociale e perfino passibile di essere perseguito penalmente.\nLa nazionalizzazione completa delle industrie, gestite da collettivi operai e da caporioni, fu il primo passo del comunismo di guerra, giustificato dalla dottrina marxista. Lo stato avrebbe preso inoltre il controllo diretto della produzione agricola, subordinando le strutture latifondiste preesistenti alle proprie esigenze ed operando ampie requisizioni di derrate alimentari ai danni dei contadini (a molti dei quali la terra era stata regalata da Lenin nel novembre 1917). Ad un certo punto la compravendita privata fu vietata (anche se ampiamente tollerata come mercato nero) e si introdusse il razionamento e un sistema di tessere per l'equa suddivisione del cibo e dei beni di prima necessit\u00e0. Queste misure portarono alla nascita di un fiorente mercato nero e al conseguente sensibile impoverimento della popolazione urbana (che aveva per definizione minor accesso al mercato nero rispetto alle campagne dove i beni venivano prodotti). Poich\u00e9 il governo bolscevico ha attuato tutte queste misure in un periodo di guerra civile, esse erano molto meno coerenti e coordinate nella pratica di quanto potrebbero apparire sulla carta. Grandi aree della Russia rimasero al di fuori del controllo bolscevico e le cattive comunicazioni significarono che anche quelle regioni fedeli al governo bolscevico dovevano spesso agire da sole, prive di ordini o coordinamento da Mosca. \nPolitiche.\nIl comunismo di guerra includeva le seguenti politiche:\nObiettivi.\nGli obiettivi dei bolscevichi nell'attuare il comunismo \"di guerra\" sono controversi. Alcuni commentatori, tra cui un certo numero di bolscevichi, hanno sostenuto che il suo unico scopo era quello di far fronte alle esigenze belliche contingenti. Vladimir Lenin, ad esempio, ha affermato che \"la confisca delle eccedenze da parte dei contadini era una misura con cui siamo stati costretti dalle condizioni imperative del tempo di guerra\". Altri bolscevichi, come Jurij Larin, Lev Kritzman, Leonid Krasin e Nikolaj Ivanovi\u010d Bucharin, hanno invece sostenuto che si trattava di un passaggio di transizione imprescindibile verso il socialismo, indipendente da ragioni contingenti. Lo storico Richard Pipes, il filosofo Michael Polanyi, ed economisti come Paul Roberts o Sheldon Richman, in linea con l'interpretazione di Larin, Kritzman, Krasin e Bukharin, hanno sostenuto che il comunismo \"di guerra\" era in realt\u00e0 un tentativo di eliminare immediatamente, la moneta, il lavoro subordinato, la propriet\u00e0 privata e il libero mercato, e in tal modo di attuare l'economia comunista in modo il pi\u00f9 celere possibile solo approfittando dell'emergenza, e che i leader bolscevichi si aspettavano un aumento immediato e su larga scala della produzione economica. Questa opinione \u00e8 stata sostenuta anche da Bucharin, che ha affermato che \"abbiamo concepito il comunismo di guerra come la forma universale, per cos\u00ec dire\" normale \"della politica economica del proletariato vittorioso e non come correlata alla guerra, che \u00e8 conforme a uno stato definito della guerra civile\". Un rappresentante di questo modello di interpretazione \u00e8 il professore di Oxford, Orlando Figes. Egli ha respinto la tesi secondo cui il comunismo \"di guerra\" era emerso come una necessit\u00e0 della guerra civile. Richard Pipes sottolinea che Lenin afferm\u00f2 nell'aprile 1921 che le misure bolsceviche del comunismo di guerra erano state applicate \"dalla guerra e dalla rovina\" e che la responsabilit\u00e0 degli eventi catastrofici di quel tempo era attribuita alle circostanze generali e non alle proprie azioni. Pipes lo definisce un tentativo di giustificazione non plausibile di Lenin e cita Trockij, che ha apertamente riconosciuto che la politica del comunismo \"di guerra\" non era semplicemente una reazione agli eventi contemporanei, ma voleva \"raggiungere di pi\u00f9\" con i bolscevichi, vale a dire \"gradualmente... dal comunismo di guerra arrivare al vero comunismo\". Pipes cita anche L. Kritsman e LN Jurowskiy, che hanno dichiarato: \"Il comunismo di guerra non era solo il prodotto delle condizioni di guerra e di altre forze spontaneamente attive, era anche il risultato di una certa ideologia, la realizzazione di un preciso disegno socio-politico, la vita economica del paese su principi completamente nuovi\". Secondo lo storico Igor Narski, nella storiografia internazionale si tende a considerare entrambi i modelli di interpretazione insufficientemente validi. La politica del comunismo di guerra \u00e8 descritta principalmente come una curiosa combinazione di principi della dottrina bolscevica e della necessit\u00e0 di rispondere alla realt\u00e0 amara, motivo per cui ci sono interpretazioni contrastanti, colpi di scena inaspettati, conflitti nella leadership politica e preoccupazioni per la determinazione di potenziali sostenitori e oppositori. Secondo lui, indipendentemente da queste due interpretazioni, \u00e8 storicamente chiaro che Lenin sopravvisse alla guerra civile con il comunismo \"di guerra\". Il partito bolscevico aveva raggiunto il suo obiettivo ed era rimasto al potere. \nRisultati.\nMilitare.\nIl comunismo di guerra ebbe in gran parte successo al suo scopo primario di aiutare l'Armata Rossa a fermare l'avanzata dell'Esercito Bianco e di rivendicare la maggior parte del territorio dell'ex Impero russo in seguito.\nIl comunismo di guerra permise al fragile stato bolscevico di superare una situazione oggettivamente disperata e di vincere una guerra su due fronti. Il controllo sulla produzione permise di rendere l'Armata Rossa un esercito professionale e di garantirne l'approvvigionamento per tutta la durata del conflitto. Le conseguenze economiche non furono ugualmente positive: la produzione agricola croll\u00f2 per lo scarso rendimento del lavoro e quella industriale si trov\u00f2 in una situazione analoga per la velocit\u00e0 con cui era stata attuata la riforma; una eventuale riconversione all'economia precedente sarebbe stata possibile solo grazie a una nuova apertura ai metodi capitalistici, attuata poi dalla NEP. Sul piano sociale le conseguenze furono, se possibile, ancora pi\u00f9 ampie. La popolazione fu sprofondata nel terrore, un'arma politica che lo stesso Lenin (basandosi sull'esperienza francese) considerava indispensabile nei primi anni di una rivoluzione. La \u010ceka rimase un ricordo indelebile nella mente della popolazione, tanto che si ritenne opportuno scioglierla alla fine del comunismo di guerra, per sostituirla con la OGPU, un organo analogo e con lo stesso capo.\nEconomico.\nUn mercato nero emerse in Russia, nonostante la minaccia di legge marziale contro il profitto. Il baratto sostitu\u00ec il denaro come mezzo di scambio e, nel 1921, la produzione dell'industria pesante era scesa al 20% dei livelli del 1913. Il 70% delle locomotive aveva bisogno di riparazioni e la richiesta di cibo, combinata con gli effetti di sette anni di guerra e una grave siccit\u00e0, contribu\u00ec a una carestia che caus\u00f2 tra 3 e 10 milioni di morti. La produzione di carbone \u00e8 diminuita da 27,5 milioni di tonnellate (1913) a 7 milioni di tonnellate (1920), mentre anche la produzione complessiva in fabbrica \u00e8 diminuita dall'equivalente di 10.000 milioni di rubli a 1.000 milioni di rubli. Secondo il noto storico David Christian, anche la raccolta del grano \u00e8 stata ridotta da 80,1 milioni di tonnellate (1913) a 46,5 milioni di tonnellate (1920). Christian, nel suo libro \"Russia imperiale e sovietica\", sintetizza lo stato della Russia nel 1921 dopo anni di comunismo di guerra: Un governo che afferma di rappresentare il popolo ora si \u00e8 trovato sull'orlo di essere rovesciato da quella stessa classe operaia. La crisi aveva minato la lealt\u00e0 dei villaggi, delle citt\u00e0 e infine delle sezioni dell'esercito. \u00c8 stato tanto grave quanto le crisi affrontate dal governo zarista nel 1905 e nel febbraio 1917.\nArtistico.\nUn indicatore positivo del funzionamento del comunismo \"di guerra\" si rivel\u00f2 inaspettatamente nel settore artistico. L'entusiasmo post-rivoluzionario, la tradizione russa del modernismo, l'eliminazione dello zarismo e l'incentivo creato dalla Proletkult (cultura proletaria) hanno visto prosperare l'espressione artistica d'avanguardia nell'era del comunismo di guerra. La fioritura delle arti fu resa possibile dal fatto che, ricevendo ognuno uguale razione indipendentemente da tutto, gli artisti non erano pi\u00f9 costretti a tralasciare la loro creativit\u00e0 o sottostare alla volont\u00e0 di mecenati per doversi procurare il pane per vivere, essendogli questo fornito incondizionatamente mediante il razionamento.\nSociale.\nNelle citt\u00e0 e nelle campagne circostanti, la popolazione ha sofferto di difficolt\u00e0 a causa della guerra. I contadini si rifiutarono di cooperare nella produzione di cibo. I lavoratori iniziarono a migrare dalle citt\u00e0 alla campagna, dove le possibilit\u00e0 di nutrirsi erano pi\u00f9 alte, diminuendo cos\u00ec ulteriormente la possibilit\u00e0 di baratto di beni industriali per il cibo e peggiorando la difficile situazione della popolazione urbana rimanente. Tra il 1918 e il 1920, Pietrogrado perse il 70% della sua popolazione, mentre Mosca perse oltre il 50%.\nI funzionari comunisti furono paralizzati dalla Carestia russa del 1921-1923 perch\u00e9 non poterono dare la colpa ai soliti nemici. Il cibo veniva acquistato all'estero tramite prestiti e beneficenza ma andava tutto in citt\u00e0, non ai contadini. Infine, l'offerta di Herbert Hoover di cibo americano per un valore di 62 milioni di dollari e 8 milioni di dollari in medicina \u00e8 stata accettata, dando da mangiare a 11 milioni di persone. Altre agenzie esterne hanno alimentato altri tre milioni.\nSecondo David Christian, la \u010ceka (la polizia segreta del Partito Comunista di Stato) ha riportato 118 rivolte contadine solo nel febbraio 1921. La scelta di abbandonare il comunismo di guerra venne presa in seguito alla serie di ribellioni contadine (tra le quali la pi\u00f9 estesa fu quella di Tambov), e soprattutto dopo l'ammutinamento della base navale di Kron\u0161tadt, i cui soldati erano stati tra i pi\u00f9 attivi sostenitori della rivoluzione d'ottobre. La ribellione fece sussultare Lenin, perch\u00e9 i bolscevichi consideravano i marinai di Kron\u0161tadt i \"pi\u00f9 rossi dei rossi\". Il bombardamento della base di Kron\u0161tadt da parte dell'Armata Rossa di Lev Trockij \u00e8 visto da alcuni storici come l'evento che pone fine al periodo rivoluzionario in Russia. Da parte anarco-comunista la rivolta di Kron\u0161tadt viene interpretata come una quarta rivoluzione vera e propria (dopo quella del 1905, di febbraio, e d'ottobre), fallita, vedendo in tale evento molto pi\u00f9 che il caso localizzato e contingente al quale apparentemente si riduce storiograficamente. Una quarta rivoluzione, come reazione alle politiche di un governo visto come causa di continue rivolte contadine, che, rovesciando i bolscevichi, avrebbe dovuto instaurare il comunismo definitivo evolvendo il comunismo di guerra attuando la collettivizzazione delle terre come soluzione alle rivolte contadine ma non ritornando al capitalismo (seppur \"di stato\") come fece Lenin con la NEP.\nCritiche.\nNel pieno della rivolta contadina anti-sovietica partita da Tambov (la pi\u00f9 estesa e pericolosa dalla rivoluzione di ottobre, che coinvolge quasi mezza Russia etnica) e della rivolta anarchica dei marinai di Kron\u0161tadt, si svolge il X Congresso del Partito Comunista Russo (bolscevico) nel quale Lenin introduce la nuova politica economica che sostituisce il \"comunismo di guerra\": torna l'uso del denaro (bench\u00e9 l'azienda di stato Goznak stampasse gi\u00e0 valori bollati dal 6 giugno 1919), inizialmente buoni non convertibili (poich\u00e9 l'obiettivo dichiarato del governo sovietico rimaneva ufficialmente ancora quello di costruire una societ\u00e0 comunista in cui non ci sarebbero stati soldi) denominati \"sovznaki\" (abbreviazione di \"sovetskiye znaki\", ossia \"buoni sovietici\"), successivamente (dal 1\u00ba novembre 1922, a seguito di riforma monetaria, segnano con ci\u00f2 l'ineluttabilit\u00e0 della circolazione monetaria) valuta vera e propria denominata \"chervonets\" (in italiano, desueto: cervone); le requisizioni sono quindi sostituite da imposte computate e versate in certificati cartacei (scemano cos\u00ec le rivolte contadine inerenti). Viene abolito il lavoro coatto e militarizzato (il quale aveva assunto la forma di vera e propria schiavit\u00f9 e servit\u00f9 della gleba causa di rivolte al pari delle requisizioni) e sostituito da quello salariato, nelle fabbriche e negli impianti viene introdotta la contabilit\u00e0 dei costi, ed il loro sistema dirigenziale basato sui caporioni (spesso inetti e corrotti) viene sostituito da consigli di amministrazione di nomina ministeriale; la libert\u00e0 di commercio viene ripristinata e quella di impresa confermata ma rimane la proibizione dell'utilizzo di manodopera dipendente. \nSebbene Lenin avesse inizialmente inteso la NEP come una fase di reflusso solo provvisoria e contingente indotta dall'emergenza, stretto da un lato dalle rivolte contadine e dall'altro dal rischio di un rovesciamento del suo governo da parte di bolscevichi oltranzisti, il sistema inizialmente praticato con il comunismo di guerra non fu pi\u00f9 ripristinato; per questo, nonostante Karl Marx non abbia mai indicato precisamente in cosa dovesse consistere in pratica il sistema comunista, gli interpreti marxisti \"puristi\" ritengono che l'abbandono del \"comunismo di guerra\" basato sul metodo distributivo del razionamento (ossia secondo loro del comunismo tout court, da evolvere in seguito ma non abbandonare totalmente come, secondo questa interpretazione, invece fece Lenin) abbia rappresentato l'abbandono del sistema comunista stesso, non considerando essi pi\u00f9 tale quello che ne segu\u00ec ma solo un capitalismo di stato ritenendo essi assolutamente imprescindibile dal sistema comunista l'abolizione del concetto stesso di \"unit\u00e0 di conto\" conseguentemente rappresentato dal denaro nel suo utilizzo come mezzo di scambio e di accumulazione di valore (\"capitale\") e quindi inconciliabile con il comunismo la sua esistenza che Marx implicitamente non avrebbe contemplato. Questa critica si svilupp\u00f2 perch\u00e9 il governo bolscevico aveva fin da subito mostrato, a opinione dei \"puristi\" marxisti libertari, caratteristiche degenerate da demagogia e populismo, ad iniziare dal Decreto sulla terra l'8 novembre 1917, il quale invece di collettivizzarla sotto la forma che poi verr\u00e0 presa da Giuseppe Stalin nei sovchoz venne invece distribuita in propriet\u00e0 privata ai piccoli contadini (kombedy), dotandoli successivamente (11 giugno 1918) di libert\u00e0 di associazione (soviet propri, quindi a difesa dei propri interessi particolari), tradendo l'impostazione marxista originaria e aprendo di conseguenza la necessit\u00e0 di applicare metodi liberticidi allo scopo di reprimere tali interessi particolari esistenti. Di conseguenza secondo tale visione che identifica nel comunismo di guerra il comunismo marxista autentico (o quantomeno \"sulla strada giusta\" per divenirlo), tutte le conseguenze negative riscontrate nella sua applicazione sono da imputare originariamente proprio e solamente alla mancata collettivizzazione delle terre. Sebbene successivamente Stalin collettivizz\u00f2 la terra, lo fece rimanendo per il resto nel medesimo sistema finanziario della NEP, da cui la permanenza delle medesime distorsioni causate in primis dall'esistenza di un'unit\u00e0 di conto con tutte le relative conseguenze, dai marxisti libertari imputate quindi anche al sistema stalinista tanto quanto alla NEP."}
{"id": "91217", "revid": "765341", "url": "https://it.wikipedia.org/wiki?curid=91217", "title": "Verbo (lingua italiana)", "text": "Come in altre lingue, il verbo, in lingua italiana, \u00e8 una parte del discorso che denota azione (\"portare, leggere\"), occorrenza (\"decomporsi, scintillarsi\") o uno stato dell'essere (\"esistere, vivere, stare\").\nIn italiano la flessione del verbo \u00e8 complessa, cos\u00ec come in latino e nelle altre lingue romanze.\nI modi e i tempi.\nLe diverse modalit\u00e0 con le quali pu\u00f2 avvenire un'azione vengono rese con i diversi modi verbali, mentre i tempi verbali ne esprimono la collocazione temporale.\nTempi semplici e tempi composti.\nPer tempi composti si intendono le forme verbali composte da una forma coniugata di un verbo ausiliare e dal participio passato del verbo coniugato:\nGli esempi riportati rappresentano rispettivamente il passato prossimo, il trapassato prossimo, il congiuntivo trapassato ed il condizionale passato, tutti tempi composti formati con \"essere\" oppure \"avere\".\nI tempi semplici sono invece quelli che coniugano direttamente il verbo senza uso di ausiliare:\nGli esempi indicano rispettivamente il presente, l'imperfetto, il congiuntivo imperfetto ed il condizionale presente.\nAd un tempo semplice corrisponde uno composto. Esempio: a \"Noi andremo\", futuro semplice, corrisponde \"noi saremo andati\", futuro anteriore, quindi un tempo composto.\nI tempi semplici e composti sono raggruppati nei modi della lingua italiana, che sono sette.\nModi finiti.\nI modi finiti si chiamano cos\u00ec perch\u00e9 le loro desinenze definiscono sempre una persona (prima, seconda o terza) e un numero (singolare o plurale).\nQuattro semplici:&lt;br&gt;Chiamati cos\u00ec perch\u00e9 non hanno bisogno di un verbo ausiliare\nQuattro composti:&lt;br&gt;Che invece necessitano di un ausiliare\nDue semplici:\nDue composti:\nModi indefiniti.\nQuesti modi non permettono di identificare la persona e il numero (fatta eccezione per il participio, in cui si pu\u00f2 distinguere il singolare dal plurale). Sono detti anche \"forme nominali del verbo\", perch\u00e9 vengono spesso usati col valore di un nome o di un aggettivo.\nConiugazione dei verbi.\nCi sono tre modelli diversi per la flessione dei verbi: questi modelli, chiamati coniugazioni, si distinguono dalla vocale tematica (ovvero quella all'inizio della desinenza) dell'infinito presente. Le tre coniugazioni, in italiano, sono:\nCi sono poi verbi la cui classificazione \u00e8 controversa, come \"dire\" e \"fare\"; questi appartengono, per l'infinito, rispettivamente alla \"terza\" e alla \"prima\", ma la loro coniugazione segue principalmente la \"seconda\".\nEsistono tre modi di coniugare i verbi:\nVerbi difettivi e verbi sovrabbondanti.\nI verbi difettivi sono quei verbi che mancano totalmente di alcune voci verbali o di interi tempi. Per esempio:\nI verbi sovrabbondanti sono quelli che, mantenendo lo stesso significato, hanno due desinenze diverse per l'infinito presente e quindi appartengono a due coniugazioni diverse. Gli esempi pi\u00f9 frequenti sono quelli dei verbi \"starnutare/starnutire\" o \"dimagrare/dimagrire\". Attenzione: alcuni verbi sono \"apparentemente sovrabbondanti\", perch\u00e9 le due forme hanno significati diversi. Per esempio, \"arrossare\" vuol dire \"rendere rosso\", mentre \"arrossire\" significa \"diventare rosso\".\nLa funzione del verbo.\nVerbi predicativi e verbi copulativi.\nSono predicativi i verbi che hanno un significato autonomo, formando quello che in sintassi viene definito \"predicato verbale\". La maggioranza appartiene a questa categoria.\nSono copulativi quei verbi che non hanno un significato autonomo e che lo acquistano solo in presenza di un aggettivo o di un sostantivo. Il verbo copulativo per eccellenza \u00e8 \"essere\", che, quando viene unito al nome o all'aggettivo (\"parte nominale\"), viene definito \"copula\".\nAnche altri verbi possono essere copulativi (\"sembrare, apparire, crescere, risultare, diventare\", etc.) quando hanno bisogno di un nome o di un aggettivo per completare il loro significato.\n\u00c8 da notare che secondo alcuni grammatici solo \"essere\" \u00e8 da considerarsi come un copulativo.\nSono verbi copulativi anche: \"stare, sembrare, parere, diventare, divenire, nascere, vivere, morire, andare, ecc.\"\nPossono inoltre reggere un complemento predicativo del soggetto, ma solo se coniugati nella forma passiva, i verbi:\nC'\u00e8 un caso particolare, nel quale il verbo essere prende il significato di esistere. Per esempio, nella frase:\nIl verbo essere indica che il soggetto (Alberto) esiste in quanto persona reale e non ha quindi bisogno di alcun aggettivo o sostantivo.\nVerbi ausiliari.\nI verbi \"essere\" e \"avere\" si usano nella formazione delle voci dei tempi composti di tutti gli altri verbi: in questi casi si dicono verbi ausiliari (perch\u00e9 sono \"d'ausilio\" per gli altri verbi).\nPer i verbi transitivi, bisogna usare sempre l'ausiliare \"avere\" (\"Io ho ascoltato la musica\", \"Piero ha letto il racconto\"), mentre i verbi riflessivi e molti intransitivi (specialmente quelli che esprimono un movimento, uno stato in luogo o un cambiamento di stato) vogliono l'ausiliare \"essere\" (\"Noi siamo andati a Reggio Calabria\"). In caso di dubbi, \u00e8 comunque meglio consultare il dizionario.\ni verbi servili sono quei verbi che accompagnati ad un altro verbo all'infinito possono modificare il significato o completarlo.\nVerbi fraseologici.\nI verbi \"fraseologici\" sono quelli che, posti prima di un verbo all'infinito, ne precisano un aspetto temporale. Qualche esempio: \"cominciare a, stare per, iniziare a, mettersi a, persistere nel, continuare a, smettere di, finire di\", eccetera. Un fraseologico particolare \u00e8 quello formato dal verbo \"stare\" seguito dal gerundio. Essi uniti ad un altro verbo esprimono l'aspetto dell'azione. Si uniscono ad un infinito oppure ad un gerundio con cui formeranno un unico predicato verbale. Essi si dividono in 5 gruppi:\n1) L'imminenza di un'azione: stare per, accingersi a, essere sul punto di, stare l\u00ec l\u00ec, ecc.+ infinito\n2) L'inizio di un'azione: cominciare a, mettersi a, prendere a, + infinito\n3) Lo svolgimento di un'azione: stare, andare e venire + gerundio\n4) La durata e la continuit\u00e0 di un'azione: continuare a, insistere a, ostinarsi a + infinito\n5) La conclusione di un'azione: finire di, cessare di, smettere di + infinito\nVerbi causativi.\nI verbi causativi indicano che l'azione \u00e8 \"causata\" dal soggetto, ma che non la compie lui direttamente. I due causativi della lingua italiana sono \"fare\" (\"Ci hanno fatto aspettare per cinque ore\" dove il soggetto \u00e8 \"loro\", ma l'azione di aspettare \u00e8 compiuta da \"noi\") e \"lasciare\" (\"Carlo ha lasciato dormire in pace Piero\" dove il soggetto \u00e8 \"Carlo\", ma l'azione del dormire \u00e8 compiuta da \"Piero\").\nVerbi performativi.\nI verbi performativi esistono solo alla prima persona singolare del presente indicativo e sono cos\u00ec definiti perch\u00e9 il pronunciarli equivale a compiere l'azione che essi descrivono, ovvero per compiere l'azione che essi descrivono bisogna pronunciarli. \"Giuro di aver detto la verit\u00e0\", \"Prometto di venire al pi\u00f9 presto\", \"Nego ogni cosa\" sono tutti esempi di funzione performativa del verbo. \u00c8 sufficiente cambiare soggetto, \"Roberto giura di aver detto la verit\u00e0\", \"Tu prometti, ma non mantieni\", \"Voi negate l'evidenza\", o tempo verbale, \"Giuravo di aver detto la verit\u00e0\", per verificare come i verbi \"giurare\", \"promettere\" e \"negare\" perdano la loro funzione performativa e assumano quella \"costativa\" o \"descrittiva\", in quanto dire \"giura\", \"prometti\", \"negate\" e \"giuravo\", non serve per compiere l'azione, ma per descriverla (notare che dire \"io corro\" anche nell'atto del correre mi serve per descrivere l'azione, ma \"non per compierla\"). Altri verbi che alla prima persona del presente indicativo assumono funzione performativa sono per esempio: \"dire\", \"ammettere\", \"affermare\", ecc.\nVerbi transitivi e verbi intransitivi.\nUn verbo \u00e8 transitivo quando l'azione \"transita\" direttamente su qualcosa o qualcuno; in altre parole, quando il verbo pu\u00f2 reggere un complemento oggetto.\nAlcuni verbi transitivi, in certi casi, possono avere un significato intransitivo.\nViceversa, alcuni verbi intransitivi possono avere un complemento oggetto (detto \"complemento oggetto interno\") che ha la stessa radice del verbo o che comunque ha una correlazione con esso.\nVerbi impersonali.\nI verbi impersonali sono i verbi che esprimono un'azione che non pu\u00f2 essere attribuita a un soggetto preciso e che per questo si usano alla terza persona singolare.\nSono propriamente impersonali:\nAltri verbi sono impropriamente impersonali perch\u00e9 il loro soggetto \u00e8 un'intera proposizione subordinata (soggettiva). Essi sono:"}
{"id": "91218", "revid": "253269", "url": "https://it.wikipedia.org/wiki?curid=91218", "title": "Silvana Jachino", "text": "Biografia.\nFiglia del musicista Carlo e nipote dell'ammiraglio Angelo, comandante di squadra navale nella seconda guerra mondiale, diviene molto popolare negli anni trenta e quaranta; nel dopoguerra dirad\u00f2 molto le sue apparizioni. Nel 1965 ebbe l'ultimo suo ruolo importante, quello della scultrice ninfomane in \"Giulietta degli spiriti\" diretta da Federico Fellini. Era sposata con Guido Cingoli e, rimasta vedova, si trasfer\u00ec in una casa di riposo nei pressi di Rimini, dove mor\u00ec a 88 anni."}
{"id": "91222", "revid": "3535", "url": "https://it.wikipedia.org/wiki?curid=91222", "title": "Pontefice Romano", "text": ""}
{"id": "91225", "revid": "1573940", "url": "https://it.wikipedia.org/wiki?curid=91225", "title": "Amenemhat V", "text": "Biografia.\nDi questo sovrano, possediamo poche notizie certe. Il Canone Reale lo pone al terzo posto nella sequenza dinastica dopo un periodo vuoto di sei anni che potrebbe accogliere un altro nome, situazione che sposterebbe Amenemhat V al quarto posto nella dinastia.\nAppare comunque certo, anche in assenza di prove dirette, il distacco dal governo centrale di alcuni distretti situati nella regione del delta del Nilo e aventi come centro politico la citt\u00e0 di Xois, nel 6\u00ba distretto; tale distacco, che alcuni anticipano all'inizio della XIII dinastia, ebbe come conseguenza il governo contemporaneo di due serie di sovrani (XIII e XIV dinastia).\nL'associazione di questo sovrano con Ameny Qemau (\"Ameny l'Asiatico\"), nome che compare nella \"Sala degli Antenati\" di Karnak, non \u00e8 sicura essendovi altri sovrani con nomi analoghi nel medesimo periodo. Se tale associazione fosse corretta si potrebbe supporre che fossero ancora mantenuti i rapporti politici e commerciali con il Medio Oriente."}
{"id": "91233", "revid": "287204", "url": "https://it.wikipedia.org/wiki?curid=91233", "title": "Federazione italiana sport invernali", "text": "La Federazione Italiana Sport Invernali (FISI, colloquialmente nota come \"Federsci\") \u00e8 l'organo di organizzazione, promozione e coordinamento della pratica degli sport invernali in Italia. Fondata nel 1908 con il nome di \"Unione Ski Clubs Italiani\", ha sede a Milano ed \u00e8 affiliata al CONI.\nStoria.\nLa federazione venne costituita a Torino nel 1908 sotto forma di unione di sci club italiani su iniziativa di Paolo Kind, figlio di Adolfo, pioniere della pratica sciistica in Italia e fondatore (il 21 dicembre 1901) dello Ski Club Torino. La federazione, che contava inizialmente sull'adesione di tre club, assunse il nome di Unione Ski Clubs Italiani (USCI) e la presidenza fu affidata allo stesso Paolo Kind.\nIl 23 ottobre 1913 l'USCI venne riorganizzata e ribattezzata \"Federazione Italiana dello Ski\", con sede a Milano, sotto la presidenza di Gustavo Engelman. Il successo di questa iniziativa rimase contenuto, sicch\u00e9 il 10 ottobre 1920 l'organismo venne nuovamente rifondato, sempre a Milano, da Aldo Bonacossa (che ne divenne presidente), assumendo il nome di \"Federazione Italiana dello Sci\" (FIS). La FIS assunse la denominazione definitiva di \"Federazione Italiana Sport Invernali\" (FISI) nel 1933, quando le furono avocate le competenze su bob, pattinaggio e hockey, che si aggiunsero alle varie discipline sciistiche gi\u00e0 di sua competenza. La permanenza di hockey e pattinaggio sotto l'egida FISI fu per\u00f2 di breve durata, giacch\u00e9 nel 1946 le due discipline costituirono proprie distinte federazioni, in seguito riunite nella definitiva Federazione Italiana Sport del Ghiaccio (FISG), indipendente dalla FISI.\nPresidenti.\nI presidenti della FISI dalla fondazione a oggi:\nAttivit\u00e0.\nLa FISI ha competenza sulle seguenti discipline sportive:\nDi tutte gestisce l'attivit\u00e0 agonistica, curandone l'organizzazione, la regolamentazione e la sicurezza. I primi Campionati italiani di sci di fondo e di salto furono organizzati nel 1909, cui seguirono quelli di bob nel 1930, di sci alpino nel 1931 e di slittino nel 1966."}
{"id": "91234", "revid": "599013", "url": "https://it.wikipedia.org/wiki?curid=91234", "title": "They Might Be Giants", "text": ""}
{"id": "91236", "revid": "486946", "url": "https://it.wikipedia.org/wiki?curid=91236", "title": "FISI", "text": ""}
{"id": "91237", "revid": "2225", "url": "https://it.wikipedia.org/wiki?curid=91237", "title": "Numero di Bernoulli", "text": ""}
{"id": "91240", "revid": "111875862", "url": "https://it.wikipedia.org/wiki?curid=91240", "title": "Sagliano", "text": "Sagliano \u00e8 una frazione del comune di Varzi posta in altura a nordovest del centro abitato.\nStoria.\nSagliano (CC H663) apparteneva al Marchesato di Godiasco, ed era feudo di una linea dei Malaspina di Oramala e Godiasco. Nel 1863 ebbe il nome \"Sagliano di Crenna\". Fu annesso a Varzi nel 1929."}
{"id": "91242", "revid": "104265", "url": "https://it.wikipedia.org/wiki?curid=91242", "title": "Massimo Cacciari", "text": "Biografia.\nStudi e inizi.\nDi ascendenze emiliane per via paterna (il nonno Gino Cacciari, di Medicina, si era trasferito a Venezia per dirigere i cantieri navali della citt\u00e0), \u00e8 figlio di Pietro, pediatra, e di una casalinga proveniente da una famiglia di artisti.\nDopo aver frequentato il Liceo Ginnasio Marco Polo di Venezia, si \u00e8 laureato in Filosofia nel 1967 all'Universit\u00e0 degli Studi di Padova, con una tesi sulla \"Critica del Giudizio\" di Immanuel Kant, con relatore Dino Formaggio. Ancora studente, fu collaboratore dei professori Carlo Diano, Sergio Bettini e Giuseppe Mazzariol.\nCarriera accademica.\nNel 1980 diviene professore associato di Estetica presso l'Istituto di Architettura di Venezia, dove nel 1985 diventa professore ordinario. Nel 2002 fonda la Facolt\u00e0 di Filosofia dell'Universit\u00e0 Vita-Salute San Raffaele a Cesano Maderno, di cui \u00e8 preside fino al 2005. \u00c8 tra i fondatori di alcune riviste di filosofia politica, che hanno segnato il dibattito dagli anni sessanta agli anni ottanta, tra cui \"Angelus Novus\", \"Contropiano\", \"il Centauro\", \"Laboratorio politico\".\nAl centro della sua riflessione filosofica si colloca la crisi della razionalit\u00e0 moderna, che si \u00e8 rivelata incapace di cogliere il senso ultimo del reale, abbandonando la ricerca dei fondamenti del conoscere. La sua visione muove dal concetto di \"pensiero negativo\", ravvisato nelle filosofie di Friedrich Nietzsche, di Martin Heidegger e di Ludwig Wittgenstein, per risalire ai suoi presupposti in alcuni aspetti della tradizione religiosa e del pensiero filosofico occidentali.\nHa pubblicato numerose opere e saggi, tra i quali meritano una particolare attenzione: \"Krisis\" (del 1976); \"Pensiero negativo e razionalizzazione\"; (1977), \"Dallo Steinhof\" (1980), \"Icone della legge\" (1985), \"L'angelo necessario\" (1986), \"Dell'inizio\" (1990), \"Della cosa ultima\" (2004) - vincitore del Premio Cimitile -, \"Hamletica\" (2009), \"Labirinto Filosofico\" (2014), \"Il Lavoro dello Spirito\" (2020) \u00e8 il suo scritto pi\u00f9 recente.\nI volumi \"Icone della legge\" e \"L'angelo necessario\" presentano, inoltre, alcune pagine dedicate alla filosofia dell'icona e agli esiti del pensiero del mistico russo Pavel Aleksandrovi\u010d Florenskij.\nTra i numerosi riconoscimenti sono da ricordare la laurea honoris causa in Architettura conferita dall'Universit\u00e0 degli Studi di Genova nel 2003, la laurea honoris causa in Scienze politiche conferita dall'Universit\u00e0 di Bucarest nel 2007 e la laurea honoris causa in \"filologia, letteratura e tradizione classica\" conferita dall'Universit\u00e0 di Bologna nel 2014.\nAttualmente \u00e8 Presidente della fondazione Gianni Pellicani e insegna \"Pensare filosofico e metafisica\" presso la Facolt\u00e0 di Filosofia dell'Universit\u00e0 Vita-Salute San Raffaele di Milano, di cui \u00e8 stato anche prorettore vicario.\nSuo fratello Paolo \u00e8 stato deputato di Rifondazione Comunista tra il 2006 e il 2008.\nCarriera politica.\nIn Potere Operaio e nel PCI.\nDa giovane fu un politico militante e occup\u00f2 con gli operai della Montedison la stazione di Mestre.\nCollabor\u00f2 negli anni sessanta alla rivista mensile \"Classe operaia\" e, dopo contrasti interni tra Mario Tronti, Alberto Asor Rosa e Toni Negri (l\u2019incontro con il quale fu essenziale per la sua formazione), diresse insieme ad Asor Rosa la rivista - definita di \"materiali marxisti\" - \"Contropiano\", con la quale si tent\u00f2 la riunificazione del gruppo. Ma il tentativo fall\u00ec, e il gruppo veneto trasform\u00f2 la rivista nel giornale \"Potere Operaio\" (\"Giornale politico dagli operai di Porto Marghera\"), a cui Cacciari, deluso, non ader\u00ec. In seguito entr\u00f2 nel Partito Comunista Italiano, ricoprendo cariche apparentemente lontane dai suoi interessi filosofici: responsabile della Commissione Industria del PCI Veneto negli anni settanta, fu poi eletto alla Camera dei deputati dal 1976 al 1983, e fu membro della Commissione Industria della Camera.\nSindaco di Venezia (1993-2000).\nFu sindaco di Venezia dal 1993 al 2000, schierato tra i principali sostenitori de I Democratici di Romano Prodi tanto che si parl\u00f2 di lui come di un probabile leader dell'Ulivo. Fin dall'inizio della sua attivit\u00e0 politica vide nel federalismo una tradizione da recuperare per i progressisti italiani, laddove buona parte dei dirigenti della sinistra vedevano in questa attenzione agli ideali federalisti un freno al consenso elettorale del centro-sud. In preparazione delle elezioni regionali del 2000, era convinto che per vincere in una regione tradizionalmente moderata, la sinistra avrebbe dovuto agganciare una parte dell'elettorato in fuga dalla ex DC, e per questo scopo tent\u00f2 di \"aprire\" ad un'alleanza con la Lega Nord (poi disapprovata dal centro-sinistra italiano), e mosse in questa direzione politica alcuni significativi passi, ma non riusc\u00ec a convincere fino in fondo l'elettorato autonomista.\nNel 1997 decise di realizzare il progetto di edificazione del ponte di Calatrava, un\u2019opera che ha suscitato continue polemiche e l\u2019interessamento della Corte dei conti nel corso degli anni.\nEuroparlamentare e consigliere regionale veneto.\nAlle europee del 1999 si candida con la lista de I Democratici risultando eletto in due circoscrizioni: lui ha optato per quella nord-occidentale.\nLa sua sconfitta alle Regionali del 2000, quando fu candidato per la presidenza della regione Veneto, fece tramontare l'ipotesi che potesse diventare il futuro leader dell'Ulivo. Cacciari ottenne in quella tornata il 38,2% dei voti, uscendo sconfitto dal rappresentante della Casa delle Libert\u00e0 Giancarlo Galan, che ricevette il 54,9% dei consensi. In quella tornata elettorale Cacciari ottenne un seggio da consigliere regionale, dove scelse di restare: per questo si dimise, per incompatibilit\u00e0, da europarlamentare.\nSindaco di Venezia (2005-2010).\nNel 2005 annunci\u00f2 l'intenzione di ricandidarsi per la terza volta a sindaco di Venezia. I partiti di sinistra dell'Ulivo, per\u00f2, avevano gi\u00e0 raggiunto l'accordo per la candidatura unitaria del magistrato Felice Casson, ma Cacciari dichiar\u00f2 di non voler rinunciare alla propria candidatura, anche a costo di spaccare l'unit\u00e0 della coalizione, come effettivamente avvenne, con Cacciari sostenuto da UDEUR Popolari e La Margherita e Casson appoggiato da DS, Verdi, PRC e SDI.\nAl primo turno Casson ebbe il 37,7% dei voti, mentre Cacciari si ferm\u00f2 al 23,2%: grazie alle divisioni presenti nel centrodestra, ancora pi\u00f9 acute a Venezia, furono proprio i due rappresentanti del centro-sinistra ad andare al ballottaggio. A sorpresa Cacciari, seppur sostenuto da liste pi\u00f9 deboli, riusc\u00ec a far leva sull'elettorato moderato e vinse la sfida con 1.341 voti di vantaggio sul suo competitore (50,5% contro 49,5%).\nL'inattesa vittoria del politico-filosofo caus\u00f2 malumori all'interno della coalizione (Casson comment\u00f2 il risultato esclamando: \"Ha vinto Cacciari? Allora ha vinto la destra!\"), e una particolare situazione nel consiglio comunale veneziano: la Margherita, con il 13,4% di voti, ebbe diritto a ben 26 seggi, mentre i DS, che avevano ottenuto il 21,2%, si dovettero accontentare di 6 seggi; e l'UDEUR, nonostante un modesto 1,4%, si accaparr\u00f2 2 seggi, a differenza di Forza Italia, 4 seggi con il 20,51%, di Rifondazione Comunista che con il 6,8% si aggiudic\u00f2 un solo seggio e Alleanza Nazionale, nessun seggio con il 6,5% .\nNel complesso, quindi, la coalizione Cacciari, con il 14,8% dei suffragi, grazie alla legge elettorale ebbe diritto a 28 seggi su 46. Ci\u00f2 consent\u00ec a Cacciari, iscritto alla Margherita, di cui era esponente di punta in Veneto, di poter governare la citt\u00e0 con una maggioranza consiliare.\nIn occasione delle successive elezioni regionali del 2005, delle elezioni politiche del 2006, e delle amministrative del 2007, Cacciari mise in evidenza quella che egli chiamava la questione settentrionale.\nIl 2 novembre 2009, deluso dall'evoluzione del Partito Democratico, annunci\u00f2 che avrebbe abbandonato la politica attiva dopo la conclusione del mandato di sindaco, avvenuta nell'aprile 2010.\nAbbastanza severa fu la politica condotta dalla sua giunta contro gli ambulanti abusivi e molto contestate furono anche le ordinanze che, ai fini del decoro urbano, imponevano il divieto di vendere cibi da asporto presso la piazza San Marco, di girare a torso nudo, di sdraiarsi in terra ecc. Nel 2007 inoltre, con la creazione del festival di Roma da parte dell'allora sindaco Walter Veltroni, espresse disappunto nel caso in cui quello di Venezia ne fosse stato oscurato. Non pochi gli attriti con la Lega Nord in vista della sua intenzione di realizzare un campo Sinti a Mestre. Celebre poi la campagna che favoriva l'uso dell'acqua pubblica in contrapposizione all'acquisto di quella in bottiglia. A lui si deve il restauro di Palazzo Grassi e di Punta della Dogana.\nIl 23 luglio 2010, a Mogliano Veneto, present\u00f2 il manifesto politico \"Verso Nord, un'Italia pi\u00f9 vicina\", diretto a chi non si riconosceva n\u00e9 nel PD n\u00e9 nel PdL, e voleva una politica per il Nord diversa da quella attuata dalla Lega. Il manifesto si \u00e8 poi trasfuso in un partito politico chiamato appunto Verso Nord, nato ufficialmente il 12 ottobre 2010.\nPensiero.\nNelle sue prime opere (\"Krisis\", 1976, \"Pensiero negativo e razionalizzazione\", 1977) Massimo Cacciari sviluppa la sua riflessione che, prendendo spunto da Friedrich Nietzsche, Ludwig Wittgenstein e Martin Heidegger, conferma \u00ab [...] la fine della razionalit\u00e0 classica e dialettica e l'emergere pieno, costruttivo, rifondativo e non distruttivo [...] del \"pensiero negativo\".\u00bb\nDall'analisi della cultura viennese e mitteleuropea, che si forma sullo sfondo dei grandi mutamenti del sistema capitalistico tra l'800 e il '900, Cacciari identifica una societ\u00e0 reazionaria incapace di aprirsi alla modernit\u00e0 e improntata al nihilismo, punto d'arrivo del fallimento del pensiero dialettico della scuola hegeliano-marxista. In quest'ambito si origina il pensiero negativo (\"Negatives Denken\") che ad iniziare da Schopenhauer sembra collegarsi all'irrazionalismo ma che in realt\u00e0 \u00e8 la conseguenza ultima della tradizione metafisica occidentale che pretendeva di superare ogni contraddizione e la negativit\u00e0 dell'esistenza stessa tramite quella libera volont\u00e0, coerentemente negata da Nietzsche e ancora presente invece nell'ascesi schopenhaueriana, come strumento per la liberazione dal dolore di vivere.\nLa crisi della metafisica occidentale \u00e8 anche dimostrata dalla fiducia nella tecnica, presuntuosa esaltazione di quella ragione che invece rivela il sostanziale fallimento dei valori ultimi che dovrebbero guidare il progresso umano: \u00ab [...] la tecnica realizza la direzione implicita della metafisica moderna \u2013 ma nel realizzarla ne critica e liquida anche l'idea centrale [il fondamento originario]\u00bb che era la certezza dei valori. Da qui un'epoca caratterizzata dal nulla dei valori e dalla fine della filosofia ormai rivolta \u00abtutta al passato, a prima della \"ratio\"\u00bb\nCon l'avvento del pensiero negativo finalmente ci si libera \u00abda un ideale totalitario del sapere, per cui non si dipende pi\u00f9 da un ordine naturale, fisso ed immutabile, di cui la ragione scopre le leggi, ma si interviene creativamente, dando ordine alle cose, in una molteplicit\u00e0 di saperi\u00bb.\nNelle sue opere pi\u00f9 fondamentali - Dell'inizio, Della Cosa Ultima e Labirinto Filosofico - Cacciari intreccia la riflessione filosofica con quella teologica quasi risalendo ad una tradizione interpretativa platonica. Se ormai la filosofia si \u00e8 specializzata e frantumata in una serie di campi specifici che cosa vorr\u00e0 dire \"pensare\" al suo stesso inizio? Cacciari cerca la risposta in quella tradizione filosofico-teologica che pone il principio, l\"inizio\" nella nozione di \"Deus-Esse\".\nFin dal libro primo della sua opera filosofica, \"Dell\u2019Inizio\", Cacciari si colloca su un terreno complementare e diametralmente opposto a quello di Emanuele Severino: se il primo evidenzia la contingenza dell'originato, il secondo enfatizza l'unicit\u00e0 eterna dell'origine. Mentre per Cacciari l\u2019originario \u00e8 inizio a-logico, che conserva sempre inalterata la possibilit\u00e0 di \"non\" essere inizio di qualcosa che altro-da-s\u00e9, di negarsi come inizio e che quindi non esista originato alcuno, secondo Severino, invece, l\u2019originario \u00e8 la struttura logico-necessaria di significati il cui contenuto \u00e8 tutto ci\u00f2 che \u00e8, tale per cui non \u00e8 mai potuto esistere, non \u00e8 mai esistito e non potr\u00e0 mai esistere alcun ente non originato da quell'unica totalit\u00e0 iniziale.Secondo Severino, la veracit\u00e0 di Dio e del Destino prevale sulla Sua onnipotenza, nel senso che \u00e8 inevitabile e scontata in partenza la vittoria sul nemico, mentre \u00e8 impossibile che Egli fugga davanti ad esso, finendo con il cadere nel nulla, il proprio contrario.\nPosizioni politiche.\nCacciari ha in pi\u00f9 occasione espresso parere favorevole al presidenzialismo e criticato le elezioni primarie del Partito Democratico.\nDichiar\u00f2 in occasione del referendum Costituzionale del 2016 che avrebbe votato per il SI pur considerandola \"una puttanata di riforma\".\nCacciari si espresse a favore dell'uscita di Matteo Renzi dal Partito Democratico e contro l\u2019autorizzazione a procedere nei confronti di Matteo Salvini per il caso Open Arms.\nHa pi\u00f9 volte criticato aspramente le politiche del Movimento 5 Stelle fra cui il reddito di cittadinanza.\nIl filosofo critic\u00f2 alcuni social network per aver sospeso i profili di Donald Trump a seguito di certe sue dichiarazioni.\nCritic\u00f2 nel 2021 Enrico Letta per essersi alleato con Matteo Salvini in occasione della formazione del Governo Draghi.\nCacciari ha espresso contrariet\u00e0 al Certificato COVID digitale dell'UE ritenendolo \"intollerabile, discriminante\" e \"incostituzionale\". Ha anche espresso dubbi sull'efficacia delle vaccinazioni creando con Ugo Mattei, Giorgio Agamben e Carlo Freccero una \"Commissione dubbio e precauzione\". Ha inoltre sostenuto che la situazione sanitaria del 2021 (numero di ospedalizzazioni, terapie intensive, eccetera) fosse meglio del periodo pre-COVID 19.\nFacebook ha oscurato un convegno contro il Certificato COVID digitale dell'UE organizzato da tale Commissione. \nIn alcune trasmissioni televisive Cacciari cit\u00f2 erroneamente alcuni presunti premi Nobel ed esperti che avrebbero affermato la non sicurezza dei vaccini contro la COVID 19 tra cui Robert Wallace Malone (mai insignito del premio Nobel), un virologo e immunologo americano criticato per aver promosso disinformazione sulla sicurezza e l'efficacia dei vaccini COVID-19. \nCritic\u00f2 nel 2020 il referendum sul taglio dei parlamentari e nel 2021 l'uso della votazione online in occasione del referendum sulla cannabis legale sollevando polemiche tra cui quelle di Emma Bonino: \u00ab\"la proliferazione di iniziative referendarie \u00e8 lo specchio impietoso di un processo di de-formazione dell\u2019attivit\u00e0 legislativa in atto ormai da decenni in questo Paese, e non solo\" (...) \"c\u2019\u00e8 il rischio di ridurre l\u2019espressione del proprio parere e della propria opinione al solito click\"\u00bb. \nOpere.\nHa preparato anche i testi per l'opera \"Prometeo. Tragedia dell'ascolto\" di Luigi Nono (1984-1985)."}
{"id": "91243", "revid": "599", "url": "https://it.wikipedia.org/wiki?curid=91243", "title": "Ada Byron", "text": ""}
{"id": "91245", "revid": "4", "url": "https://it.wikipedia.org/wiki?curid=91245", "title": "Legato Pontificio", "text": ""}
{"id": "91246", "revid": "599", "url": "https://it.wikipedia.org/wiki?curid=91246", "title": "Augusta Ada Byron", "text": ""}
{"id": "91248", "revid": "767487", "url": "https://it.wikipedia.org/wiki?curid=91248", "title": "Ecologia storica", "text": "A questa denominazione fanno riferimento due diversi indirizzi delle scienze ambientali:\n\"Ecostoria\".\nL'ecologia storica di approccio culturalista strutturale (o \"ecostoria\") \u00e8 una disciplina di sintesi che ha lo scopo di comprendere le dinamiche del paesaggio e degli ecosistemi naturali o antropici verificando le connessioni storiche, con l'ausilio di metodi come la dendrocronologia, la paleoecologia, la teledetezione, l'analisi di dati statistici, ecc. In questo approccio l'influsso dell'uomo sul paesaggio viene analizzato con metodi storici, mentre per l'analisi delle dinamiche degli ecosistemi si fa capo all'ecologia tradizionale.\n\"Historical Ecology\".\nSecondo, invece, un approccio storico-archeologico e un orientamento metodologico del tutto estraneo a quello dell'ecostoria, \"ecologia storica\" \u00e8 la traduzione italiana del metodo analitico della \"historical ecology\" (letteralmente \"ecologia storica\" in inglese). Tale metodo multidisciplinare deriva dalle scienze bio-ambientali ed \u00e8 applicato alla storia rurale, sviluppato particolarmente nei paesi anglosassoni e nordeuropei. Attraverso l'ecologia storica si studia con un approccio dialettico la relazione uomo/natura a una scala topografica locale e a una scala cronologica fine, quelle in cui \u00e8 definita la storia del sito indagato. In questo senso l'ecologia storica \u00e8 simile all'archeologia ambientale e alla storia ambientale, con le quali viene spesso identificata nelle ricerche italiane."}
{"id": "91249", "revid": "2039709", "url": "https://it.wikipedia.org/wiki?curid=91249", "title": "Paesaggio", "text": "Il paesaggio \u00e8 una porzione di territorio come appare abbracciata dallo sguardo di un soggetto. Il termine \u00e8 usato soprattutto per vedute caratterizzate da bellezze naturali o da interesse storico, artistico o ecologico. In geografia indica anche la conformazione del territorio stesso, come risulta dall'insieme degli aspetti naturali e antropici.\nIl termine deriva da paese sul modello del francese \"paysage\", composto da \"pays\", \"terra, regione\", e il suffisso \"-age\", che tende a dare l'idea di collettivo, globale. \"Pays\" deriva a sua volta dal latino \"pango\" \"conficcare pioli\", \"delimitare\". Nell'italiano del 1500, \"paese\" vien usato per descrivere la pittura proveniente dal nord Europa e il realismo di certe vedute paesaggistiche che cominciavano a diffondersi in quelle zone.\n\u00c8 interpretato culturalmente e oggetto di studio in ambiti di ricerca differenti e spesso non comunicanti, esposto a significati talmente ampi, variegati e molteplici da rendere arduo qualsiasi tentativo di circoscrizione. A seguire sono illustrate le accezioni principali.\nL'accezione percettiva.\nIl paesaggio delle \"bellezze storiche e naturali\".\nLa concezione di \"paesaggio percettivo\" si \u00e8 modificata nel corso del tempo, fino a giungere alla seguente definizione nell'anno 2000.\nNell'accezione di inizio secolo (codificata in Italia dalla L. 1497/1939 sulla \"protezione delle bellezze naturali\"), il paesaggio era legato a caratteri di bellezza e valore, esclusivi di porzioni determinate di territorio, legati a delimitati scorci e vedute panoramiche: le cosiddette \"bellezze da cartolina\". \u00c8 comunque un'accezione piuttosto sentita ancora oggi, anche se piuttosto parziale e non corrispondente al reale meccanismo di produzione del senso di \"paesaggio\".\nPrecedentemente e successivamente il concetto ha avuto molte altre definizioni, legate comunque ad aspetti parziali del senso di \"paesaggio percettivo\", come ad esempio l'associazione col \"pittoresco\". Il senso di \"paesaggio\" \u00e8 pi\u00f9 vicino a quello di \"territorio\" (che ha un senso ben diverso) o all'accezione \"scientifica\" del termine (vedi punto seguente), in quanto viene ristretto al discorso della \"sintesi del visibile del contesto naturale e delle attivit\u00e0\" ed alla pura visione del mondo materiale.\nCivilt\u00e0 paesaggistiche ed evoluzione storica del concetto di paesaggio.\nIl concetto di \"paesaggio\" nella cultura occidentale non \u00e8 sempre esistito, \u00e8 anzi piuttosto moderno. La sua evoluzione inoltre \u00e8 strettamente interrelata con l'evoluzione del senso assegnato alla natura. \nPiuttosto importante la lettura di A. Berque in tal senso, che fa coincidere all'esistenza di \"civilt\u00e0 paesaggistiche\" la nascita di una concezione di paesaggio. Perch\u00e9 una societ\u00e0 sia paesaggistica devono essere soddisfatti i seguenti criteri:\nIn base a queste considerazioni la prima societ\u00e0 paesaggistica mondiale fu la Cina. Il mondo occidentale difatti almeno fino al '500 non possedeva contemporaneamente questi elementi.\nEsistono comunque posizioni diverse sull'introduzione del concetto di paesaggio all'interno della societ\u00e0 Occidentale. Una scuola di pensiero vorrebbe far coincidere tale introduzione con un brano del Petrarca, la \"Lettera in cima al Monte Ventoso\", in cui compare una descrizione estetizzante della natura.\nLa Convenzione Europea del Paesaggio.\nLa Convenzione Europea sul paesaggio ha introdotto in Europa un nuovo modo di considerare e gestire la dimensione paesaggistica del territorio, e si caratterizza per aver assegnato al paesaggio la qualit\u00e0 specifica di concetto giuridico autonomo.\nIl paesaggio rappresenta un elemento chiave del benessere individuale e sociale, e la sua salvaguardia, la sua gestione e la sua progettazione comportano diritti e responsabilit\u00e0 per ciascun individuo. In questo senso \u00e8 forse oggi possibile cominciare a parlare di diritto al paesaggio.\nIl paesaggio configura la forma del paese, creata dall'azione cosciente e sistematica della comunit\u00e0 umana che vi \u00e8 insediata, in modo intensivo o estensivo, nella citt\u00e0 o nella campagna, che agisce sul suolo e che produce i segni della sua cultura.\nLa locuzione \u201cpaesaggio\u201d non costituisce pi\u00f9 l'equivalente semantico di \u201cbellezze naturali\u201d, atteso che una concezione siffatta poneva un ingiustificato restringimento dell'ambito di applicabilit\u00e0 della tutela alle sole aree di pregio paesaggistico e tendeva ad assimilarle, per natura e regimi giuridici, alle cose di interesse storico-artistico, quali cose appartenenti alla speciale categoria dei beni di interesse pubblico.\nIl paesaggio rappresenta, invece, una delle componenti dell'ambiente e, segnatamente, come ha avuto modo di confermare pi\u00f9 volte la Corte Costituzionale, (Corte Cost., sent. 21 dicembre 1985, n. 359 e Corte Cost., sent. 7 novembre 1994, n. 379.), la componente estetico-culturale riferita anche alla forma del territorio\nAbbandonata definitivamente la sintesi bellezze naturali-paesaggio si \u00e8 spostato l'accento dalla dimensione solo estetica del paesaggio al pi\u00f9 esteso concetto di beni ambientali come beni culturali che interessano vaste porzioni del territorio nazionale. Inteso in tal senso, il paesaggio \u00e8 un bene che va riconosciuto e tutelato giuridicamente. Concretamente, la tutela del paesaggio assurge a valore costituzionale primario, cui deve sottostare qualsiasi altro interesse inferente, e dovrebbe essere rivolta a conservarne e mantenerne gli aspetti significativi o caratteristici, in funzione del suo valore patrimoniale, derivante dalla sua configurazione naturale e dall'intervento umano. (MAGNOSI F., \"Il diritto al paesaggio: tutela, valorizzazione, vincolo ed autorizzazione\", Exeo, 2011).\nIn ambito giuridico, la tutela del territorio in generale, e della qualit\u00e0 del paesaggio in particolare, si realizza di solito, ma non necessariamente, attraverso strumenti suscettibili di limitare i diritti dei singoli attraverso l'apposizione di vincoli specifici, o con la previsione di autorizzazioni specifiche per modificare i beni su cui insistono i detti vincoli.\nIn coerenza con quanto precede e con quanto gi\u00e0 affermato dalla Corte Costituzionale con la sentenza 25 ottobre 2000, n. 437 rispetto alla nozione di tutela del paesaggio contenuta nell'articolo 9, comma secondo della nostra Costituzione, essa dovrebbe essere oggi interpretata nel senso dell'insieme dei comportamenti pubblici da porre in essere al fine di prendersi cura della qualit\u00e0 del paesaggio con riferimento all'intero territorio nazionale, e non gi\u00e0 come l'espressione di attivit\u00e0 finalizzate alla conservazione dello status quo in alcune aree o con riguardo a determinati beni materiali.\nSul piano pratico, sarebbe del resto poco rispondente alle evoluzioni socio-economiche del territorio interpretare il dettato costituzionale nel senso che le pubbliche autorit\u00e0 competenti debbano limitarsi ad attivit\u00e0 di conservazione di una serie limitata di beni.\nNondimeno, la tutela del paesaggio dovrebbe attuarsi dinamicamente e cio\u00e8 tenendo conto delle esigenze poste dallo sviluppo socio-economico del paese, per quanto la soddisfazione di esse pu\u00f2 incidere sul territorio e sull'ambiente, rappresentando cos\u00ec una formidabile occasione per promuovere, in ogni territorio e nel lungo periodo, benessere, identit\u00e0 e sviluppo. Cfr. Sent. Corte Cost., 25 ottobre 2000, n. 437, cit.\nPaesaggio come carattere identitario.\nAttualmente si riconosce il paesaggio come bene culturale a carattere identitario, frutto della percezione della popolazione. Da questo punto di vista il paesaggio \u00e8 un \"prodotto sociale\" e non rappresenta un bene statico, ma dinamico.\nIn base a queste caratteristiche, in quanto determinato dal carattere percettivo (almeno in base a questa accezione di \"paesaggio\"), il paesaggio \u00e8 sempre relazionato all'azione dell'uomo. In particolar modo la percezione del paesaggio \u00e8 frutto di un'interazione tra\nIn questo senso il paesaggio non coincide con la realt\u00e0 materiale (quindi con il territorio), in quanto l'azione dei mediatori socio-culturali e della soggettivit\u00e0 umana determinano un effetto di \"produzione di senso\". In altre parole: il paesaggio comprende sia la realt\u00e0, che l'apparenza della realt\u00e0. \nDa questo punto di vista il paesaggio \u00e8 anche un potente \"linguaggio\": non esiste un paesaggio senza rappresentazione di esso, ed \u00e8 attraverso questo passaggio che la societ\u00e0 manifesta le proprie \"aspirazioni\" e partecipa al processo di scambio (statico o dinamico) dei mediatori socio-culturali.\n\"Il paesaggio non \u00e8 soltanto qualcosa da costruire o tutelare, ma [...] qualcosa da riconoscere, percepire, ascoltare e descrivere. [...] Il paesaggio \u00e8 l'ipostasi della storia nel territorio. Ci\u00f2 che \u00e8 stato in etica, in estetica, in architettura, in filosofia, in progresso o decadenza, in carestia o abbondanza, in guerra o in pace, in storia o mito, in momenti di intensa religiosit\u00e0 o di agnosticismo, \u00e8 scritto nel profilo paesaggistico e tutto interpretabile qualora la cultura, come un demiurgo, intervenga e soccorra per illuminazione\"( da G. Andreotti, \"Paesaggi culturali. Teoria e casi di studio\", Milano, Unicopli, 1996).\nL'accezione scientifica.\nAlla precedente definizione percettivo-formale ed estetica di paesaggio, che \u00e8 la pi\u00f9 diffusa, va per completezza affiancata (e non sostituita) la definizione \"scientifica\" derivante dalle scienze naturali. Essa studia e valuta il paesaggio in quanto oggetto in s\u00e9, e non come percezione di un soggetto esterno.\nL'approssimazione scientifica al paesaggio, e la sua conseguente definizione, \u00e8 assai poco conosciuta e condivisa, poich\u00e9 viene impiegata nella stretta cerchia dei naturalisti e in particolare dagli ecologi del paesaggio, ma viene poi palesemente chiamata in causa quando dal registro teorico-descrittivo si passa a quello strettamente operativo, laddove, cio\u00e8, si richiedono studi e valutazioni facenti capo a discipline che indagano sulle diverse \"componenti\" del paesaggio medesimo: geologia, geomorfologia, botanica, ecologia, storia, urbanistica, ecc.\nL'approccio scientifico ai problemi del paesaggio ed al paesaggio in quanto problema in se', nasce dagli studi di Alexander von Humboldt, che chiam\u00f2 \"paesaggi\" degli insiemi di elementi naturali e umani comprendenti terre, acque, piante e animali, intuendo la presenza di una \"logica\" che ne sottendeva l'organizzazione, i legami reciproci ed il perenne divenire. Occorrer\u00e0 attendere, per\u00f2, la nascita dell'Ecologia del paesaggio (Carl Troll, 1939) ed i successivi studi, per avere delle formulazioni definenti pi\u00f9 complete.\nIn questa sede se ne propongono alcuni esempi in ordine cronologico (alcune sono abbreviate):\nI pi\u00f9 recenti studi di ecologia del paesaggio mettono in evidenza il fatto che la concezione scientifico-oggettiva e quella percettivo/estetica- soggettiva del paesaggio siano strettamente complementari e che la loro integrazione in una concezione unitaria \u00e8 gi\u00e0 iniziata grazie ai contributi di altre discipline coinvolte a pieno titolo nello studio del paesaggio: la teoria dei sistemi, la teoria della forma (\"Gestaltheorie\"), la teoria della percezione, la teoria dell'informazione e della comunicazione (Claude Shannon), la cibernetica (Norbert Wiener), la teoria della complessit\u00e0 (Ilya Prigogine et al.).\nStudio del paesaggio e strumenti di analisi.\nLo studio del paesaggio non pu\u00f2 essere compartimentato all'interno di una disciplina specifica, ma deve presupporre un approccio olistico. Un approccio di studio al paesaggio deve necessariamente essere di tipo integrato, sia che si perseguano analisi sulla qualit\u00e0 percettiva del paesaggio, sia che si intendano perseguire analisi scientifiche sugli elementi ecologici, considerando tutti gli elementi (fisico-chimici, biologici e socio-culturali) come insiemi aperti e in continuo rapporto dinamico fra loro.\nSi dovr\u00e0 inoltre tenere conto della multidisciplinarit\u00e0 e della trasversalit\u00e0 dello studio, cercando di superare l'artificiosa compartimentazione fra le diverse discipline. Diversi possono essere gli strumenti adottati per lo studio del paesaggio, fra essi negli ultimi anni sta acquisendo sempre maggiore importanza l'utilizzo di banche dati georiferite basate su tecnologie GIS/SIT. Con tale strumento \u00e8 possibile acquisire, archiviare ed elaborare dati relativi al paesaggio ricavando informazioni utili alla sua gestione integrata, finalizzata sia alla conservazione (o geoconservazione) che alla valorizzazione.\nLe analisi del paesaggio: caratteri e contenuti.\nConsiderato quanto sin qui detto circa la \"natura\" del paesaggio, il suo studio deve comprendere una fase analitica (disaggregativa) e una fase di sintesi (riaggregativa). Le analisi della prima fase debbono essere necessariamente:\nDate le numerose componenti del paesaggio, le precedenti analisi debbono essere condotte in seno alle diverse discipline che indagano le \"componenti\" stesse. Ci\u00f2 senza dimenticare l'unitariet\u00e0 del paesaggio medesimo e le strette interazioni fra componenti. Tali discipline, coinvolte nello studio paesaggistico, sono, in prima approssimazione:\nPrincipali testi di riferimento: Farina A. \"Il paesaggio cognitivo\", Angeli, Milano, 2006 - Romani V. \"Il paesaggio. Percorsi di studio\", Angeli, Milano, 2008\nIl paesaggio e la scala di aggregazione della materia vivente.\nQuando nel 1935 l'inglese Tansley defin\u00ec compiutamente l'ecosistema, ci si chiese se tale entit\u00e0 biologica costituisse il vertice della scala di aggregazione della materia vivente, o se vi fosse un'entit\u00e0 superiore e definitiva. In tale \"scala\" ogni entit\u00e0 \u00e8 \"maggiore\", per struttura e funzioni, della semplice somma degli elementi del livello inferiore che la compongono. Fu appunto Carl Troll che, nel 1939, dall'esame di alcune serie storiche di foro aeree, not\u00f2 che gli ecosistemi mostravano una tendenza ad aggregarsi in configurazioni unitarie (denominate principalmente \"Macchie, Isole\" e \"Corridoi\"). Ricordando la dizione di Alexander von Humboldt, Troll chiam\u00f2 tali formazioni \"paesaggi\", e comprese che sarebbe occorsa una nuova disciplina per studiarne caratteri e propriet\u00e0: l'ecologia del paesaggio. Ma nel frattempo era scoppiata la guerra ed i suoi studi ripresero solo negli anni '50.\nLa scala di aggregazione della materia vivente pot\u00e9 quindi essere cos\u00ec completata (dall'elemento pi\u00f9 semplice al pi\u00f9 complesso):\nAmbiti.\nNella geografia umana.\nNell'ambito della lettura paesaggistica, la geografia umana privilegia gli aspetti culturali, simbolici ed emotivi. \nIn quest'ottica, il paesaggio risulta percepito, inevitabilmente, attraverso modalit\u00e0 esclusive e personali: all'analisi oggettiva, dunque, \u00e8 affiancato uno sguardo sul territorio del tutto individuale.\nLe ricerche geografiche degli ultimi decenni del XX secolo hanno messo in luce l'impossibilit\u00e0 di definire in modo univoco il paesaggio: esistono pi\u00f9 nozioni e tutte meritevoli d'attenzione.\n\u00c8 opportuno riconoscere la specificit\u00e0 di ogni approccio, per esaltarne la diversit\u00e0, in quanto ciascuno consente di cogliere una delle tante facce del paesaggio. \nDi fronte alla variet\u00e0 di definizioni, concetti e teorie maturate in seno a questo tema, diviene imprescindibile porre dei punti fermi: ossia, stabilire una compresenza di elementi oggettivi e soggettivi, affinch\u00e9 la lettura di un paesaggio risulti corretta e completa.\nTesti di riferimento: Zerbi M.C., \"I paesaggi della geografia\", Giappichelli, Torino, 1993. \nAndreotti G., \"Riscontri di geografia culturale\", Artimedia, 1994.\nNell'arte.\nFino dall'arte bizantina i pittori e gli artisti in generale riservavano una parte delle loro opere alla descrizione dello spazio e del paesaggio in cui si svolgevano le azioni. Si trattava di accenni molto sintetici, e sempre legati a una particolare funzione descrittiva, non semplici decorazioni. Tra le rappresentazioni pi\u00f9 famose del paesaggio nel medioevo c'\u00e8 l'affresco dell\"'Allegoria ed Effetti del Buono e del Cattivo Governo\", di Ambrogio Lorenzetti, dove per\u00f2 la vasta descrizione della citt\u00e0 e della campagna \u00e8 legata all'allegoria degli effetti che una saggia politica dei governanti pu\u00f2 portare.\nSoprattutto nelle grandi scene ad affresco gli artisti cominciarono gradualmente a dedicare una maggiore attenzione alla rappresentazione del paesaggio. In Italia solo con l'arrivo dell'influenza della miniatura francese e della pittura fiamminga si arriv\u00f2 per\u00f2 a un salto di qualit\u00e0, con gli scorci paesistici sempre pi\u00f9 curati, in modo da evidenziare i soggetti in primo piano e rendere la composizione pi\u00f9 monumentale, con il ricorso a scorci suggestivi e di ampio respiro.\nLa nascita del paesaggio come genere autonomo risale alla seconda met\u00e0 del Quattrocento, quando Leonardo da Vinci dat\u00f2 un disegno sul paesaggio dell'Arno nel 1478. A questo isolato esempio segu\u00ec nel 1494 la serie di acquerelli di D\u00fcrer legati alla rappresentazione del paesaggio alpino durante il suo primo viaggio dalla Germania all'Italia. Nelle opere di Piero della Francesca si riscontrano altri scorci ed inserti di paesaggio che fanno da sfondo per la rappresentazione della figura umana collocata in primo piano. Con la \"Vergine delle Rocce\" e la \"Gioconda\" di Leonardo da Vinci, entra nella scena figurativa oltre il paesaggio anche la prospettiva aerea, l'atmosfera che si interpone tra il primo piano e lo sfondo, grazie all'uso dello sfumato leornadesco.\nNel 1508 Giorgione dipinge il quadro de \"La tempesta\", ritenuto la prima rappresentazione di paesaggio per la presenza concomitante di natura, uomo, citt\u00e0 e storia (rappresentata nel quadro dai resti archeologici).\nPer assistere al debutto del paesaggio autonomo in pittura si dovette aspettare ancora qualche decennio. Il primo paesaggio noto come soggetto indipendente in pittura \u00e8 il \"Paesaggio con un ponte\" di Albrecht Altdorfer, risalente al 1518 circa. Una tale rivoluzione non \u00e8 per\u00f2 spiegabile senza la menzione della nuova percezione del mondo, ampliato nei confini, vasto e vario, dovuta al fiorente sviluppo, proprio nelle citt\u00e0 tedesche, della cartografia, che registrava le scoperte geografiche nel Nuovo Mondo e nell'Oriente. La perfetta definizione pittorica del paesaggio classico si affida per\u00f2 unanimemente alla lunetta di Annibale Carracci raffigurante la fuga in Egitto del 1603. Con essa, nel ribaltamento delle proporzioni tra figura umana e sfondo e nel rinnovato sguardo sulla natura vista in modo pi\u00f9 ideale e meno descrittivo, nasce ufficialmente la pittura di paesaggio che avr\u00e0 eco e fortuna inizialmente con Poussin, Lorrain, Domenichino e Dughet per proseguire con una progressiva considerazione e importanza sino ai giorni nostri.\nIl paesaggio interiore.\n\u00abIl paesaggio \u00e8 il riflesso degli stati d'animo dell'osservatore che lo modifica nell'immaginario psicologico\u00bb (Giuliana Andreotti, \"Paesaggi culturali\", 1996, p.\u00a051)\nIl paesaggio interiore \u00e8 il riflesso dello sguardo sul mondo di ogni singolo individuo: \u00e8 una visione puramente soggettiva, legata indissolubilmente all'esistenza, ai ricordi e alle emozioni connesse ad un paesaggio.\nIl paesaggio esterno, oggettivo e tangibile che appare ai nostri sensi \u00e8 sempre mediato da un paesaggio interno, nascosto e mutevole.\nIl nostro vissuto \u00e8 plasmato dalla presenza costante di quel paesaggio, fatto di persone, di cose, di immaginari, sempre vivo nel dispiegarsi dell'esperienza. Il legame affettivo tra persone \u00e8 certamente determinante ed irrinunciabile, ma lo \u00e8 altrettanto quello con le entit\u00e0 significanti del proprio paesaggio: l'orizzonte del mare, l'odore di un quartiere, una strada particolarmente significativa.\nL'indagine sul paesaggio interiore mira ad analizzare quei profondi legami che uniscono intimamente i luoghi alla personalit\u00e0 e al vissuto.\nIl concetto di paesaggio interiore \u00e8 traducibile col termine anglosassone \"Inscape\", (punto di vista interno), usato per la prima volta dal poeta irlandese Gerard Manley Hopkins, per definire quel complesso di caratteristiche che conferiscono unicit\u00e0 ed esclusivit\u00e0 ad un'esperienza individuale, risultando, cos\u00ec, differente da qualsiasi altra.\nTesti di riferimento: Barbisio C.G., \"La rappresentazione del paesaggio\", Tirrenia Stampatori, Torino, 1999; Lando F., (a cura di) \"Fatto e Finzione. Geografia e Letteratura\", Etaslibri, Milano, 1993;\nAndreotti G., \"Paesaggi culturali. Teoria e casi di studio\", Unicopli, Milano, 1996: Andreotti G., \"Alle origini del paesaggio culturale. Aspetti di filologia e genealogia del paesaggio\", Unicopli, Milano, 1998.\nBibliografia.\nPer comprendere la complessit\u00e0 e le sfaccettature proprie del paesaggio, nella selezione che segue sono presenti autori provenienti da diverse esperienze di studio e di riflessione: non solo testi strettamente scientifici, quindi, ma anche filosofici e letterari."}
{"id": "91250", "revid": "287204", "url": "https://it.wikipedia.org/wiki?curid=91250", "title": "Djed", "text": "Nella religione degli antichi Egizi, lo Zed (o Djed), tradotto come \"stabilit\u00e0\", \"presenza\", \u00e8 la rappresentazione della spina dorsale del dio Osiride, re dell'Oltretomba. Per gli Egizi, la spina dorsale era sede del fluido vitale, e simboleggiava la stabilit\u00e0 (\"\u1e0ddi\", parola da cui ha origine \"Djed\", significa appunto \"essere stabile\") e la vita eterna. Il geroglifico che lo rappresenta somiglia a un pilastro.\nEra un simbolo sacro importante per il popolo del Nilo (tanto che nei dipinti parietali \u00e8 colorato col prezioso turchese), ed era gi\u00e0 presente prima di venire associato ad Osiride: nel neolitico era rappresentato come una sorta di feticcio o di amuleto. Un'altra scuola di pensiero lo considera una rappresentazione della vittoria del bene sul male, come accade dopo il mito della morte di Osiride, ucciso dal fratello Seth ma vendicato da Horus, o a un tronco. Talvolta, con in mano una verga o un bastone, era antropomorfizzato."}
{"id": "91254", "revid": "6923", "url": "https://it.wikipedia.org/wiki?curid=91254", "title": "Azulene", "text": "L'azulene (dallo spagnolo \"azul\", azzurro, blu) \u00e8 un idrocarburo aromatico, isomero del naftalene. A temperatura ambiente si presenta come un solido cristallino di colore intermedio tra il blu-violetto e il nero, insolubile in acqua.\nL'azulene \u00e8 noto gi\u00e0 dal XV secolo come cromoforo azzurro ottenuto dalla distillazione in corrente di vapore della camomilla. \u00c8 stato scoperto nella achillea e nell'assenzio e il nome gli venne dato nel 1863 da Septimus Piesse. La sua struttura \u00e8 stata riportata da Lavoslav Ru\u017ei\u010dka, e la sua sintesi organica venne effettuata per la prima volta nel 1937 da Placidius A. Plattner.\nIn natura sono presenti alcuni terpenoidi, come i sesquiterpeni isomeri vetivazulene (2-isopropil-4,8-dimetilazulene) e guaiazulene (7-isopropil-1,4-dimetilazulene).\nStruttura e propriet\u00e0.\nLa molecola \u00e8 planare ed \u00e8 composta da due anelli condensati, uno a 5 atomi di carbonio, l'altro a 7. Fa parte della classe topologica degli idrocarburi aromatici non alternanti.\nSia il colore che il notevole momento dipolare di 1,08\u00a0D dell'azulene, in marcato contrasto con il naftalene incolore e apolare, sono da imputarsi alla sua struttura: con il trasferimento di una coppia di elettroni dall'anello a 7 atomi a quello a 5, entrambi gli anelli risultano essere stabilizzati perch\u00e9 aromatici a 6 elettroni \u03c0; questo fenomeno crea un eccesso di carica negativa sull'anello a 5 atomi ed un eccesso di carica positiva sull'anello a 7. Un'altra caratteristica peculiare di questo composto \u00e8 la violazione della regola di Kasha poich\u00e9 esibisce fluorescenza da un livello energetico elettronico eccitato (S2 \u2192 S0) ad energia maggiore del primo stato elettronico eccitato S1.\n\u00c8 comunque un composto metastabile. In tempi lunghi, dell'ordine degli anni, tende a riarrangiarsi trasformandosi nel pi\u00f9 stabile naftalene.\nSintesi organica.\nLe vie sintetiche per l'azulene sono state a lungo fulcro di interesse a causa della sua struttura inusuale. Nel 1939 il primo tentativo \u00e8 stato segnalato da S. Pfau e P. Plattner a partire da indene ed etil diazoacetato.\nUn'altra sintesi prevede l'anellazione del ciclopentadiene con sintoni insaturi a cinque atomi di carbonio. L'approccio alternativo dal cicloeptatriene \u00e8 noto da tempo, di cui un metodo illustrativo viene mostrato di seguito:\nUtilizzi.\nTrova principalmente impiego come colorante e nell'industria cosmetica.\nIn chimica organometallica, l'azulene funge da legante per i centri metallici a basso stato di ossidazione, che sono anche noti per formare complessi con entrambi i leganti ciclopentadienile e cicloeptatrienile. Alcuni complessi illustrativi sono (azulene) Mo2(CO)6 e (azulene) Fe2(CO)5."}
{"id": "91255", "revid": "120970646", "url": "https://it.wikipedia.org/wiki?curid=91255", "title": "Enneade", "text": "LEnneade o Grande Enneade era un gruppo di nove divinit\u00e0 della mitologia egizia venerate a Eliopoli. Di essa facevano parte: il dio del sole Atum, \"Toro dell'Enneade\", i suoi figli Shu e Tefnut, i loro figli Geb e Nut e i loro figli Osiride, Seth, Iside e Nefti.\nL'Enneade a volte includeva Horus, che non era l'Horus figlio di Iside e Osiride, ma una forma pi\u00f9 antica, chiamato Horus il Vecchio, il Maggiore o il Grande, era in effetti fratello di Osiride, Seth, Iside e Nefti. La sua importanza crebbe durante la quinta e la sesta dinastia. Rimase prominente in Egitto durante il regno di Tolomeo I.\nLa grande Enneade era uno di molti gruppi di divinit\u00e0 dell'antico Egitto, e le pretese di preminenza da parte dei sacerdoti di Eliopoli non erano rispettate in tutto il regno. Vicino a Menfi, per esempio, i sacerdoti di Ptah lo celebravano come superiore ai nove.\nNome.\nEnneade \u00e8 un termine latino derivante da una parola del Greco antico: \"Enne\u00e1s\" (), che significa \"i Nove\". \nIl termine \u00e8 una trascrizione del nome egizio \"\" che significa anch'esso \"I Nove\". La pronuncia originale non \u00e8 conosciuta, dal momento che i geroglifici non trascrivono le vocali. La stessa radice \"pesedj\" ha un omofono nel verbo \"brillare, splendere,\" per cui queste nove divinit\u00e0 emanate da Atum-Ra possono essere viste come estensione della sua radiante vitalit\u00e0 e la formula egizia Pesdjet Aat tradotta come \"il Grande Splendore\". Sono in effetti nominati in diversi testi egizi come \"membra\" di Atum-Ra, per esempio nel Libro dei Morti. Nella Litania di Ra, \"i Nove\", sono enumerati come \"nomi\" dello stesso Ra, ipostas del dio solare, l\u00ec chiamato \"Suprema Potenza\". Il numero nove inoltre ha un significato supplementare, che per\u00f2 \u00e8 evidente solo nella scrittura geroglifica, spesso nei Testi delle Piramidi al posto di scrivere i segni per \"Grande Enneade\" si limitano a scrivere nove volte il geroglifico per \"dio\". La ripetizione del segno \u00e8 fatto in tre gruppi di tre segni; essendo che nella scrittura geroglifica il plurale si ottiene per ripetizione del segno tre volte, il gruppo sottolinea come l'Enneade rappresenti in verit\u00e0 solo l'aspetto molteplice dello stesso Dio Primordiale, Atum ne rappresenta l'Unit\u00e0 e l'Enneade la Molteplicit\u00e0 in quanto plurale dei plurali.\nStoria.\nGli antichi Egizi crearono molte Enneadi, siccome l'unificazione del regno durante la prima dinastia port\u00f2 in contatto fra di loro molte culture locali. L'antica mitologia egizia aveva spesso diverse spiegazioni per lo stesso fenomeno. Questo concetto \u00e8 unico perch\u00e9 nessuna versione era pi\u00f9 accurata delle altre, ma la verit\u00e0 era un misto di tutte. I testi delle piramidi della quinta e sesta dinastia menzionano la Grande Enneade, la Piccola Enneade, l'Enneade Duale e le Sette Enneadi. Alcuni faraoni istituirono inoltre delle Enneadi che li incorporavano in quanto dei.\nLa pi\u00f9 importante fu la Grande o Enneade di Eliopoli, che celebrava la famiglia del dio del sole Atum, a volte chiamato anche Atum-Re, e prosper\u00f2 dell'antico regno fino al periodo tolemaico.\nIl suo sviluppo rimane incerto, anche se sembra che sia apparso per la prima volta quando il culto di Ra, molto forte durante la quinta dinastia, perse importanza sotto la sesta dinastia. Gli egittologi teorizzano tradizionalmente che i sacerdoti di Eliopoli lo abbiano fondato per rimarcare la maggiore importanza di Atum rispetto agli atri dei, incorporando degli dei principali in posizioni secondarie e omettendone completamente altri. Il pi\u00f9 importante di questi dei era Osiride, dio della vegetazione e dell'aldil\u00e0, che fu incorporato nell'Enneade in qualit\u00e0 di pronipote di Atum. Tuttavia, nel ventesimo secolo, alcuni egittologi misero in discussione l'intera ipotesi.\nDopo che la Grande Enneade si fu stabilita, il culto di Ra, identificato con Atum, riottenne molta della sua importanza, finch\u00e9 non fu superato dal culto di Horus. I due furono poi combinati come Ra-Horus degli Orizzonti.\nNella Piccola Enneade, oltre ai precedenti, o talvolta in sostituzione, sono presenti Anubi, Horus, Thot e Maat.\nMiti.\nSecondo la storia della creazione dei sacerdoti di Eliopoli, il mondo in origine era formato dalle acque primordiali, personificate come Nun. Da esse emerse un cumulo nella Prima Occasione. Sul cumulo si sedette Atum, il dio generato da se stesso, che era equiparato a Ra. Atum si era evoluto da Nun. Atum sput\u00f2 o si masturb\u00f2, a seconda delle versioni, e produsse aria, personificata in Shu, e umidit\u00e0, personificata in Tefnut. I fratelli si unirono per creare la terra, Geb, e il cielo notturno, Nut.\nGeb e Nut erano i genitori di Osiride, Iside, Set e Nefti, che diventarono due coppie: Osiride e Iside rappresentano fertilit\u00e0 e ordine, mentre Set e Nefti rappresentano il caos. Horus, figlio di Osiride e Iside, \u00e8 spesso incluso in questa leggenda della creazione. A causa della dualit\u00e0 dei miti dell'antico Egitto, questa \u00e8 solo una delle molte leggende sulla Creazione. Gli egizi credevano che non ci fosse un mito pi\u00f9 corretto degli altri, ma che la verit\u00e0 fosse una combinazione delle varie versioni. Questa versione era una creazione fisiologica. Le altre versioni principali sono la tradizione Menfita e quella Ermopolita/Ogdoada."}
{"id": "91257", "revid": "1337338", "url": "https://it.wikipedia.org/wiki?curid=91257", "title": "Shaolin", "text": ""}
{"id": "91259", "revid": "289247", "url": "https://it.wikipedia.org/wiki?curid=91259", "title": "Tempio di Shaolin", "text": ""}
{"id": "91260", "revid": "2225", "url": "https://it.wikipedia.org/wiki?curid=91260", "title": "Luiz In\u00e1cio da Silva", "text": ""}
{"id": "91262", "revid": "1543377", "url": "https://it.wikipedia.org/wiki?curid=91262", "title": "Geometria analitica", "text": "La geometria analitica, chiamata anche geometria cartesiana da Cartesio, \u00e8 lo studio delle figure geometriche attraverso il sistema di coordinate oggi dette cartesiane, ma gi\u00e0 studiate nel Medioevo da Nicola d'Oresme.\nOgni punto del piano cartesiano \u00e8 individuato dalle sue coordinate su due assi: ascisse (x) e ordinate (y), nello spazio \u00e8 individuato da 3 coordinate (x,y,z). Le coordinate determinano un vettore rispettivamente del tipo formula_1 oppure formula_2. Gli enti geometrici come rette, curve, poligoni sono definiti tramite equazioni, disequazioni o insiemi di queste, detti sistemi.\nLe propriet\u00e0 di questi oggetti, come le condizioni di incidenza, parallelismo e perpendicolarit\u00e0, vengono anch'esse tradotte in equazioni e quindi studiate con gli strumenti dell'algebra e dell'analisi matematica. Il termine \"geometria analitica\" \u00e8 stato usato anche da alcuni matematici moderni come Jean-Pierre Serre per definire una branca della geometria algebrica che studia le variet\u00e0 complesse determinate da funzioni analitiche.\nLe formule della geometria analitica possono essere agevolmente estese nello spazio a tre dimensioni. La geometria strutturale studia le propriet\u00e0 delle figure geometriche in uno spazio a quattro o pi\u00f9 dimensioni, e il loro rapporto con le figure in tre dimensioni.\nLa geometria descrittiva \u00e8 in parte attinente poich\u00e9 rappresenta su uno o pi\u00f9 piani, oggetti bidimensionali e tridimensionali. Giuseppe Veronese tent\u00f2 una descrizione a quattro o pi\u00f9 dimensioni, priva di rigore formale logico, e fortemente criticata da Giuseppe Peano.\nStoria della geometria analitica.\nIl matematico greco Menecmo riusc\u00ec apparentemente a dedurre le propriet\u00e0 delle sezioni coniche. Poich\u00e9 ci\u00f2 presenta una forte somiglianza con l'uso di coordinate, si \u00e8 spesso sostenuto che Menecmo avesse anticipato la geometria analitica. Tale opinione, secondo lo storico della matematica Boyer, \u00e8 corretta solo in parte, perch\u00e9 certamente egli non si rendeva conto che ogni equazione determina una curva. In realt\u00e0, il concetto generale di equazione ad incognite era del tutto estraneo al pensiero greco. Sono state le carenze nella notazione algebrica che, pi\u00f9 di ogni altra cosa, hanno inciso negativamente sul tentativo di pervenire in modo adeguato alla geometria analitica.\nApollonio di Perga tratt\u00f2 di alcuni problemi in un modo che pu\u00f2 essere definito una geometria analitica monodimensionale, in cui il quesito consisteva nel trovare dei punti su una linea che fossero in rapporto l'uno con l'altro. Per fare ci\u00f2 egli si avvalse della tipica analisi algebrica greca in forma geometrica. Apollonio, nelle \"Coniche\", svilupp\u00f2 ulteriormente un metodo che \u00e8 talmente simile alla geometria analitica, che la sua opera spesso \u00e8 stata ritenuta anticipatrice di quella di Cartesio di circa 1800 anni. L'applicazione di linee di riferimento e, in particolare, di un diametro (di un cerchio) e la tangente all'estremit\u00e0 del diametro, non costituisce sostanzialmente niente di diverso da una struttura di coordinate, che siano rettangolari o, pi\u00f9 generalmente, oblique. Le distanze misurate lungo il diametro dal punto di tangenza sono le ascisse, mentre i segmenti paralleli alla tangente, e intersecati tra l'asse e la curva, sono le ordinate. Apollonio svilupp\u00f2 ulteriormente le relazioni tra le ascisse e le corrispondenti ordinate, che sono equivalenti a \"forme retoriche\" delle equazioni delle curve. Tuttavia, secondo Boyer, sebbene Apollodoro si sia avvicinato allo sviluppo della geometria analitica, non ci riusc\u00ec, perch\u00e9 non prese in considerazione le magnitudini negative e, in ogni caso, il sistema di coordinate era sovraimposto \"a posteriori\" ad ogni curva data, anzich\u00e9 \" a priori\". Cio\u00e8 le equazioni erano determinate dalle curve, ma non le curve dalle equazioni. Il motivo per cui Apollodoro - il pi\u00f9 grande matematico dell'antichit\u00e0 secondo Boyer - non riusc\u00ec a sviluppare la geometria analitica, fu pi\u00f9 dovuto a una carenza di curve che non di pensiero.\n\u02bfUmar Khayy\u0101m, matematico persiano dell'XI secolo, not\u00f2 una stretta correlazione tra la geometria e l'algebra, e si stava muovendo nella giusta direzione allorch\u00e9 egli contribu\u00ec a chiudere la frattura tra l'algebra geometrica e numerica, grazie alla sua soluzione geometrica delle equazioni cubiche generali, anche se il passo fondamentale venne compiuto da Cartesio. Come i suoi predecessori arabi, Khayy\u0101m forn\u00ec soluzioni sia geometriche che aritmetiche alle equazioni quadratiche; per le equazioni cubiche generali, invece, egli pensava (erroneamente, come avrebbero dimostrato successivamente i matematici del Seicento) che fossero impossibili delle soluzioni aritmetiche; e dunque forn\u00ec solo soluzioni geometriche. La prova di quanto si fosse avvicinato nell\u2019 anticipazione della geometria analitica, comunque, sta nelle sue stesse parole: \"Chiunque pensi che l'algebra sia solo un trucco per ottenere delle incognite, lo ha pensato inutilmente. Non dovrebbe essere prestata alcuna attenzione al fatto che l'algebra e la geometria siano apparentemente differenti. Quelli dell'algebra sono fatti geometrici che sono stati provati.\"\nRenato Cartesio introdusse le basi della geometria analitica nel 1637 nel saggio intitolato \"Geometria\" incluso nel suo libro \"Discorso sul metodo per ben condurre la propria ragione e cercare la verit\u00e0 nelle scienze pi\u00f9 la Diottrica, le Meteore e la Geometria che sono saggi di questo metodo\" (la cui prefazione \u00e8 il famoso \"Discorso sul metodo\"). \nQuesto lavoro scritto in francese e i suoi principi filosofici, fornirono le fondamenta per il calcolo differenziale, che sar\u00e0 successivamente introdotto da Isaac Newton e Gottfried Wilhelm Leibniz, in maniera autonoma fra loro.\nI temi pi\u00f9 importanti della geometria analitica sono:\nMolti di questi problemi comprendono l'algebra lineare."}
{"id": "91266", "revid": "40353825", "url": "https://it.wikipedia.org/wiki?curid=91266", "title": "Joseph Ratzinger", "text": ""}
{"id": "91270", "revid": "2519", "url": "https://it.wikipedia.org/wiki?curid=91270", "title": "Trasporto intermodale", "text": "Il trasporto intermodale \u00e8 una metodologia di trasferimento delle merci che utilizza \"unit\u00e0 di carico\" standardizzate (in genere container) atte a poter essere facilmente spostate da un mezzo di trasporto (nave, camion, treno) all'altro per giungere a destinazione.\nCaratteristiche generali e origine.\nCaratteristica e presupposto di questo tipo di trasporto \u00e8 che la merce sia sistemata presso la fabbrica o presso il magazzino di uno spedizioniere in uno specifico \"contenitore\" (container) o meglio Unit\u00e0 di Trasporto Intermodale (UTI), da dove non viene tolta fino al raggiungimento della destinazione finale. Questa mancanza di manipolazioni intermedie garantisce evidentemente un minor rischio di danneggiamento del contenuto, un minor costo di trasbordo tra mezzi di tipo diverso e garantisce spesso anche una maggiore velocit\u00e0 nell'effettuare il trasporto.\nDopo che l'aumento del traffico internazionale di merci aveva creato la necessit\u00e0 di una soluzione pi\u00f9 efficiente al trasporto delle merci sfuse, si \u00e8 cercato di trovare un modo per standardizzare il pi\u00f9 possibile la movimentazione, arrivando a dei primi accordi internazionali negli anni cinquanta.\nL'ottimizzazione del trasporto si pu\u00f2 far risalire, come primo passo, all'inizio dell'uso abituale del bancale, per proseguire con l'invenzione del container che ha rivoluzionato le tecniche di trasporto sulle lunghissime distanze (\"containerizzazione\" del trasporto delle merci), specialmente di quelle che prevedevano, oltre ad una parte di trasporto terrestre una parte di trasporto via nave.\nOggi il trasporto intermodale (detto anche \"combinato\" quando coinvolge solamente due modi, come per esempio strada e rotaia) si svolge principalmente in due modi, in un primo caso con l'ausilio del container che viene agganciato di volta in volta, con l'ausilio di attrezzature specifiche (gru, a cavaliere e carriponte), secondo la necessit\u00e0, su un autocarro speciale, su un vagone ferroviario o sul ponte di una nave.\nIl secondo caso, utilizzato perlopi\u00f9 sulle medie distanze, prevede il carico della merce su un semirimorchio stradale, il trasferimento dello stesso ad una vicina stazione ferroviaria, il successivo trasferimento a mezzo treno sino ad una stazione prossima alla localit\u00e0 di destinazione ed infine l'ultimo tratto, per effettuare la consegna delle merci, nuovamente effettuato su strada.\nTipologie particolari.\nAutostrada viaggiante.\nUna modalit\u00e0 di trasporto intermodale che coinvolge gli autoveicoli stradali \u00e8 il \"traffico accompagnato\". In questo caso, non viaggia solamente l'UTI (ossia il container, la cassa mobile o il semirimorchio), ma l'intero automezzo, con autista ospitato in vettura cuccetta. Per tale motivo, il combinato strada-rotaia prende anche il nome di \"autostrada viaggiante\" (in Svizzera \"Rola\", abbreviazione di \"Rollende Autobahn\"). Il carico degli autoarticolati su carri ferroviari \u00e8 generalmente assiale; tuttavia quello laterale, \u201ca spighe\u201d, introdotto in Francia dal sistema Modalhor richiede tempi pi\u00f9 ridotti.\nBench\u00e9 i volumi di traffico dell'\u201dautostrada viaggiante\u201d costituiscano una quota minoritaria del trasporto combinato, negli ultimi dieci anni sono stati in aumento anche in alcune tratte alpine italiane. Infatti, secondo Alpinfo, nel 2010 il volume \u00e8 stato al Sempione di 1.600.000 tonn. e al Brennero di 5.400.000 (limitato a 500.000 tonn. il traffico al Fr\u00e9jus). RAlpin, celebrando il 10\u00ba anno di attivit\u00e0 (2001-2011), ricorda che oltre 700.000 autocarri hanno coperto la tratta tra Friburgo in Brisgovia e Novara.\nIl principale beneficio che le aziende autotrasportistiche possono trarre dall'\u201cautostrada viaggiante\u201d, in termini di tempi di viaggio e quindi di utilizzo dei mezzi, deriva dalla possibilit\u00e0 di prosecuzione del viaggio nei tempi obbligati di riposo dell'autista; inoltre il servizio si rivolge anche a mezzi non attrezzati per le operazioni di carico e scarico dell'UTI del trasporto non accompagnato; infine \u00e8 reso economicamente vantaggioso dalle sovvenzioni offerte da paesi che intendono limitare il transito di veicoli pesanti come Svizzera e Austria (e anche Italia-Francia relativamente al valico del Fr\u00e9jus). Senza sovvenzioni, il trasporto combinato - accompagnato e non accompagnato - sarebbe infatti poco conveniente per gli operatori in tratte le cui forti pendenze limitano la lunghezza dei convogli. \u00c8 il caso della Svizzera che nel solo 2013 ha stanziato a sostegno del combinato incentivi pari a 175 mln di franchi (circa 215 mln di euro). Dopo l'attivazione dei tunnel ferroviari Alptransit \u00abi contributi d'esercizio concessi dalla Svizzera per il trasporto combinato transalpino verranno ridotti, e nel 2024 del tutto eliminati\u00bb \nDi contro, i principali svantaggi risiedono nel peso trasportato, notevolmente maggiore di quello delle sole merci ma anche del solo container, che determina un dispendio energetico notevolmente superiore rendendo questo tipo di trasporto molto energivoro.\nUn altro svantaggio \u00e8 la necessit\u00e0, in molti casi, di realizzare carri ferroviari appositi o addirittura la necessit\u00e0 di costruire infrastrutture completamente nuove, poich\u00e9 l'altezza e la lunghezza dell'insieme camion+container sono decisamente maggiori di quelle dei soli container. Tale problema ha evidenti riflessi sui costi sociali ed economici delle infrastrutture, di norma a carico degli Stati.\nAutostrade del mare.\nSi parla di \"autostrade del mare\" nel caso del combinato strada-nave. In Italia, ad esempio, si \u00e8 sviluppato un traffico accompagnato su nave tra la Campania e la Sicilia, per evitare ai camion la lunga percorrenza dell'autostrada Salerno-Reggio Calabria ed il traghettamento dello Stretto di Messina.\nTrasporto aereo.\nUna categoria del trasporto che, seppur in maniera anomala dato che le merci vengono manipolate durante il trasporto, pu\u00f2 essere considerata \"intermodale\" \u00e8 quella degli \"air courier\". Queste societ\u00e0 si sono specializzate nel trasferimento di piccole merci e soprattutto di plichi di corrispondenza, sia in Italia che nel resto del Mondo, puntando soprattutto sulla velocit\u00e0 e sulla precisione nelle consegne. Per poter garantire un servizio di questo tipo esse operano con il prelievo presso il \"Mittente\" con un piccolo autocarro, un consolidamento presso un aeroporto da dove la merce viaggia via aereo sino all'aeroporto di destino con la successiva consegna al \"destinatario\" nuovamente con piccoli autocarri."}
{"id": "91271", "revid": "1988230", "url": "https://it.wikipedia.org/wiki?curid=91271", "title": "Alfredo Testoni", "text": "Gli inizi.\nNato in Via San Felice, nel centro storico di Bologna, Alfredo Testoni inizi\u00f2 a scrivere giovanissimo. Non aveva ancora compiuto vent'anni quando, nel gennaio 1877, la sua farsa \"Lucciole per lanterne\" venne messa in scena in un importante teatro cittadino, il Teatro del Corso di via Santo Stefano (distrutto da un bombardamento nel 1944). Fu un insuccesso, ma il fiasco non lo scoraggi\u00f2.\nIl suo lavoro principale all'epoca rimase comunque il giornalismo (Testoni collabor\u00f2 tra gli altri con l'umoristico \"Ehi! ch'al scusa\" e con \"Il Resto del Carlino\", testata sulla quale, tra l'altro, licenzi\u00f2 a puntate il romanzo \"Ma...\", venendo pagato poco pi\u00f9 di una lira per ogni appendice), ma nel corso degli anni il crescente successo delle sue commedie lo port\u00f2 a dedicarsi esclusivamente al teatro.\nLa produzione dialettale.\nAlfredo Testoni scriveva principalmente in dialetto bolognese. \u00c8 ritenuto l'autore pi\u00f9 prolifico e pi\u00f9 rappresentato del teatro petroniano con le sue decine di commedie. Gi\u00e0 nel 1886 pubblic\u00f2 una raccolta in due volumi delle sue opere dialettali, intitolata \"Teater bulgneis\" (\"teatro bolognese\").\nTra le sue commedie, sono menzionabili \"Al tr\u00f2p \u00e8 tr\u00f2p\" (\"Il troppo \u00e8 troppo\") del 1878, \"Insteriari\" (\"Stregonerie\") del 1881, \"Pisuneint\" (\"Inquilini\") del 1883, \"Acqua e ciaccher\" (\"Acqua e chiacchiere\") del 1899, \"El noster prossum\" (\"il nostro prossimo\") del 1910, \"Quand a j era i franzis\" (\"quando c'erano i francesi\") del 1926, \"El fnester davanti\" (\"le finestre davanti\") del 1927. Testoni fu anche un apprezzato poeta dialettale, famoso per i suoi umoristici \"Sonetti della Sgnera Cattareina\" (\"la signora Caterina\"). \nLa sua opera pi\u00f9 importante, \"Il cardinale Lambertini\", venne scritta in lingua italiana. La radio prima e poi la neonata televisione mandarono in onda la sua commedia \"Il successo\".\nRicordo.\nTestoni \u00e8 sepolto nel Chiostro X del cimitero monumentale della Certosa di Bologna; il monumento in marmo e bronzo \u00e8 opera di Alfonso Borghesani.\nLa sua citt\u00e0 natale l'ha ricordato intitolandogli la via in cui abit\u00f2 fino alla morte (una laterale di Via Ugo Bassi) nonch\u00e9 l'omonimo teatro.\nLe sue commedie dialettali vengono rappresentate ancora oggi, e sono nel repertorio di tutte le compagnie teatrali petroniane. Ogni anno la Compagnia Teatroaperto mette in scena \"Il cardinale Lambertini\" presso il Teatro Dehon, gestito dalla compagnia stessa.\nLo stesso Testoni scrisse negli ultimi anni della sua vita una serie di volumetti che andarono a costituire infine un libro unico, in memoria della citt\u00e0 di quando era giovane, \"Ottocento bolognese\", facendovi confluire una vera e propria rievocazione nostalgica della Bologna del secondo Ottocento, assieme a numerosi aneddoti che videro protagonisti i personaggi di maggiore rilievo attivi in quel periodo nella citt\u00e0 felsinea.\nFino al 2015 il teatro comunale di Casalecchio di Reno era intestato ad Alfredo Testoni, per poi essere intitolato alla memoria dell'attrice casalecchiese Laura Betti."}
{"id": "91282", "revid": "57342", "url": "https://it.wikipedia.org/wiki?curid=91282", "title": "Carmelo Bene", "text": "\u00c8 stato uno dei protagonisti della \"neoavanguardia\" teatrale italiana e tra i fondatori del \"nuovo teatro italiano\". Autore prolifico, si impegn\u00f2 in diverse forme d'arte quali la poesia, il concerto, il cinema.\nBiografia.\nNasce a Campi Salentina, in provincia di Lecce, alle ore 9:30 del 1\u00ba settembre 1937, da genitori originari di Vitigliano, frazione di Santa Cesarea Terme. I suoi genitori, Umberto Bene (1900 - 1973) e Amelia Secolo (1905 - 1992), gestivano una fabbrica di tabacco dove lavoravano diverse centinaia di giovani operaie. Bene era un bambino gracile, timido, introverso e taciturno. Sua madre era fervente cattolica e praticante, cos\u00ec il piccolo Carmelo si trova a servire \u00abun'infinit\u00e0 di messe\u00bb, sia a Campi Salentina sia a Lecce, dove abitava la zia Raffaella, anche tre o quattro al giorno. Una vocazione, questa, che abbandona man mano, sino a diventare allergico a qualsiasi tipo di ritualizzazione religiosa.\nFrequenta la scuola degli Scolopi di Campi Salentina, mostrandosi critico verso i propri insegnanti, definiti successivamente nella sua autobiografia come incompetenti in teologia, bestemmiatori e pedofili. Trascorre cos\u00ec l'infanzia perlopi\u00f9 fra i vezzi di questa moltitudine di ragazze, la scuola degli Scolopi e le gite domenicali a Lecce. Dopo gli studi presso l'Istituto Calasanzio dei Padri Scolopi di Campi Salentina, ove frequenta le scuole medie e il liceo classico sino al secondo anno, conclude gli studi classici nel Collegio Argento dei Padri Gesuiti di Lecce.\nIn seguito si iscrive, diciassettenne, alla Facolt\u00e0 di Giurisprudenza all'Universit\u00e0 degli Studi di Roma \"La Sapienza\", senza tuttavia frequentarla assiduamente. Si iscrive allo stesso tempo al primo anno dell\"'Accademia Sharoff\". Intanto da Lecce gli arriva la cartolina precetto e parte cos\u00ec per la visita di leva, ma, contrario a utilizzare 18 mesi delle sue \u00abnumerose vite\u00bb svolgendo mansioni ritenute inutili, riesce a evitare di svolgere servizio militare fingendosi omosessuale. Anche all'esame psichiatrico risulta la sua ambivalenza, guadagnando cos\u00ec l'attestato di RAM (ridotta attitudine militare).\nNel 1957 si iscrive all'Accademia nazionale d'arte drammatica \u00abSilvio D'Amico\u00bb e ne frequenta i corsi per un solo anno, ritenendoli inutili: esisteva un certo attrito fra lui e gli insegnanti, e lo stesso Carmelo Bene sintetizza i divergenti punti di vista affermando che \u00abil metodo per risvegliare i sentimenti era l'accademia Sharoff, quello per addormentarli la Silvio D'Amico\u00bb. Aggiungendo: \u00abPer fortuna, dopo un anno passai a \"non\" frequentare la Silvio D'Amico\u00bb. Divent\u00f2 presto famigerata la battuta: \u00abCome va? Non c'\u00e8 Bene, grazie\u00bb. Bene ricorda che alla \"Silvio D'Amico\", solo due insegnanti credevano in lui: l'insegnante di metrica e la signora Morino, trent'anni prima attrice con Ruggero Ruggeri.\nA Roma i genitori gli pagano l'affitto e un minimo di vitto, perci\u00f2 in questi primi anni romani Carmelo, per sostenere la propria vita sregolata, deve lavorare di astuzia e praticare sotterfugi. In questi anni si ubriaca frequentemente e fuma molto. Finisce spesso per essere arrestato: \u00abBastava girare con la barba non rasa di un giorno\u00bb per essere fermato, interrogato o addirittura arrestato. Nel solo anno 1958 Carmelo Bene trascorse \u00abtrecentoventicinque notti nei vari commissariati di zona\u00bb.\nEsordisce ventiduenne in teatro con \"Caligola\" di Albert Camus nel 1959, per la regia di Alberto Ruggiero. Dopo le prime esibizioni romane torna a Campi Salentina con l'intento di sposare Giuliana Rossi, attrice fiorentina di sei anni pi\u00f9 grande, mal vista dalla famiglia di lui.\nIl padre, in combutta con il primario, arriva a farlo internare al manicomio per un paio di settimane, con l'intenzione di scemare l'attrazione e l'intenzione a realizzare il matrimonio; Giuliana poi subisce esplicite minacce. Si sposano comunque a Firenze il 23 aprile 1960, \u00abpi\u00f9 per accontentare la suocera che per effettiva vocazione\u00bb e dalla loro unione nasce un figlio, Alessandro, che viene allevato prevalentemente dai nonni materni e muore di tumore in giovane et\u00e0 il 3 ottobre 1965 all'ospedale Meyer di Firenze.\nIn questo periodo fiorentino avviene l'incontro letterario fondamentale della sua vita; legge l\"'Ulisse\" di James Joyce che lo affascina talmente da sconvolgerne il modo di pensare, sottraendogli gli ultimi residui di \"esistenzialismo\". Dopo questo primo impatto letterario Carmelo Bene lascia Firenze, vivendo un periodo di \u00abpura erranza\u00bb, \u00abscombussolato\u00bb, senza una meta, prima di approdare a Genova. Nel 1960 conosce e si lega in amicizia con Aldo Braibanti e Sylvano Bussotti il quale cura le musiche dello \"Spettacolo-concerto Majakovskij\" che si tiene a Bologna nello stesso anno. Con la seconda serie di repliche del \"Caligola\" del 1961 Bene diventa \u00abregista di se stesso\u00bb, e da Genova in poi, non delegher\u00e0 pi\u00f9 a nessun altro la regia del suo teatro. Tra il 1961 e il 1962 realizza il primo \"Amleto\", \u00abtutto shakespeariano, non ancora pervertito in Laforgue\u00bb, e il primo \"Pinocchio\". Dalla Compagnia D'Origlia-Palmi, in auge a Roma tra gli anni trenta e settanta, Carmelo Bene ha modo di prelevare attori come Manlio Nevastri (in arte Nistri), Luigi Mezzanotte e Alfiero Vincenti:\nDal 1961 fino al 1963 costituisce il cosiddetto \"Teatro Laboratorio\" (con gli attori prelevati dall'anzidetta compagnia), realizzato in un locale di Trastevere, nel cortile al numero 23 di San Cosimato. Viene in seguito chiuso definitivamente a causa del fattaccio del \u00abpiscio\u00bb sulla platea e sull'ambasciatore argentino attribuito a Carmelo Bene, ma probabilmente perpetrato dal pittore argentino Alberto Greco. Al Teatro Laboratorio si allestiscono gli spettacoli cabaret con titoli significativi come \"Addio porco\", una specie di happening, goliardata o presa in giro, che serviva a raggranellare denaro attirando gente snob e ricca a caccia di emozioni forti. Lo spettacolo \"Cristo '63\" (registrato da Alberto Grifi ma che viene censurato) scatena pi\u00f9 d'uno scandalo, fino ai tafferugli con la polizia. Bene racconta:\nLo stesso evento si ripet\u00e9 successivamente in una villa sulla Cassia Antica messa appositamente a disposizione da una gallerista col solo scopo di far rivivere quel fatidico happening, comprensivo di tafferugli, e questa volta furono i Re Magi che si misero a orinare addosso alle signore impellicciate. In questi primissimi anni, dal \"Caligola\" in poi, fino alla parentesi cinematografica, Carmelo Bene in definitiva non trae altro successo che dallo scandalo, come ricordano, fra gli altri, Franco Quadri, Lydia Mancinelli e lo stesso Carmelo Bene nella sua autobiografia. D'altra parte Giuliana Rossi descrive Carmelo come un irresponsabile, cinico, sprezzante verso il prossimo, ma fascinoso e accattivante. Questo suo comportamento biasimevole, per\u00f2, veniva compensato da una forza creativa e una cura straordinarie che dedicava ai suoi spettacoli.\nSempre nel 1963 e quasi subito dopo la chiusura del Teatro Laboratorio, Carmelo Bene si imbatte casualmente, per la prima volta, in un'edizione laforguiana, che gli far\u00e0 in seguito concepire i suoi \"Amleti\". Gi\u00e0 pensa alla sua \"Salom\u00e8\"; legge \"The Monk\" di Matthew Gregory Lewis che porter\u00e0 poi in scena il 12 ottobre 1966 al Teatro delle Muse, con la rivisitazione dal titolo \"Il Rosa e il Nero\". Sempre nel 1963 viene allestito l\"Edoardo II\" tratto da Marlowe che, in una delle sue repliche all'Arlecchino, vede fra gli spettatori la compagnia degli attori del Living Theatre, di passaggio a Roma, con i quali Bene stringe amicizia. Lavora contemporaneamente all\"Ubu roi\" da Alfred Jarry che porter\u00e0 al Teatro dei Satiri e alla \"Salom\u00e8\" da Oscar Wilde (con lo \"straordinario\" Franco Citti nei panni di Giovanni Battista) al Teatro delle Muse, davanti a un pubblico accanito e irriducibile composto da detrattori e da sostenitori (Ennio Flaiano, Alberto Arbasino, John Francis Lane, Alberto Moravia).\nComincia in questo periodo il lungo sodalizio artistico-sentimentale con l'attrice Lydia Mancinelli, la quale per la prima volta recita in \"La storia di Sawney Bean\" (su testo di Roberto Lerici) del 1964. Negli anni sessanta-settanta Lydia Mancinelli e Alfiero Vincenti sono per Carmelo Bene due figure fondamentali e insostituibili. Il 1964 segna anche l'anno dell'esordio al Teatro delle Muse della prima \"Salom\u00e8\" tratta da Oscar Wilde, con la partecipazione di Franco Citti nella parte di Jokanaan. Lo spettacolo \u00e8 osannato da Ennio Flaiano e da Alberto Arbasino, oltre che dal critico John Francis Lane del \"Times\"; fu criticato invece aspramente da Giuseppe Patroni Griffi. Dello stesso anno \u00e8 la \"Manon\", spettacolo teatrale tratto dalla Manon Lescaut di Prevost, le cui recensioni dell'epoca (come per gli altri suoi spettacoli) imputano un certo gusto per lo scandalo e una tendenza a voler stupire fine a s\u00e9 stessa, cosa che Bene smentisce, asserendo che questa \"rappresentazione\" gi\u00e0 era il suo \"teatro degli handicap\" a venire pienamente affermatosi negli anni ottanta.\nDopo il sequestro e la chiusura definitiva del Teatro Laboratorio trascorrono sei mesi con l'allestimento del \"Teatro Carmelo Bene\" al \"Divino Amore\" (1967), esperienza breve come l'altra precedente del \"Beat '72\", la cui apertura avviene nel 1966. Inoltre, in questo stesso periodo, tra il 1965 e il 1966, Bene scrive i romanzi \"Nostra Signora dei Turchi\" e \"Credito italiano\", portati poi a teatro. Ma, come tutta l'opera beniana di questo periodo, il successo ebbe pi\u00f9 che altro un riscontro elitario. Viene portato in scena al Teatro delle Muse \"Il Rosa e il Nero\", rivisitazione di \"The Monk\" di Matthew Gregory Lewis. Risale a questo periodo una testimonianza della trasmissione televisiva \"Avvenimenti 30\". La voce fuori campo del cronista commenta:\nCarmelo Bene pensa ora di abbandonare il \"teatro\" per dedicarsi ad \"altro\". Nel 1967 Pier Paolo Pasolini lo invita a partecipare al suo film \"Edipo re\". Intanto Nelo Risi, avendo progettato un film su Pinocchio, propone la parte della fatina a Brigitte Bardot, quella di Pinocchio a Carmelo Bene e quella di Geppetto a Tot\u00f2; ma questi mor\u00ec proprio nel 1967, mandando in fumo il progetto. Nello stesso anno Bene inizia la sua esperienza da regista cinematografico, arrivando l'anno successivo a vincere il Leone d'Argento al Festival di Venezia con quello che viene considerato il suo capolavoro: \"Nostra Signora dei Turchi\". Fra i suoi principali amici e collaboratori di questo periodo vi furono il noto attore, autore e regista tarantino Cosimo Cinieri, Mario Ricci, Leo de Berardinis, Piero Panza e il noto pittore e scenografo leccese Tonino Caputo. Nel 1969 vediamo Bene partecipare come attore in \"Umano non umano\", film di Mario Schifano. La \"parentesi cinematografica\" dura sino al 1973, costituita da una serie di lungometraggi come \"Capricci\" (1969), Don Giovanni (1970), Salom\u00e8 (1972), oltre al gi\u00e0 citato \"Nostra Signora dei Turchi\", che spesso producono in Italia reazioni sconsiderate, violenza gratuita e spaccatura di pubblico e critica, tra fautori e detrattori. \"Un Amleto di meno\" segna la fine di questa meteorica apparizione cinematografica di Carmelo Bene, esperienza mai pi\u00f9 ritentata.\nIl 1970 \u00e8 l'anno in cui Carmelo Bene conosce Salvador Dal\u00ed ed Emilio Villa, che contribuiscono a segnare la sua esperienza artistica. In questo stesso anno un \"Don Chisciotte\" televisivo commissionato dalla RAI sfuma, poich\u00e9 il progetto viene ritenuto \"impopolare\". Il cast d'eccezione contemplava, oltre a Carmelo Bene, artisti di fama come Eduardo De Filippo, il clown sovietico Popov e Salvador Dal\u00ed (scenografo). Stessa sorte tocc\u00f2 a un altro progetto filmico fatto insieme con Eduardo, tratto da \"La serata a Colono\" di Elsa Morante.\nScrive inoltre \"A boccaperta\", pensato inizialmente come una sceneggiatura dedicata a San Giuseppe da Copertino. Partecipa inoltre in qualit\u00e0 di attore a film come \"Necropolis\" di Franco Brocani e a \"Storie dell'anno mille\" di Franco Indovina. Nel 1972-1973, con il ritorno al teatro, dopo la parentesi cinematografica, Carmelo Bene ottiene un vero trionfo. Il primo spettacolo teatrale di \"Nostra Signora dei Turchi\", riportata di nuovo in scena, con le sue venticinque repliche romane, vede in platea un'infinit\u00e0 di \"nomi che contano\", tra cui Ennio Flaiano, Alberto Arbasino, Vittorio Gassman, Mariangela Melato, Giuseppe Patroni Griffi, Alberto Moravia, Renzo Arbore, Gianni Morandi, Gigi Proietti, Elsa De Giorgi, Enzo Siciliano, Franco Franchi e tanti altri. Del 1973 sono le \"interviste impossibili\" radiofoniche con testi di Ceronetti, Sermonti e Manganelli, in cui Carmelo Bene e altri attori danno immaginificamente voce a vari personaggi storici e preistorici.\nIl 1974 segna l'anno della sua prima apparizione in televisione con \"Quattro modi di morire in versi: Majakowski, Blok, Esenin, Pasternak\" con la collaborazione di Roberto Lerici e Angelo Maria Ripellino, che ottiene un grande successo di pubblico e critica e un indice d'ascolto elevatissimo. Con gli anni settanta iniziano le assidue frequentazioni della Versilia dove Bene incontra intellettuali e uomini di cultura come Eugenio Montale, Vittorio Bodini, lo scultore Henry Moore. Inizia anche il febbrile interessamento di Bene per la storia medicea e in particolare per Lorenzino de' Medici, detto Lorenzaccio, la \"sfinge medicea\", che lo far\u00e0 \"impazzire\" per un decennio. Nel 1975 Carmelo Bene partecipa come attore nel film di Glauber Rocha \"Claro\". In questo stesso anno, durante la recita dell\"Amleto\" al Manzoni di Milano, venne a sapere della morte del suo amico Pier Paolo Pasolini.\nLa stagione teatrale continua nel 1976 al Teatro Metastasio di Prato con \"Faust-Marlowe-Burlesque\" e \"Romeo e Giulietta\" da W. Shakespeare. Tra la fine degli anni settanta e l'inizio degli anni ottanta Bene conoscer\u00e0 grandi successi. Nel 1977 viene messo in onda il \"Riccardo III televisivo\". Alla prima al Teatro Manzoni il suo S.A.D.E. viene fatto sospendere dal questore di Milano per oscenit\u00e0, provvedimento motivato apparentemente dalla presenza di nudi femminili sul palcoscenico. In questo stesso anno Bene ottiene un successo strepitoso in Francia, portando a Parigi (\"Op\u00e8ra-Comique\", \"Festival d'Automne\") i suoi spettacoli teatrali (undici repliche di \"S.A.D.E.\", sei di \"Romeo e Giulietta\") e dove conoscer\u00e0 Jean-Paul Manganaro e altri intellettuali francesi con cui intesser\u00e0 rapporti duraturi e molto proficui. Nella capitale francese frequenta Gilles Deleuze, Pierre Klossowski, Michel Foucault, conosce Jacques Lacan e altri.\nIl 1979 segna l'inizio del suo periodo cosiddetto \"concertistico\" e della macchina attoriale, culminando nell'esibizione alla Scala di Milano con un memorabile \"Manfred\" in forma di concerto accompagnato dalle musiche di Robert Schumann. Di questo anno \u00e8 un \"Otello televisivo\", realizzato a Torino insieme a Cosimo Cinieri, ma il restauro e il montaggio vennero iniziati soltanto nel 2001, sotto la vigile \"direzione\" di Bene. Il 1980 vede la V edizione dello \"Spettacolo-concerto Majakovskij\" al Teatro Morlacchi di Perugia e l\"Hyperion\". In questo suo periodo di \"approfondimento musicale\", conosce e stringe amicizia con il tenore Giuseppe Di Stefano, il quale amava appellarsi il \"Carmelo Bene della musica\", definito da questi a sua volta, in sintonia con Toscanini, \"la pi\u00f9 bella voce mai sentita\".\nNel 1981, con la Lectura Dantis dalla Torre degli Asinelli di Bologna, porta la lettura della Divina Commedia davanti ad un pubblico di oltre centomila persone, in occasione del primo anniversario della strage della stazione. Terza edizione del Pinocchio al Teatro Verdi di Pisa. Nell'estate del 1982 a Forte dei Marmi scrive \"Sono apparso alla Madonna\", titolo che gli viene suggerito dall'inconsapevole Ruggero Orlando, in preda ad una delle sue sbornie. Per quanto provato da vari malanni fisici e dagli abusi prosegue, anche se in modo discontinuo, a calcare le scene teatrali. Nel 1983 si svolge la rappresentazione del Macbeth al Teatro Lirico di Milano, L\"Egmont\" in Piazza Campidoglio a Roma; l\"Adelchi\" nel 1984 al Teatro Lirico di Milano; la seconda edizione di Otello nel 1985 al Teatro Verdi di Pisa; \"Lorenzaccio\" nel 1986 al Ridotto del Teatro Comunale di Firenze. Il 12 settembre 1987 Carmelo Bene \u00e8 a Recanati per recitare i Canti di Leopardi e il 10 novembre dello stesso anno al Teatro Piccinini di Bari con \"Hommelette for Hamlet\".\nNel 1988 Carmelo Bene viene nominato clamorosamente direttore artistico della sezione teatro della Biennale di Venezia, suscitando non poche polemiche. La vicenda fin\u00ec poi per degenerare in querele e contro-querele, ricorsi, per un'intricata faccenda di competenze e responsabilit\u00e0, e addirittura di appropriazione indebita di opere d'arte. Il 12 gennaio 1989 vede la seconda edizione della \"Cena delle beffe, in collaborazione con David Zed,\" al Teatro Carcano di Milano (con la partecipazione dell'attrice Raffaella Baracchi, che sposer\u00e0 nel 1992) e il 26 luglio dello stesso anno il \"Pentesilea\" al Castello Sforzesco che l'anno dopo, il 19 maggio, verr\u00e0 ripreso a Roma, al Teatro Olimpico. Nonostante gli acciacchi e i diversi interventi chirurgici subiti, e che subir\u00e0 ancor pi\u00f9 in seguito, non tradir\u00e0 la sua fama di \"enfant terrible\". Memorabili furono le sue apparizioni televisive a Mixer Cultura (1988) e al Maurizio Costanzo Show (1994 e 1995).\nAlla fine del dicembre del 1990 Carmelo Bene \u00e8 a Mosca per insistenza e intraprendenza di un suo grande ammiratore, Valerj Shadrin, realizzando un successo strepitoso. Al suo seguito troviamo, tra gli altri, Camille Dumouli\u00e9, Jean-Paul Manganaro, Gian Ruggero Manzoni ed Edoardo Fadini. Questa sua collaborazione e \"ricerca teatrale\" in terra russa durer\u00e0 circa tre anni, suscitando, a dire di Bene, non pochi clamori e ostilit\u00e0 nell'ambito dell'E.T.I. Nel febbraio del 1992 Carmelo Bene spende 200 milioni di lire per far pubblicare e reiterare delle inserzioni pubblicitarie o propagandistiche sul \"Messaggero\" e la \"Repubblica\" che in definitiva si dimostreranno essere \"tout court\" potenti armi scagliate soprattutto contro il \"Ministero dello spettacolo\" e il \"Teatro Stabile\". Questo evento clamoroso fu infatti avvertito come una calunnia e un danno da parte degli interessati addetti ai lavori, tanto che seguiranno poi querele, con richiesta di risarcimento di due miliardi di lire, da parte del \"Teatro di Roma\", rivolte contro i quotidiani anzidetti e contro lo stesso Bene. Ecco l'incipit di uno stralcio estratto da quelle fatidiche inserzioni.\nNel 1992 Bene sposa Raffaella Baracchi, incinta di sei mesi. Dopo due mesi la Baracchi lo denuncia per botte a mezzo di sedia. La bambina che porta in grembo, fortunatamente, non patisce conseguenze. In caserma, Bene insulta i carabinieri (che lo denunciano), controquerela la moglie per \u201ctruffa, estorsione, tentato omicidio e omissione di soccorso\u201d; infine controquerela anche l\u2019Arma dei Carabinieri. Nel 1994 vediamo Bene con l\"Hamlet Suite\" al 46\u00ba Festival shakespeariano al Teatro Romano di Verona. Nel 2000 con la pubblicazione del poema 'l mal de' fiori viene acclamato \"poeta dell'impossibile\" dalla \"Fondazione Schlesinger\", istituita da Eugenio Montale, la cui presidenza onoraria era tenuta allora da Rita Levi-Montalcini.\nIl 6 ottobre 2000 Carmelo Bene affida, tramite pubblico testamento, i diritti delle sue opere alla fondazione l\"Immemoriale di Carmelo Bene\". Il 16 marzo del 2002 Carmelo Bene muore a Roma. Giancarlo Dotto, per molti anni assistente alla regia di Carmelo Bene, cos\u00ec lo ricorda.\nPer espressa sua volont\u00e0 il suo corpo fu cremato e il suo funerale non reso pubblico. La lapide riporta solo il suo nome e cognome e le date, di nascita e di morte. Anche dopo la morte, Bene non cessa di alimentare polemiche e contrasti. Raccontano alcuni testimoni, tra cui Roberto D'Agostino, che proprio durante la veglia funebre ci fu un alterco verbale, che stava per degenerare in una violenta rissa, tra Luisa Viglietti (compagna di Bene negli ultimi suoi nove anni) e la Baracchi, la quale si era presentata con la figlia Salom\u00e8 insieme al suo legale.\nCome se non bastasse, alla successiva tumulazione \"ufficiale\" delle ceneri nel cimitero di Otranto \u00e8 seguita una serie di contrasti sulla loro definitiva e giusta sistemazione, che vedono come protagonisti contrapposti la moglie Raffaella Baracchi e la sorella Maria Luisa insieme a Luisa Viglietti, entrambe assenti al funerale \"ufficiale\", data la loro esplicita disapprovazione. La sorella in particolare lo ha commemorato (senza la presenza dell'urna) nel camposanto di Vitigliano (Santa Cesarea Terme), laddove riposano le ceneri della madre Amelia. Ad oggi la fondazione L\"Immemoriale di Carmelo Bene\" risulta impedita nel dare avvio alle attivit\u00e0 prefissate, stagnazione dovuta pi\u00f9 che altro alla battaglia legale non ancora conclusa fra le parti in causa: Raffaella Baracchi, Luisa Viglietti e Maria Luisa Bene.\nIl 13 gennaio 2009 Maria Luisa Bene, sorella di Carmelo, annuncia ai media di non credere alla morte per cause naturali del fratello. \"\"Io, Maria Luisa Bene\" - dice la donna - \"avendo piena consapevolezza delle mie condizioni di salute, rendo noto di non intendere lasciare questa terra senza che il mondo sappia che mio fratello, Carmelo Bene, nominato 'chevalier des lettres et des arts' dal governo Mitterrand, \u00e8 morto per mano altrui\"\". Per un motivo o per l'altro, non ultima l'evidenza della malattia, l'ipotesi dell'omicidio \u00e8 stata accolta dal generale scetticismo di collaboratori e persone vicine all'attore.\nOpera.\nLa sua discussa e controversa figura, spesso oggetto di clamorose polemiche, ha diviso critica e pubblico fin dagli esordi: considerato da alcuni un affabulante ingannatore e un presuntuoso \"massacratore\" di testi, per altri Bene \u00e8 stato uno dei pi\u00f9 grandi attori del Novecento. Dalle dichiarazioni di Bene risulta evidente il suo disprezzo per certa critica teatrale, da lui ritenuta \"piena di parvenus\". Tra i primi a rendergli omaggio si ricordano alcuni tra i pi\u00f9 illustri esponenti del mondo intellettuale dell'epoca, come, ad esempio, Eugenio Montale, Alberto Moravia, Ennio Flaiano e Pier Paolo Pasolini. Bene ebbe poi modo di collaborare, tra gli altri, con Pierre Klossowski e Gilles Deleuze, i quali scrissero alcuni saggi sul modo di fare teatro dell'artista italiano. La lotta di Bene si rivolge contro il naturalismo e la drammaturgia borghese, contro le classiche visioni del teatro. Rivendica l'arte attoriale innalzando l'attore da mera maestranza (cos\u00ec definita da Silvio D'Amico) ad artista-personificazione assoluta del complesso teatrale. Il testo, poich\u00e9 nato dalla penna di uno scrittore spesso avulso dal problema del linguaggio scenico, non pu\u00f2 essere interpretato: esso deve necessariamente essere ricreato dall'attore.\nCarmelo Bene \u00e8 contro il teatro di testo, per un teatro da lui definito \"scrittura di scena\", un teatro del dire e non del detto. Fare \"teatro del gi\u00e0 detto\" sarebbe un ripetere a memoria le parole di altri senza creativit\u00e0, quello che Artaud definiva un \"teatro di invertiti, droghieri, imbecilli, finocchi: in una parola di Occidentali\". \u00c8 l'attore, con la scrittura di scena, a fare teatro \"hic et nunc\". Il testo viene considerato come \"spazzatura\", perch\u00e9 lo spettacolo va visto nella sua totalit\u00e0. Il testo ha il medesimo valore di altri elementi come le luci, le musiche, le quinte. Il teatro di testo, di immedesimazione, viene definito da Bene come un teatro cabarettistico. Gli attori che si calano in dei ruoli, che interpretano, sono per lui degli intrattenitori, degli imbonitori, dei \"trovarobe\". Nel suo teatro, l'attore \u00e8 l'Artefice. Il testo non viene pi\u00f9 messo in risalto come nel teatro di testo, viene anzi martoriato, continuando un discorso iniziato da Artaud, che gi\u00e0 aveva iniziato la distruzione del linguaggio, ma che per Bene fall\u00ec sulle scene, perch\u00e9 cadde nella interpretazione.\nBene distrugge l'Io sulla scena, l'immedesimazione in un ruolo, a favore di un teatro del soggetto-attore. Bene \u00e8 stato definito \"Attore Artifex\", cio\u00e8 attore artefice di tutto, e lui stesso preferiva definirsi, con un neologismo, una \"macchina attoriale\": autore, regista, attore, scenografo, costumista. Buona parte delle opere letterarie di Carmelo Bene le possiamo trovare raccolte in un volume unico, dal titolo \"Opere, con l'Autografia di un ritratto\", nella collana dei Classici Bompiani. Inoltre \"La Fondazione Immemoriale di Carmelo Bene\" si preoccupa della \"conservazione, divulgazione e promozione nazionale ed estera dell'opera totale di Carmelo Bene, concertistica, cinematografica, televisiva, teatrale, letteraria, poetica, teorica, ...\"\nInfluenze sull'opera beniana.\nSarebbe fuorviante parlare di \"influenza\" \"tout court\" sull'opera beniana, considerata l'impossibilit\u00e0 di trovare raffronti e/o filiazioni storico-geografiche, e come scrive Piergiorgio Giacch\u00e8, \"chi conosce Bene e il suo teatro, sa che la sua \"singolarit\u00e0\" \u00e8 assoluta\". Bisogna considerare inoltre il fatto che gi\u00e0 dagli esordi Bene si \u00e8 dichiarato una volta per tutte \"allievo di s\u00e9 stesso\".\nStabilita questa \"unicit\u00e0\" e dando al termine \"influenza\" un valore puramente indicativo e convenzionale, possiamo allora dire che tra le non poche \"influenze\", pi\u00f9 o meno decisive, riscontrabili nella sua opera, si possono citare: Dante Alighieri, Giacomo Leopardi, de Sade, Gabriele D'Annunzio, Dino Campana, Tommaso Landolfi, Antonio Pizzuto, Elsa Morante, Emilio Villa, Oscar Wilde, James Joyce, Thomas Eliot, Ezra Pound, Franz Kafka, Vladimir Majakovskij, Sergej Aleksandrovi\u010d Esenin, Aleksandr Aleksandrovi\u010d Blok, Boris Pasternak, Max Stirner, Charles Baudelaire, William Shakespeare, Christopher Marlowe, John Donne, Jules Laforgue, Edgar Allan Poe, San Juan de la Cruz, Pier Paolo Pasolini, Buster Keaton, Tot\u00f2, Jean Genet, Jo\u00e3o C\u00e9sar Monteiro, Ettore Petrolini, Peppino De Filippo, Eduardo De Filippo, Antonin Artaud, Living Theatre, Bertolt Brecht (con qualche riserva), Samuel Beckett, Friedrich Nietzsche, Emil Cioran, Jacques Lacan, Michel Foucault, Gilles Deleuze, Sigmund Freud, Thomas Hobbes, Ferdinand de Saussure, Pierre Klossowski, Leopold von Sacher-Masoch, Salvador Dal\u00ed, Francis Bacon, Giorgio De Chirico, Giuseppe Verdi, Gioachino Rossini, Wolfgang Amadeus Mozart, Ludwig van Beethoven, Maria Callas, Beniamino Gigli, Arthur Schopenhauer, Filippo Tommaso Marinetti, Giorgio Manganelli, Carlo Collodi, Edmondo de Amicis, Friedrich H\u00f6lderlin, Giorgio Colli, Alessandro Manzoni, Albert Camus, Robert Louis Stevenson, Alfred Jarry, Antoine Fran\u00e7ois Pr\u00e9vost, Matthew Gregory Lewis, Miguel de Cervantes, Alfred de Musset, Benedetto Varchi, Heinrich von Kleist, Eugenio Montale, Alberto Moravia e tanti altri.\nFuori dal campo dell'arte e della filosofia, hanno contribuito alla sua formazione (oltre alla famiglia e all'ambiente nativo salentino naturalmente), le influenze sospese tra una probabile storia e l'immaginario come San Giuseppe da Copertino, Lorenzaccio, la non-storia dei Santi. Decisive furono inoltre le esperienze delle migliaia di messe servite, dove l'infante Carmelo incominci\u00f2 quasi inconsapevole ad avere a che fare con \"il teatro come incomprensibilit\u00e0 e come incomprensione tra officianti e spettatori\". Altra esperienza indimenticabile fu il mesetto, poi ridotto a due settimane, di permanenza in manicomio dove incominci\u00f2 a rendersi conto del \"linguaggio istituzionale normale\" e quello \"'scombinato o impeccabile\" dei \"pazzi\", delle vere \"macchine demolitrici\".\nIl \"Grande Teatro\" o \"teatro senza spettacolo\".\nIl linguaggio e la terminologia usati per spiegare il suo modo di concepire e \"dis-fare\" il teatro sono unici e inequivocabili, mai tentati prima, perci\u00f2 Carmelo Bene si sente sempre necessitato a precisare, dicendo che , \u00e8:\nIn questo Grande Teatro agisce, o meglio, viene agito il non-attore o la macchina attoriale (conseguenza del grande attore), non vi \u00e8 rappresentazione e rappresentanza, divisione dei ruoli, messaggio pi\u00f9 o meno sociale, psicodrammaticit\u00e0. In questa utopia o \"non-luogo\", viene a imporsi l\"osceno\" (fuori scena e fuori di s\u00e9) e l\"assenza\", il \"porno\" (l'aldil\u00e0 del desiderio): tutti \"concetti\" di cui Bene ha dimostrato la sussistenza sperimentandoli in prima persona. Per questo sentiamo Bene sempre parlare di \"dis-fare\" e non di fare (teatro o altro), di \"di-scrivere\" e non di scrivere o descrivere, di \"non-attore\" e non di attore, di \"non-luogo\", di \"assenza\" e non di presenza, di irrappresentabile e non di rappresentabile o rappresentazione, di \"porno\" e non di eros, di assenza di ruoli, di \"togliere di scena\" e non di mettere in scena, di \"essere agiti\" e non di agire, di \"esser detti\" e non di dire, ecc. La maggior parte degli studiosi concordano sul fatto che questa revisione totale del teatro (riferita al suo linguaggio, al modo, alla forma e alla sua stessa essenza), consente a Bene di essere annoverato fra gli \"attori\" di \"genio\" e non di \"talento\". \nLa macchina attoriale.\nLa macchina attoriale (o C.B.) \u00e8 la conseguenza del \"grande attore\" che si \u00e8 svestito delle umane capacit\u00e0 espressive corporee (vocalit\u00e0, espressione del viso, gestualit\u00e0, ecc.), per indossare una veste amplificata sia sonora che visiva, comunque sempre vincolata e soggiacente alla \"phon\u00e9\". Prima di tutto \u00e8 importante l'amplificazione della voce, che permette all'attore di ricondurre l'emissione sonora al proprio interno. La voce della cosiddetta \"macchina attoriale\" non \u00e8 una mera e semplice amplificazione ma \u00e8 un'estensione del ventaglio timbrico e tonale, che, in questo caso, diventa un sistema unico e inscindibile, che ingloba corde vocali, cavit\u00e0 orale, contrazioni diaframmatiche, equalizzazione, amplificazione, ecc. La \"macchina attoriale\" \u00e8 una fusione tra macchina e attore; l'amplificazione non \u00e8 dunque una mera protesi ma un'estensione organica ulteriore dove la voce ormai non \u00e8 pi\u00f9 caratterizzata dalla sua \"fisicit\u00e0\", ma prevalentemente, diciamo cos\u00ec, dal meccanismo sonoro. Cos\u00ec come non si possiede un corpo ma si \u00e8 il corpo, allo stesso modo si \u00e8 o si diventa amplificazione, equalizzazione, ecc. \nBene facendo un esempio dice che: \nE inoltre aggiunge che la macchina attoriale \u00e8: \nNel seminario del 1984 Carmelo Bene spiega molto chiaramente il perch\u00e9 di una \"lettura come non ricordo\": il grande attore o la macchina attoriale \u00e8 obbligata a stornare l'attenzione dal ricordo onde controllare quella che in musica viene detta \"fascia\" (che comprende timbri e toni), laddove \u00e8 racchiuso tutto il \"delirio [della voce], della concentrazione\", dal cui limite non si pu\u00f2 uscire. \"Questa \u00e8 la ragione fondamentale perch\u00e9\", nonostante C.B. conosca \"a memoria Leopardi come pochi\", \u00e8 costretto a leggere onde \"controllare questa fascia e al tempo stesso verificare \"l'idiosincrasia\" tra quanto si sta leggendo e quanto sta divenendo di lui. Stornare completamente l'attenzione dalla \"cadaverina mnemonica\" \u00e8 \"conditio sine qua non\" per far funzionare la macchina attoriale, dato che vi \u00e8 una notevole mole di lavoro e concentrazione da dedicare altrove. \n \nPer quanto riguarda la parte visiva della macchina attoriale, Carmelo Bene ricorda che, \"non solo l'orecchio\", ma anche. \nScrittura di scena, testo a monte e teatro di regia.\nLa scrittura di scena, come il grande attore, precede l'ulteriore sviluppo rappresentato dalla macchina attoriale C.B. \n \nPrecisando poi che l'importanza del testo nella \"scrittura di scena\" \u00e8 del tutto uguale a qualsiasi altro oggetto che si trova sulla scena, che sia pi\u00f9 o meno significativo poco importa, come per esempio il parco lampade, un tavolo, un pezzo di stoffa, ecc.Il \"testo a monte\", invece, non \u00e8 nient'altro che il testo originale, riproposto cos\u00ec in maniera pi\u00f9 o meno fedele. Il \"teatro di regia\" rappresenta dunque un progetto, una direzione, contrariamente al \"campo minato\" e allo \"sprogettare\" della \"scrittura di scena\".\nLa phon\u00e9.\nIl fatto paradossale \u00e8 che il suo teatro cos\u00ec \"incomprensibile\" abbia avuto infine, in modo prodigioso, un successo di vasta portata popolare. Questo equivoco lo spiega lo stesso Bene, dicendo che il linguaggio del Grande Teatro, \"incomprensibile\" per definizione, \u00e8 comprensibile \"tout court\" su un piano d'ascolto diverso, essendo tutto affidato ai \"significanti\" e non al \"senso\" o al \"significato\". Quindi, come succede per la musica, il Grande Teatro \u00e8 fruibile, comprensibile anche da persone che parlano lingue diverse, come per esempio eschimesi, o cinesi, poich\u00e9 la \"babele linguistica\" viene risolta tutta nella \"phon\u00e9\", e non nel \"senso\". La \"phon\u00e9\" viene espressamente definita da Bene come rumore, che comprende anche la musica e il dire. \nLa \"phon\u00e9\" \u00e8 pur sempre un mezzo e non un fine, e a questo proposito Carmelo Bene fa una precisazione essenziale: \nAtto e azione, kronos e aion.\nL'altro pilastro su cui si basa il tipico modo di \"dis-fare\" il teatro di Bene \u00e8 quello dell'impossibilit\u00e0 di una qualunque azione di \"realizzare appieno uno scopo, se non si smarrisce nell'atto\". L'atto \u00e8 ci\u00f2 che tenta di negare, di ostacolare, ovvero \"sgambetta l'azione, restando orfana del suo artefice\". Anche in questo caso abbiamo a che fare con \"significanti\" e non con \"significati\". Perci\u00f2 Carmelo Bene scaglia anatemi ed improperi contro il teatro dell'azione o del \"moto a luogo\", che viene a svolgersi nel tempo \"Kronos\", contro gli \"spazzini del proscenio\" (cos\u00ec definisce gli attori) del \"teatro di regia\" a cui contrappone quello della \"scrittura di scena\" (e in seguito quello della \"macchina attoriale\") che accade nel tempo \"Aion\". Sulla dicotomia Kronos/Aion \u00e8 forte l'influenza di Gilles Deleuze che in \"Logica del senso\" (1969) ne svilupp\u00f2 la teorizzazione a partire dal pensiero degli Stoici.\nL'osceno, il porno, l'eros.\nCarmelo Bene dice che:\nMentre cercando di definire la differenza tra \"eros\" e \"porno\" afferma che. \n \nInoltre, Carmelo Bene definisce il \"porno\" come \"l'eccesso del desiderio\", e pi\u00f9 precisamente l'annullamento del soggetto nell'oggetto, quindi senza pi\u00f9 la possibilit\u00e0 di un \"io desiderante\". Nel \"porno\" c'\u00e8 \"incantamento\", smarrimento, dissolvimento, assenza; nell'Eros (\"l'amor facchino\"), c'\u00e8 desiderio, e la conseguente ricerca febbrile del suo sempre frustrato e reiterato appagamento. Ancora Bene d\u00e0 qualche ulteriore definizione dicendo che. \n \nIl teatro di Carmelo Bene \u00e8 specificamente nel \"porno\" e nell\"osceno\", non vi \u00e8 possibilit\u00e0 di \"comprensione\", poich\u00e9 si \u00e8 \"compresi\", come del resto non ci pu\u00f2 essere \"rappresentazione\", poich\u00e9 essa appartiene al \"teatro di regia\", e non alla \"scrittura di scena\". In questo caso la \"perdita del senso\" (non essendoci n\u00e9 rappresentazione n\u00e9 comprensione) \u00e8 il presupposto fondamentale dell'osceno e dell'assenza. Si \u00e8 nel \"porno\", da non confondersi con la pornografia nel senso usuale del termine. L\"osceno\", o meglio l\"o-sceno\", \u00e8 l\"altrove\", \"non essere dove si \u00e8\", un superamento spazio-temporale, il \"non essere in scena\"; e Bene dice paradossalmente, appunto, di \"togliere\" e togliersi \"di scena\", smarrire cos\u00ec anche e soprattutto l'identit\u00e0, lo scopo per cui \"si \u00e8 agiti\", il \"senso\" e la direzione. \"Smarrirsi per non pi\u00f9 ritrovarsi\". C'\u00e8 tutta questa \"passiva attivit\u00e0\", questo scacco all'arroganza dell'io e del suo \"teatrino occidentale\".\nSospensione del tragico.\nCarmelo Bene ne parla in questi termini. \n \nIl \"teatro della rappresentazione\" cerca di rendere la \"tragedia\" attendibile, credibile, con mezzi modi e maniere; mentre per Bene si tratta di minarne il suo \"senso\" dalle fondamenta. Sono fondamentali perci\u00f2 tutta una serie di \"handicap\" appositamente creati sulla scena che consentono di trasgredire quanto prescritto e consolidato dalla tradizione. Ecco allora, per esempio, Riccardo III deformarsi con protesi, che scivola malamente, imprevedibilmente; Amleto che rifugge completamente (sebbene ne sia invischiato fino al collo) dal suo ruolo tragico con diversi e astuti sotterfugi. Anche sul piano dei \"monologhi\" e \"dialoghi monologati\" c'\u00e8 questo \"sgambettarsi\", questo \"cortocircuitarsi\" del linguaggio, tale da rendere inattendibile l'evento. La \"tragedia\" viene ecceduta dal \"comico\", o diversamente detto: esiste una continuit\u00e0 tra il \"tragico\" e il \"comico\" e non un'effettiva apparente dissonanza; pi\u00f9 che due facce della stessa medaglia, si tratta di una gradazione di infiniti doppi. Non c'\u00e8 un margine che possa arginare il \"comico\" dal \"tragico\" o viceversa: si \u00e8 in balia della trasgressione. Perci\u00f2, nel teatro di Carmelo Bene, il \"soggetto\" soltanto pu\u00f2 essere \"assoggettato\" a questa \"variabilit\u00e0\", perturbabilit\u00e0 fondante e non l\"Io\" che \u00e8 \"rappresentativo\", svolgendo un \"ruolo istituzionale\" e di \"controllo\", anche quando sembra voglia \"trasgredire\".\nIl comico.\nCarmelo Bene descrive il \"comico\", o meglio, il cos\u00ec da lui definito \"ipercomico\", come \"quanto di pi\u00f9 asociale e libertino si possa concepire, se mai fosse concepibile\"\", affermando che... \nPerci\u00f2 Bene considera gli attori come Benigni, Dario Fo, Charlie Chaplin, lo stesso Tot\u00f2 e persino il tanto da lui apprezzato Peppino De Filippo, ben lontani dalla gelida lama e dal freddo cadaverico del \"comico\", poich\u00e9 essi sono, chi in un modo chi in un altro, invischiati nella socialit\u00e0, nell'intrattenimento, nell'attendibilit\u00e0. Sono dei \"buffi\", delle \"macchiette\", contrariamente a quanto avviene per esempio nella \"sprezzante ironia\" di un Ettore Petrolini. Il \"comico\", secondo Bene, permane nel \"porno\" ed \u00e8 in definitiva nient'altro che la \"spalla\" o \"stampella\" del \"tragico\".\nIl femminile e l'avvento della donna a teatro.\nIn et\u00e0 elisabettiana i \"ruoli femminili\" venivano recitati da maschi, e Carmelo Bene depreca l'abbandono di questa consuetudine, a favore dell'avvento, fatale, della donna sulla \"scena\"; e qui ora uomini e donne sono relegati ai loro ruoli specifici, smarrendo entrambi il \"femminile\". Non si \u00e8 pi\u00f9 nel \"porno\"; resta il rapporto duale maschio-femmina, la caratterizzazione del loro \"genere\" e sessualit\u00e0. Non c'\u00e8 pi\u00f9 il \"gioco\", la trasgressione. E cos\u00ec si fa sul serio o si scherza, ma non si \"gioca\" pi\u00f9 (in inglese recitare si dice \"to play\" e in francese \"jouer\"). Carmelo Bene inoltre considera la donna poco o nulla \"femminile\", e si vede cos\u00ec costretto ad accollarsi il \"femminile\" che alla donna manca.\nSpesso Carmelo Bene \u00e8 stato accusato dalle femministe di maltrattare le donne a teatro, alle quali ribatte fornendo l'esempio dell'Otello che \u00e8 il \"suo\" pi\u00f9 grande omaggio fatto alla donna, in quanto \"assente\".\nIl degenere.\nIl \"degenere\" (\"destabilizzazione di ogni genere\") nel teatro beniano sta a significare, oltre all'impossibilit\u00e0 di un'identificazione precisa ed univoca del genere teatrale (farsa, commedia, tragedia, ecc.), anche la mancata o impossibile identificazione dell'attore o dell'artefice intercalato nei ruoli che gli dovrebbero competere, e ci\u00f2 implica una completa revisione e trasgressione del \"testo a monte\", attuate nella \"scrittura di scena\". In senso lato, il \"degenere\" \u00e8 tutto ci\u00f2 che contraddice e non rispetta i luoghi comuni del teatro convenzionale, e in questo caso le acquisizioni accademiche essenziali del bagaglio di formazione attoriale, possono servire, se \"minate\" e disattese, alla macchina attoriale, per crearsi handicap irrinunciabili.\nOltre i modi.\nGilles Deleuze definisce Carmelo Bene come colui che \"ha vinto la sfida del modale\", e quindi il suo teatro viene di conseguenza ad essere considerato, e ormai accettato dagli studiosi pi\u00f9 seri e preparati, non un\" modo di fare\" teatro, ma un \"superamento dei modi\". I suoi presupposti si possono rintracciare nel suo decennale lavoro ossessivo-maniacale di attivo destrutturatore dei linguaggio teatrale, cinematografico, prosodico, ecc. \u00c8 lo stesso Bene a fornire questo \"bilancio\": \nIl depensamento e il problema del linguaggio.\nIl \"depensamento\" \u00e8, semplificando, l'opposto del \"pensare\", non riconoscer-si (simile al \"neti neti\" dello yoga) n\u00e9 a questo n\u00e9 a quello. Il \"depensamento\" pu\u00f2 essere considerato come forma di meditazione oppure come un \"lavorio interno\", che conduce ad una \"non scelta\" tra gli infiniti \"doppi\". Questo prodursi pu\u00f2 paragonarsi al \"flusso di coscienza\" (\"stream of consciousness\"). Il \"depensamento\" comunque non appartiene categoricamente a un metodo colto e aristocratico di sperimentazione e conoscenza, ma fa parte anche e soprattutto della tipica \"indolenza\" del Sud, della classe per cos\u00ec dire \"ignorante\", dei santi come San Giuseppe da Copertino, verso il quale Carmelo Bene nutre un'empatia e una profonda attrazione. \nQui subentra ovviamente anche il discorso dell'interferenza del potere del \"linguaggio\" e del \"linguaggio\" del potere costituito a cui si \u00e8 \"assoggettati\". Cos\u00ec come non si \u00e8 nati per propria volont\u00e0, similmente si \u00e8 \"succubi del linguaggio\" che dispone di noi, e di cui \"non ne disponiamo attivamente\"; infatti Carmelo Bene dice, facendo proprio quanto gi\u00e0 ribadito da Lacan: \"quando crediamo di essere noi a dire, siamo detti\". Contrariamente alla grammatica della lingua, nel \"linguaggio\" il \"soggetto\" \u00e8 colui che subisce, che \u00e8 assoggettato. \nIl linguaggio cos\u00ec istituito e sedimentato, come un coacervo tirannico di \"luoghi comuni\", \u00e8 visto come una costante ed implicita minaccia che va debellata a tutti i costi. Per tutta la sua vita, il \"lavorio\" di Carmelo Bene \u00e8 stato quello di dedicarsi a una pratica certosina di \"destrutturazione del linguaggio\", alla ricerca dei suoi \"buchi neri\", scardinando cos\u00ec la sua istituzionalizzazione e normalizzazione. Per quanto riguarda il lato \"artistico\", lo scopo di tutto ci\u00f2 \u00e8 dare adito alla possibilit\u00e0 della realizzazione del \"Grande Teatro\", o, in altri termini, del \"teatro senza spettacolo\". Ci\u00f2 rende chiara l'idea di come il \"depensamento\" e il lavorio intentato per la \"destrutturazione del linguaggio\" vadano di pari passo. Carmelo Bene non s'illude e, come per il linguaggio costituito \"a priori\", al di l\u00e0 della volont\u00e0 del soggetto, si rende perfettamente conto che non si pu\u00f2 evitare l'arroganza del \"potere del teatro\", istituzionalizzato, il cui referente \u00e8 sempre il \"teatro del potere\", quello da lui definito \"di Stato\", \"della rappresentazione\". Nella memorabile trasmissione del MCS del 1994 Bene con veemenza proferisce parole significative riguardo al \"linguaggio\" e al suo potere che va ben al di l\u00e0 del soggetto e della volont\u00e0.\n \nIl senso; significante e significato.\nAnche le parti dialogate nel teatro di Carmelo Bene si svolgono in forma di monologo, con la conseguente perdita del \"senso del dialogo\" o del \"discorso\". Si perde altres\u00ec il \"senso della direzione\". Spesso notiamo nelle \"performance\" di C.B., per esempio, che un urlo lanciato con veemenza invece di spaventare si autospaventa, come se trovasse di fronte un muro di gomma che lo restituisse al mittente; uno dei tanti altri esempi pu\u00f2 essere quando \"Riccardo III\" si sputa allo specchio dove si sta mirando, pensando o facendo credere di essere sputato. C'\u00e8 in pi\u00f9 questa perdita del \"senso di identit\u00e0\", \"senso di causa ed effetto\", di agente e agito, fino a sfociare alla perdita dell\"'identit\u00e0 del ruolo\", come in Amleto che non gradisce proprio la sua parte cos\u00ec come scritta nel copione. In una scena del Macbeth, C.B. lancia un urlo e poi dice quasi rassicurato: \"No, chi di voi ha fatto questo?.. Posso dire sono stato io?...\" Nel teatro di C.B. \u00e8 del tutto inutile e poco proficuo cercare il \"senso\", la direzione, il significato o ancor peggio il messaggio, poich\u00e9 si \u00e8 sempre \"in balia dei significanti\".\nEssere e non-essere.\nBene avverte nella coscienza dell'essere e dell'esserci una forma di strabismo che ci identifica in ci\u00f2 che in effetti non siamo e non possiamo mai essere. Essere cosa? se tutto \u00e8 in divenire? Carmelo Bene ripropone i tre assiomi di Gorgia:\nIn questi tre paradossi gorgiani \u00e8 facile rintracciare i concetti di \"assenza\", \"irrappresentabile\", \"incomunicabilit\u00e0\", che caratterizzano il teatro e la pragmatica filosofia di Bene. \nIl motto di Bene a tale proposito potrebbe essere, parafrasando la massima cartesiana, \"non esisto: dunque sono\". Oltre che sui giornali, riviste e opere letterarie, non \u00e8 affatto raro che anche nelle sue apparizioni televisive l'artista salentino affronti il problema dell'essere, dell'esserci e del non-essere, trovando addirittura offensivo (pi\u00f9 che fastidioso) questo rivolgersi a lui in modo ontologico.\nLa coscienza, la cultura.\nLa \"coscienza\" [non la coscienza in s\u00e9 o il noumeno kantiano], o \"conoscenza\", \u00e8 ci\u00f2 che si \u00e8 sedimentato culturalmente e socialmente, che Bene aggredisce senza ripensamenti, specialmente se la \"coscienza\"' stessa diventa o si identifica nel \"civile\". I suoi strali sono lanciati con rabbia anche contro la cultura (che per definizione \u00e8 di Stato), il museo o il mausoleo, l\"'imbellettamento dei classici\", le commemorazioni, la famiglia, ecc. L'elenco completo del resto sarebbe troppo esteso. Bene nella sua lettura derridiana, fa derivare etimologicamente \"cultura\" (nemica giurata dell'abbandono e della \"divina stupidit\u00e0\") da \"colo\", colonizzare.\nL'immagine.\nIl rapporto che Carmelo Bene ha con l'immagine non \u00e8 espressamente di iconoclastia, sebbene a volte possa sembrare il contrario. Anzi, Bene afferma che l'immagine \u00e8 volgare. \nQuesta \"destrutturazione\", pi\u00f9 che distruzione, dell'immagine gli serve per portare l'ascolto su un diverso piano, talch\u00e9 anche l'immagine diventi funzionale e, comunque, sempre subordinata alla \"phon\u00e9\", accentuandone o caratterizzandone l'espressione, valorizzandola allo stesso modo della gestualit\u00e0 di un direttore d'orchestra. Carmelo Bene \"crede molto nei volti\", e nelle posture, pi\u00f9 o meno cangianti, tanto che lo sfondo delle sue messe in scena \u00e8 sovente, e quasi del tutto, monocolore, preferibilmente nero o a volte bianco. Lo spazio scenico, o dell'inquadratura, specialmente per quanto riguarda i volti in primo o primissimo piano e le figure, spesso \u00e8 illuminato con un forte chiaroscuro.\nLa \"parentesi cinematografica\".\n \nSeppur limitato ad un breve periodo temporale, l\u2019approccio al cinema di Carmelo Bene riesce a farsi partecipe della sua poetica e del suo pensiero, che, nel corso dei decenni, ha abbracciato poliedricamente gran parte delle arti e dei mezzi di comunicazione; oltre al teatro e al cinema, la sua produzione scritta \u00e8 vastissima, come anche le sue apparizioni televisive sono entrate a far parte della storia della retorica italiana. Iconoclasta, provocatore, sperimentatore, Bene \u00e8 tra le figure del Novecento pi\u00f9 discusse e studiate in Italia, avendo avuto la forza e l\u2019ego di approcciarsi in maniera tanto ardita alle arti, e, per poco ma non in maniera minore, al cinema.\nLa prima apparizione sul set cinematografico di Carmelo Bene come attore \u00e8 nell\"Edipo re\" di Pier Paolo Pasolini risalente al 1967. La \"parentesi\" cosiddetta \"cinematografica\" va dal 1967 al 1972 e sar\u00e0 quella che gli dar\u00e0 notoriet\u00e0 e risonanza internazionale, e in Italia non senza scandali e attacchi feroci, non solo dalla critica dei detrattori ma anche dagli spettatori comuni, che causarono devastazioni selvagge e incendi nelle sale in cui avvenivano le proiezioni. \"Hermitage\" \u00e8 il suo primo cortometraggio. Viene creata cos\u00ec la produzione C.B. che alla fine del quinquennio cinematografico subir\u00e0 un rovinoso tracollo finanziario.\nIl successo inizia con \"Nostra Signora dei Turchi\", presentato alla Mostra Internazionale del Cinema di Venezia, dove vinse il premio speciale della giuria, in concorso con i film presentati di Nelo Risi, Liliana Cavani e Bernardo Bertolucci. Seguiranno poi altri lungometraggi: \"Capricci\" (1969), rielaborazione personale dell\"'Arden of Feversham\" di anonimo elisabettiano, \"Don Giovanni\" (1971), \"Salom\u00e8\" (1972) e \"Un Amleto di meno\" (1973) con il quale termina l'interesse di Bene per il cinema. Tutte le produzioni della C.B. e della B.B.B. sono realizzate a bassissimo costo. \nLe sue preferenze fin dagli esordi per Buster Keaton, e il totale disinteresse, se non disprezzo, per Charlie Chaplin, sono significativi per capire la \"matrice\" da cui evolver\u00e0 il suo personale \"stile\" e il suo \"modo\" (oltre i modi) di fare cinema. Questo quinquennio gli \u00e8 servito per \"demolire\" il cinema, infatti \"Nostra Signora dei Turchi\" viene oltretutto definito dallo stesso Bene \"una parodia spietata e feroce del cinema\". E lo stesso \"immoderato trattamento\" \u00e8 ravvisabile in altre produzioni di questo periodo. \nConsiderazioni sul mezzo cinematografico.\nSecondo Carmelo Bene il cinema, ultimo arrivato, \u00e8 la \"pattumiera di tutte le arti\" (tranne i rari casi in cui il \"film filma se stesso\"). Apprezza cos\u00ec Jo\u00e3o C\u00e9sar Monteiro, oltre a Buster Keaton e pochi altri, coloro cio\u00e8 che hanno \"superato il cinema stesso\", \"poich\u00e9 non si pu\u00f2 fare cinema col cinema, poesia con la poesia, pittura con la pittura, bisogna sempre fare altro...\". Ritroviamo nel cinema, comunque, lo stesso \"furore iconoclasta\" e le \"posizioni estreme\" che caratterizzano la sua produzione teatrale.\nPer Carmelo Bene l\"opera\" d'arte (il \"capolavoro\") deve rappresentare l'arte \"ecceduta\" e non un semplice \"decorativismo\" o \"confezione infiocchettata\", ovvero l'arte come \"superamento di se stessa\"; in altri termini, riprendendo quando gi\u00e0 detto da Nietzsche, fuori dell'opera d'arte \"si \u00e8 dei capolavori\". Bene era solito affermare che nei cosiddetti \"film d'azione\" non si \"muove un bel niente\", contrariamente a certi capolavori come le tele di Francis Bacon o alcune opere del Bernini (come la \"Beata Ludovica Albertoni\") che possiedono una forma di \"energia dinamica sospesa\".\nCarmelo Bene detesta gli \"effetti speciali\": per esempio, trova il rallentatore e lo zoom oltremodo volgari. Se un \"torero d'arte\", come tenta di definirsi lui stesso, \"mette in gioco la pelle\", \"il cinema invece non rischia la pellicola\", non si mette in gioco, non sente il bisogno contingente di \"essere di qua e di l\u00e0 dalla macchina da presa\", di essere nell'immediato. In \"Nostra Signora dei Turchi\" proprio la pellicola fu variamente calpestata, bruciacchiata, rovinata in modo metodico. Bene ricordando quell'esperienza dice:\nIl rapporto con la critica.\nBene ha sempre rifiutato \"qualsiasi funzione di mediazione alla critica\", al di l\u00e0 del metodo usato, della sua obiettivit\u00e0, accondiscendenza o buona fede. Secondo Piergiorgio Giacch\u00e9, \u00abCarmelo Bene nega da sempre al critico-giornalista (e perfino al critico-studioso, che per lo pi\u00f9 resta fastidiosamente esterno all'opera) una reale cittadinanza\u00bb.\nIl disprezzo da lui riservato alla critica teatrale e al giornalismo dei \"gazzettieri\", \u00e8 proverbiale. Fin dall'esordio e per diversi anni, Bene fu stroncato o ignorato dalla critica e dai mass-media italiani. Del suo debutto a Roma con \"Caligola\", il giornalista John Francis Lane scrisse una recensione elogiativa sul \"Times\", provocando reazioni concitate tra i critici italiani che interpellarono lo stesso Lane per chiederne ragione.\nIn un'intervista televisiva del 1968 Carmelo Bene esplica la sua opinione:\nGiuliana Rossi, all'epoca moglie di Carmelo Bene, descrive il rapporto conflittuale fra Bene e i critici italiani:\nCarla Tat\u00f2 conferma lo stesso boicottaggio nei suoi confronti per il fatto di aver lavorato come attrice nel teatro di Carmelo Bene.\nSecondo Bene, i primi anni della propria carriera furono i pi\u00f9 difficili anche a causa della critica, costretto a svolgere il ruolo dell'artista maledetto, a vivere avventurosamente, a praticare la sua attivit\u00e0 teatrale con sotterfugi.\nSpecialmente nel periodo iniziale della sua carriera, non \u00e8 affatto raro che critici e giornalisti si accaniscano contro i presunti abusi perpetrati da Bene ai danni del buon costume e dei luoghi comuni. La \"Salom\u00e8\" del '64 aveva un cast di attori formato prevalentemente da carcerati o ex-galeotti, soprannominata \"compagnia di Regina Coeli\". In una recensione di quest'opera fatta sulle pagine del \"Borghese\", si legge:\nC'\u00e8 una frattura, almeno nella prima parte della carriera, tra fautori e detrattori. Secondo Alberto Arbasino:\nQuesta \"critica detrattiva\" condotta per diversi anni, caratterizzer\u00e0 l'atteggiamento di Bene nei confronti dei \"critici\", dei \"parvenu\" e dei \"gazzettieri\". Lydia Mancinelli ricorda: \"La lotta di Carmelo Bene \u00e8 stata una lotta contro i critici\".\nIl successo cominci\u00f2 con uno \"stratagemma\" scrivendo e inviando a sei giornali diversi la recensione di una sua esibizione teatrale, tutte portanti la firma di un certo \"Dice\". Questo successo incominci\u00f2 con la parentesi cinematografica e precisamente con \"Nostra Signora de' Turchi\" che, tra il 1973 al 1974, inizi\u00f2 ad essere trasposta di nuovo in Teatro. Da qui ci fu sempre un crescendo di critica e successi.\nClamorosa fu la presa di posizione di Carmelo Bene al lido di Venezia, quando present\u00f2 \"Nostra Signora dei Turchi\", dichiarando con veemenza, e che non aveva alcuna intenzione di parlare con la stampa italiana. Carlo Mazzarella, inviato della Rai, commenta:\nSignificativo fu il confronto a Mixer Cultura, nella trasmissione del 15 febbraio 1988, condotta da Arnaldo Bagnasco, nella quale apparvero in modo chiaro le posizioni dei critici e degli studiosi suoi fautori come Jean-Paul Manganaro, di Maurizio Grande. Fra i \"critici\" invitati alla trasmissione Guido Davico Bonino assume posizioni estreme, rispetto a quelle pi\u00f9 moderate di Giovanni Raboni, Renzo Tian e Guido Almansi, dicendo:\nAltri eventi mediatici clamorosi e significativi simbolici del rapporto con la critica e i giornalisti sono le sue due apparizioni televisive al MCS del 1994 e 1995.\nStudiosi dell'opera beniana.\nTra gli studiosi e i fautori in Italia dell'opera di Carmelo Bene ci furono Maurizio Grande, Piergiorgio Giacch\u00e8 e Goffredo Fofi. Ne sono stati strenui difensori, fra gli altri, agli inizi della sua carriera, Ennio Flaiano e Alberto Arbasino. Se ne sono interessati, tra gli altri, Giuseppe Bartolucci, Oreste Del Buono, Franco Quadri, Umberto Artioli, Edoardo Fadini, Enrico Ghezzi, Giancarlo Dotto e Ugo Volli, Maurizio Boldrini. Fra gli intellettuali stranieri ci furono Gilles Deleuze, Jean-Paul Manganaro, Andr\u00e9 Scala, Camille Dumouli\u00e9 e Pierre Klossowski.\nVita privata.\nEra un grande tifoso del . Della squadra rossonera disse: \"Il Milan \u00e8 un fatto culturale, un fenomeno estetico. Il Milan eccede la Materia. \u00c8 celeste\".\nCarmelo Bene era un accanito fumatore di Gitanes.\nEra il marito di Raffaella Baracchi, Miss Italia 1983, dalla quale ha avuto la figlia, Salom\u00e8.\nTeatro.\nDove non altrimenti specificato, autore, regista e interprete \u00e8 Carmelo Bene"}
{"id": "91287", "revid": "123198506", "url": "https://it.wikipedia.org/wiki?curid=91287", "title": "Naftalene", "text": "Il naftalene, commercialmente noto anche come naftalina, \u00e8 un idrocarburo aromatico biciclico, di formula chimica ; \u00e8 il pi\u00f9 semplice tra gli idrocarburi policiclici aromatici.\nLa sua molecola \u00e8 planare; la struttura \u00e8 quella di due anelli benzenici condensati, ovvero che condividono due atomi di carbonio adiacenti.\n\u00c8 l'ingrediente caratteristico delle tradizionali palline antitarme utilizzate negli armadi per proteggere i capi di lana.\nStoria.\nAgli inizi del 1820 due studi riportarono la descrizione di un solido bianco, caratterizzato da odore pungente e derivato dal catrame di carbone. Nel 1821 John Kidd cit\u00f2 questi due studi e descrisse le propriet\u00e0 e il metodo di produzione di questa sostanza, proponendo di chiamarla \"naftalina\", in quanto era un derivato di quello che allora rientrava sotto il nome generico di nafta.\nLa formula chimica del naftalene fu poi determinata da Michael Faraday nel 1826, mentre la sua struttura risultante dalla fusione di due anelli benzenici fu proposta da Emil Erlenmeyer nel 1866, e confermata tre anni pi\u00f9 tardi da Carl Gr\u00e4be.\nProduzione naturale e industriale.\nIndustrialmente si ottiene per distillazione dal catrame, dal carbone e dal petrolio.\nIn natura tracce di naftalene sono prodotte dalle magnolia e da alcune specie di cervi, oltre che dalle termiti di Formosa (Coptotermes formosanus) probabilmente come repellente contro le formiche, i funghi velenosi e i vermi nematodi.\nAnche alcune variet\u00e0 del fungo endofita \"Muscodor albus\" producono naftalene assieme ad altri composti organici volatili, mentre il \"Muscodor vitigenus\" produce pressoch\u00e9 esclusivamente naftalene.\nTracce di naftalene sono state trovate anche in alcune meteoriti rilevate dalla seguente reazione: n + n O \u2192 + n \nCaratteristiche.\nA temperatura ambiente \u00e8 un solido cristallino bianco dall'odore intenso e caratteristico, rilevabile gi\u00e0 a concentrazioni di 0,08\u00a0ppm.. Poco solubile in acqua, si scioglie abbastanza bene nell'etanolo (77 g/L a 20\u00a0\u00b0C) e ancora meglio nei solventi organici. Pu\u00f2 facilmente sublimare.\nOltre all'impiego nell'industria chimica principalmente come materia prima per la sintesi dell'anidride ftalica e di coloranti (Acido H), trova uso domestico anche come insetticida, specialmente contro le tarme. In passato \u00e8 stato utilizzato come combustibile nel campo automobilistico e ferroviario.\nDal punto di vista chimico la sua aromaticit\u00e0 \u00e8 minore di quella del benzene: una conseguenza di ci\u00f2 \u00e8 che i suoi legami sono di lunghezze diverse. Il naftalene brucia con fiamma fuligginosa; dal punto di vista chimico reagisce con sostanze ossidanti quali il permanganato di potassio per dare l'acido ftalico, oppure in condizioni di ossidazione pi\u00f9 blande, per esempio con anidride cromica, un naftochinone.\nPu\u00f2 essere inoltre ridotto con sodio metallico in ammoniaca liquida e etanolo (condizioni della riduzione di Birch) a dare l'1,4 diidronaftalene.\nInoltre come il benzene, subisce facilmente reazioni di sostituzione elettrofila aromatica, orientate prevalentemente in posizione \u03b1 (posizione 1), in misura minore la sostituzione pu\u00f2 avvenire in \u03b2 (posizione 2), che \u00e8 meno reattiva, ma anche meno ingombrata a livello sterico.\nPer idrogenazione catalitica viene convertito in decalina (decaidronaftalene), oppure in condizione catalitiche differenti in tetralina (1,2,3,4-tetraidronaftalene).\nPer ottenere il prodotto completamente ridotto \u00e8 noto l'uso di Rh/C o Pt/C come catalizzatore, mentre per il secondo catalizzatori quali Ni o Pd/C in ogni caso a temperatura e pressione elevata.\nPrecauzioni.\nL'esposizione eccessiva al naftalene provoca la distruzione dei globuli rossi e produce sintomi di nausea, vomito, diarrea, passaggio di sangue nelle urine e pallore della pelle. \u00c8 inoltre un sospetto cancerogeno di categoria 3 (secondo la classificazione della Comunit\u00e0 Europea (CE)), \u00absostanze da considerare con sospetto per i possibili effetti cancerogeni nell'uomo, per le quali tuttavia le informazioni disponibili sono insufficienti per procedere a una valutazione soddisfacente; esistono alcune prove ottenute con adeguati studi sugli animali che non bastano per classificare queste sostanze nella categoria 2\u00bb."}
{"id": "91290", "revid": "834", "url": "https://it.wikipedia.org/wiki?curid=91290", "title": "Achinoam Nini", "text": ""}
{"id": "91293", "revid": "104458", "url": "https://it.wikipedia.org/wiki?curid=91293", "title": "Igis", "text": "Igis (toponimo tedesco; in romancio \"Eigias\" , ) \u00e8 una frazione di 3\u00a0487 abitanti del comune svizzero di Landquart, nella regione Landquart (Canton Grigioni).\nStoria.\nFino al 31 dicembre 2011 \u00e8 stato un comune autonomo che si estendeva per 10,88\u00a0km\u00b2 e che comprendeva anche le frazioni di Landquart, Landquart-Fabriken e, dal 1913, di Oberzollbruck, Russhof e Untere M\u00fchle, fino ad allora appartenute a Zizers. Il 1\u00ba gennaio 2012 \u00e8 stato accorpato all'altro comune soppresso di Mastrils per formare il nuovo comune di Landquart.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Landquart):\nLingue e dialetti.\nGi\u00e0 borgo di lingua romancia, fu germanizzato a partire dal XV secolo da immigrati walser.\nInfrastrutture e trasporti.\n\u00c8 servito dalla stazione ferroviaria omonima della Ferrovia Retica, sulla linea Landquart-Coira-Thusis."}
{"id": "91294", "revid": "110157", "url": "https://it.wikipedia.org/wiki?curid=91294", "title": "Malans (Svizzera)", "text": "Malans (toponimo tedesco) \u00e8 un comune svizzero di 2\u00a0462 abitanti del Canton Grigioni, nella regione Landquart.\nStoria.\nIl comune di Malans \u00e8 stato istituito nel 1803 per scorporo da quello di Maienfeld.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nGi\u00e0 borgo di lingua romancia, fu germanizzato a partire dal XV secolo da immigrati alemanni.\nInfrastrutture e trasporti.\nMalans \u00e8 servito dall'omonima stazione sulla linea Landquart-Davos della Ferrovia Retica.\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "91296", "revid": "110157", "url": "https://it.wikipedia.org/wiki?curid=91296", "title": "Maienfeld", "text": "Maienfeld (toponimo tedesco; in romancio \"Maiavilla\") \u00e8 un comune svizzero di 3\u00a0029 abitanti del Canton Grigioni, nella regione Landquart; ha il titolo di citt\u00e0.\nGeografia fisica.\n\u00c8 l'ultimo paese prima del confine con il principato del Liechtenstein, vicino all'Austria, ed \u00e8 anche l'ultimo abitato del Canton Grigioni prima di Bad Ragaz, in Canton San Gallo. Si affaccia sul monte Villan.\nStoria.\n. Nel 1346 \u00e8 menzionata per la prima volta come citt\u00e0, nonostante non si sia mai sviluppata una vera e propria organizzazione urbana con corporazioni artigiane, come avvenuto nella vicina capitale grigionese di Coira; , divenne parte della Lega delle Dieci Giurisdizioni ma, , solo soggetta e non parte titolare della Repubblica delle Tre Leghe. Dal suo territorio nel 1803 furono scorporate le localit\u00e0 di Fl\u00e4sch e Malans, divenute comuni autonomi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nGi\u00e0 borgo di lingua romancia, fu germanizzato a partire dal XVI secolo da immigrati alemanni e walser.\nEconomia.\nLa viticultura () e il turismo svolgono un ruolo molto importante per l'economia del comune; inoltre, le autorit\u00e0 comunali hanno favorito l'insediamento di industrie nel territorio.\nInfrastrutture e trasporti.\nMaienfeld \u00e8 servito dall'omonima stazione sulla ferrovia Coira-Rorschach.\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "91298", "revid": "104458", "url": "https://it.wikipedia.org/wiki?curid=91298", "title": "Mastrils", "text": "Mastrils (toponimo tedesco) \u00e8 una frazione di 556 abitanti del comune svizzero di Landquart, nella regione Landquart (Canton Grigioni).\nStoria.\nGi\u00e0 comune autonomo istituito nel 1854 per scorporo da quello di Zizers, si estendeva per 7,98\u00a0km\u00b2 e comprendeva anche le frazioni di Isla, Tardisbr\u00fccke e Tr\u00e4tsch; il 1\u00ba gennaio 2012 \u00e8 stato accorpato all'altro comune soppresso di Igis per formare il nuovo comune di Landquart.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nGi\u00e0 borgo di lingua romancia, fu germanizzato a partire dal XIV secolo da immigrati walser e alemanni."}
{"id": "91299", "revid": "110157", "url": "https://it.wikipedia.org/wiki?curid=91299", "title": "Jenins", "text": "Jenins (toponimo tedesco; in romancio \"Gianin\") \u00e8 un comune svizzero di 895 abitanti del Canton Grigioni, nella regione Landquart.\nStoria.\nIl comune di Jenins \u00e8 stato istituito nel 1803.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "91300", "revid": "125977169", "url": "https://it.wikipedia.org/wiki?curid=91300", "title": "Toto (gruppo musicale)", "text": "I Toto sono un gruppo musicale rock statunitense formatosi a Los Angeles nel 1976, famosi per uno stile musicale che combina elementi provenienti dalla musica rock, in particolare progressive rock, hard rock, con pop, soul, funk, R&amp;B e jazz, che li rende apprezzati da un pubblico molto variegato. In pi\u00f9 di 40 anni di carriera hanno pubblicato 28 album e venduto complessivamente pi\u00f9 di 40 milioni di dischi.\nBiografia.\nFormazione della band.\nIl complesso si form\u00f2 a Los Angeles nel 1976. La formazione iniziale comprendeva:\nIn precedenza i membri della band avevano collaborato con artisti di rilievo come gli Steely Dan, Seals and Crofts, Boz Scaggs, Sonny &amp; Cher e molti altri, figurando in molti dei pi\u00f9 famosi album degli anni settanta. Il tastierista David Paich era inoltre conosciuto nell'ambiente per aver prodotto e scritto insieme a Boz Scaggs l'album di quest'ultimo, \"Silk Degrees\". David Paich e il batterista Jeff Porcaro avevano gi\u00e0 suonato insieme in varie occasioni, e nel 1976 iniziarono a discutere seriamente della possibilit\u00e0 di creare un loro complesso. Nel progetto vennero coinvolti il bassista David Hungate che gi\u00e0 aveva suonato con loro insieme a Boz Scaggs, il giovanissimo talento alla chitarra Steve Lukather, Steve Porcaro fratello di Jeff alle tastiere e sintetizzatori e il cantante originario della Louisiana Bobby Kimball. Nel 1977 il complesso dei Toto firm\u00f2 il contratto con la CBS (Columbia Records) e inizi\u00f2 a lavorare al primo album.\nScelta del nome e debutto.\nLa scelta del nome della band deriva dal batterista Jeff Porcaro, che al momento della registrazione delle prime demo aveva appena visto il film \"Il mago di Oz\", in cui il cane di Dorothy, la protagonista del film, si chiama \"Toto\". Toto, dunque, venne utilizzato da Jeff Porcaro per personalizzare le prime cassette-demo registrate in studio. Solo successivamente il nome divenne definitivo: fu David Hungate, bassista del complesso, a far notare che in latino la parola toto significa \"totale\", \"che comprende tutto\". Toto venne cos\u00ec ritenuto il nome ideale per identificare il repertorio musicale della band che nella sua carriera avrebbe abbracciato a 360 gradi tutti i generi.\nNel settembre del 1978 il complesso debutt\u00f2 con l'album omonimo, contenente il singolo \"Hold the Line\", che riusc\u00ec rapidamente a scalare le classifiche. La band venne acclamata a livello internazionale e ottenne una nomination per i Grammy Awards nella categoria \"Best new artist\". Al singolo \"Hold the Line\" seguirono \"I'll Supply the Love\", \"Georgy Porgy\" e \"Rockmaker\". Poco dopo, all'inizio del 1979, il complesso dei Toto inizi\u00f2 il suo primo tour americano in supporto all'album di debutto.\n\"Hydra\" e \"Turn Back\".\nAlla fine del \"Toto Tour\", il gruppo inizi\u00f2 a lavorare all'album successivo, intitolato \"Hydra\", che venne realizzato alla fine del 1979. L'album includeva il singolo \"99\", ispirato dal film di George Lucas \"L'uomo che fugg\u00ec dal futuro\" (\"THX 1138\"). Nonostante la popolarit\u00e0 della canzone, nel 2007 Steve Lukather ha ammesso che 99 \u00e8 la canzone dei Toto che meno ama; per questo motivo, per diversi live il brano non venne pi\u00f9 eseguito per poi ritornare nel 35th Anniversary Tour del 2013 in versione acustica.\nDa Hydra vennero tratti anche i singoli \"St. George and the Dragon\" e \"All Us Boys\", e venne girato anche un video della canzone \"Hydra\", nonostante il singolo non sia mai stato pubblicato.\n\"Hydra\" non riusc\u00ec a ottenere lo stesso successo commerciale di \"Toto\", ma fu comunque disco d'oro negli Stati Uniti.\nDal febbraio a giugno del 1980 la band si ritrov\u00f2 impegnata nell\"'Hydra World Tour\", che comprendeva date sia negli Stati Uniti che in Giappone.\nAll'inizio del 1981 i Toto pubblicarono il loro terzo album, \"Turn Back\", un album sperimentale in cui veniva dato pi\u00f9 spazio alla chitarra e meno alle tastiere rispetto agli album precedenti. I singoli tratti dall'album sono \"Goodbye Elenore\", \"If It's the Last Night\" e \"Live for Today\". L\u2019album non ebbe le stesse vendite dei precedenti lavori, soprattutto negli USA, mentre in Giappone venne accolto in maniera entusiasta, ma per la casa discografica CBS non era sufficiente e non venne fatto dalla band nessun tour di supporto al disco, praticamente diedero una specie di ultimatum al gruppo californiano: o tiravano fuori qualcosa come il primo disco o potevano dire addio al contratto...i Toto quindi si chiusero in studio per otto mesi e partorirono il disco che cambi\u00f2 la loro storia.\n\"Toto IV\".\nCon \"Toto IV\" il gruppo raggiunse l'obiettivo, pubblicando un album che rappresenta uno dei pi\u00f9 grandi successi commerciali degli anni ottanta. \"Toto IV\" scal\u00f2 in breve tempo le classifiche di tutto il mondo, portando ai Toto un numero sempre maggiore di ascoltatori.\nL'album vinse inoltre 6 Grammy Award, inclusi \"Record of the Year\" per \"Rosanna\", \"Album of the Year\" per \"Toto IV\" e \"Producer of the Year\". Dopo le registrazioni di \"Toto IV\" il bassista David Hungate lasci\u00f2 il gruppo per poter passare pi\u00f9 tempo insieme alla sua famiglia. Fu Mike Porcaro, fratello di Jeff e Steve, a rimpiazzarlo. Mike appare in tutti i video tratti da \"Toto IV\".\nDall'album vennero estratti quattro singoli: \"Rosanna\", \"Make Believe\", \"Africa\" e \"I Won't Hold You Back\". Vennero fatti i video di Rosanna, Africa e Waiting for your Love, che ebbero moltissimi passaggi su MTV. \"Africa\", probabilmente la canzone pi\u00f9 famosa dei Toto, raggiunse le vette delle classifiche nel febbraio del 1983 e godette di ampi passaggi in radio. Il gruppo tuttavia non amava la canzone, che rischi\u00f2 di essere tagliata fuori dall'album prima della sua pubblicazione. \"Rosanna\" fu la canzone che port\u00f2 i Toto ai Grammy Awards. La canzone non \u00e8 dedicata a Rosanna Arquette, come erroneamente si pensa, ma quello che in realt\u00e0 accadde \u00e8 che dopo aver scritto la canzone il gruppo si trov\u00f2 a dover scegliere un nome femminile da inserire nel titolo e nel ritornello, e decisero di utilizzare il nome \"Rosanna\", che ben si adattava alla canzone, da Rosanna Arquette, che al tempo era la fidanzata di Steve Porcaro. Nel video di \"Rosanna\" partecipano un giovane Patrick Swayze come uno dei ballerini e una giovane Cynthia Rhodes come lead dancer, famosa per aver interpretato la protagonista nel film \"Staying Alive\", al fianco di John Travolta, oltre a \"Dirty Dancing - Balli proibiti\" e \"Flashdance\" ed ora moglie del cantante Richard Marx.\nIl \"Toto IV World Tour\" dur\u00f2 da maggio a novembre 1982. Verso la fine del tour Bobby Kimball si ruppe una gamba e per le restanti date si esib\u00ec seduto dietro al pianoforte. Anche nelle tre date italiane del tour, che toccarono per la prima volta la penisola, nel settembre 1982, Kimball si present\u00f2 con la gamba ingessata. Dello stesso periodo \u00e8 anche l'album \"Thriller\" di Michael Jackson, pubblicato nel 1982, a cui parteciparono anche i Toto. Il brano \"Human Nature\" \u00e8 infatti scritto da Steve Porcaro e suonato dai Toto al completo (voce esclusa). Anche in \"Beat It\", altro notevole successo dell'album \"Thriller\", Steve Lukather ha scritto e suonato la linea di basso e la chitarra ritmica.\nFergie Frederiksen e \"Isolation\".\nDurante la lavorazione del nuovo album, Bobby Kimball venne licenziato per problemi col resto della band a causa di abuso di alcool e droghe. Bobby aveva inciso diversi brani di Isolation, testimonianza di ci\u00f2 \u00e8 la demo del brano \"Lion\", comparsa qualche anno fa sul suo sito ufficiale, di cui \u00e8 coautore. Al posto suo entr\u00f2 nel gruppo Fergie Frederiksen. Con questa nuova formazione i Toto registrarono \"Isolation\", che venne pubblicato nel novembre del 1984. Di Kimball, sull'album, furono lasciate le sue seconde voci nei cori, \u00e8 infatti presente nei brani \"Carmen\", \"Lion\", \"Stranger in Town\", \"Isolation\", \"Mr.Friendly\" e \"Change of Heart\". Nonostante le buone vendite di \"Isolation\", il disco non raccolse la stessa acclamazione di \"Toto IV\". Fu comunque disco d'oro negli Stati Uniti. l'\"Isolation World Tour\" inizi\u00f2 e si concluse nel 1985.\nNel 1984 i Toto si occuparono anche della colonna sonora del film \"Dune\" diretto da David Lynch, di cui hanno scritto, suonato e prodotto 16 delle 17 canzoni dell'album. Nello stesso periodo hanno anche composto uno dei temi (\"Moodido\") per le Olimpiadi del 1984, utilizzato per la sigla degli incontri di boxe. Il brano non \u00e8 mai stato incluso in nessun album dei Toto, ma si trova come b-side nel singolo di \"Out of Love\". Sempre nel 1984, Steve Porcaro ha partecipato assieme al compositore e tastierista italiano Alessandro Esseno, alla realizzazione del disco \u201cPompei\u201d della cantante milanese Mara Cubeddu, prodotto dalla EMI Italiana con la supervisione del produttore artistico Bob Esty e del produttore esecutivo Christian De Walden.. Nel 1985 presero anche parte al progetto di beneficenza \"USA for Africa\".\n\"Fahrenheit\" e \"The Seventh One\".\nAlla fine del tour di \"Isolation\", Fergie Frederiksen venne sostituito da Joseph Williams. Il motivo della sostituzione viene spiegato da Lukather in un'intervista del 1998, in cui Luke afferma che la band non si trovava bene con Fergie a causa delle difficolt\u00e0 di quest'ultimo nelle registrazioni in studio, nonostante tutto Fergie riusc\u00ec a registrare la parte della seconda voce nel brano \"Could This Be Love\". La band inizi\u00f2 quindi le audizioni per un nuovo cantante e Joseph Williams, figlio del famoso compositore di musiche da film John Williams, fu scelto tra coloro che si presentarono all'audizione.\nCon Joseph ora ufficialmente a bordo, i Toto iniziarono a scrivere e a registrare \"Fahrenheit\", pubblicato nell'ottobre 1986. \"Farenheit\" era un disco molto pi\u00f9 soft rispetto ai precedenti, che comprendeva hit come \"I'll Be Over You\" e un pezzo strumentale, \"Don't Stop Me Now\", suonato con Miles Davis. Inoltre un'allora sconosciuta Paula Abdul compare come ballerina nel video di \"Till the End\", in \"Lea\" nei cori compare Don Henley e uno dei cantanti in studio in \"I'll Be Over You\" \u00e8 Michael McDonald. Nonostante le collaborazioni l'album non fu molto apprezzato e vendette meno del previsto, nonostante \"I'll Be Over You\" raggiunse l'undicesimo posto della Billboard Hot 100; il gruppo si imbarc\u00f2 ugualmente in un nuovo tour mondiale.\nDopo la fine del tour nel 1987, Steve Porcaro lasci\u00f2 la band per dedicarsi alla carriera musicale in ambito di film e telefilm. Steve Porcaro non venne mai sostituito, e i Toto decisero di continuare con solo 5 membri nel gruppo. Porcaro parteciper\u00e0 comunque alle registrazioni in studio dei successivi album. Paich si fece carico della maggior parte delle parti alle tastiere durante i concerti, aiutato dal tecnico delle tastiere John Essel che lo assisteva in alcune date.\nNel 1988 i Toto produssero il loro album successivo, \"The Seventh One\", che comprendeva Jon Anderson degli Yes nel singolo \"Stop Loving You\". Anche l'altro singolo tratto dal disco, \"Pamela\", divenne in breve molto popolare.\n\"The Seventh One\" si rivel\u00f2 presto il disco di maggior successo dai tempi di \"Toto IV\". In febbraio la band inizi\u00f2 un nuovo tour, durato fino al luglio 1988, con il ritorno di Steve Porcaro alle tastiere in veste di turnista.\n\"Past to Present\" e Jean-Michel Byron.\nNonostante il tour in supporto a \"The Seventh One\" riscosse grande successo, alla fine di esso la band decise di sostituire il cantante Joseph Williams. Infatti durante il tour Joseph perdeva sovente la sua voce prima di salire sul palco per l'eccessivo uso di droghe e i Toto decisero quindi che era necessario un cambiamento. All'inizio la band voleva riunirsi con il cantante originale Bobby Kimball per registrare nuove canzoni per un disco di Greatest Hits, ma la casa discografica spinse perch\u00e9 ingaggiassero Jean-Michel Byron. Byron e i Toto registrarono 4 nuove canzoni che vennero incluse nel loro Greatest Hits, \"Past to Present 1977-1990\", pubblicato nel 1990. I Toto in seguito iniziarono il tour intitolato \"The Planet Earth Tour\", che dur\u00f2 da settembre a dicembre del 1990.\nGi\u00e0 poco dopo la fine del tour fu chiaro che le bizzarrie di Byron sul palco non si adattavano con la visione dei Toto dei loro live show, e il cantante fu licenziato.. Dato che molti dei fan erano scontenti dei live di Byron, molte delle sue performance furono rimosse dal video live che venne pubblicato poco dopo, \"Toto Live,\" e Byron viene indicato come background singer nei riconoscimenti dell'album. Tutte le performance live delle nuove canzoni da \"Past to Present\" vennero rimosse dalla scaletta che avevano registrato, e le uniche canzoni in cui appare Byron sono \"Rosanna\" e \"Hold the Line\" e in poche altre scene. Il resto delle canzoni vennero cantate da Steve Lukather e David Paich. Nel 1989 gran parte dei componenti dei Toto li possiamo ritrovare nel disco solista del cantante Jon Anderson (cantante degli Yes) nell'album che forse pi\u00f9 di tutti quelli realizzati come solista ebbe successo. L'album \u00e8 intitolato \"In the City of Angels\" e il singolo \"Hold On to Love\" entr\u00f2 nelle classifiche mondiali e ne fu realizzato anche un videoclip.\n\"Kingdom of Desire\" e la morte di Jeff Porcaro.\nAncora una volta senza un lead vocalist, il chitarrista Steve Lukather si fece avanti e divenne il nuovo cantante. Il gruppo inizi\u00f2 le registrazioni di \"Kingdom of Desire\", ma poco prima della pubblicazione del disco Jeff Porcaro mor\u00ec per un arresto cardiaco. Di fronte alla possibilit\u00e0 di un tour senza Jeff i Toto arrivarono vicino allo scioglimento. Fu la famiglia di Jeff a chiedere alla band di continuare. L'album ottenne un discreto successo accompagnato da quattro singoli: \"Don't Chain My Heart\", \"2 Hearts\", \"The Other Side\" e \"Only You\".\nSimon Phillips \u00e8 l'unico batterista mai contattato per sostituire Jeff Porcaro, dato che la band sapeva che a Jeff piaceva Simon e lo stesso Lukather aveva gi\u00e0 lavorato con Simon in un tour precedente insieme a Santana e a Jeff Beck in Giappone, nel 1986. Phillips si un\u00ec al gruppo e i Toto iniziarono il tour, dedicato alla memoria di Jeff.\nNel 1993 pubblicarono un album dal vivo, \"Absolutely Live\". Nel tour Steve Lukather cantava la maggior parte delle canzoni, ma alcune vecchie canzoni, originariamente cantate da Bobby Kimball, Fergie Frederiksen e Joseph Williams vennero messe in scaletta e cantate dai nuovi backup singers assoldati per il tour: John James, Donna McDaniels e Jenny Douglas. John cantava \"Stop Loving You\" e le parti di Bobby in \"Rosanna\". Donna cantava \"Home of the Brave\" e \"Angel Don't Cry\", mentre Jenny cantava \"Hold the Line\".\nAlla fine del tour, la band organizz\u00f2 a Los Angeles un grande concerto in tributo a Jeff Porcaro. Al concerto parteciparono non solo i Toto ma anche Don Henley, Eddie Van Halen, Donald Fagen, Walter Becker, Boz Scaggs, James Newton Howard, Michael McDonald, Richard Marx e molti altri, oltre a un'apparizione speciale di George Harrison.\nAlla fine del tour la band si prese una pausa per perseguire progetti individuali.\nSimon Phillips e \"Tambu\".\nNel 1995 i Toto si riunirono nuovamente e registrarono \"Tambu\", il primo album in cui compare Simon Phillips. Lontano dai suoni puliti degli anni ottanta, \"Tambu\" si rivel\u00f2 un disco molto diverso dai precedenti. Dall'album fu tratto il singolo \"I Will Remember\", che ottenne un buon successo e numerosi passaggi in radio. Altri singoli tratti da \"Tambu\" furono \"Drag Him to the Roof\" e \"The Turning Point\".\nAll'album parteciparono anche i cantanti John James e Jenny Douglas McRae. \u00c8 infatti di Jenny la voce sia nella bonus track \"Blackeye\" che nel duetto con Steve Lukather \"Baby He's Your Man\".\n\"Tambu\" non riscosse grande successo negli Stati Uniti, ma vendette pi\u00f9 di 600\u00a0000 copie nel mondo. Il rilascio del secondo singolo, \"Baby He's Your Man\", venne comunque cancellato.\nIl tour per promuovere \"Tambu\" si rivel\u00f2 un grande successo, nonostante non ci fossero date negli Stati Uniti. nella prima parte del tour Simon venne sostituito alla batteria da Gregg Bissonette. Il tour si concluse nel 1996.\nIl ritorno di Bobby Kimball.\nIl 1997 rappresentava il 20\u00ba anniversario della formazione del gruppo, e per commemorarlo David Paich e Steve Lukather iniziarono a riascoltare vecchie cassette e vecchi demo per cercare materiale per un album di materiale mai pubblicato prima. Nel 1998 pubblicarono \"Toto XX\", che comprendeva il singolo \"Goin' Home\". I Toto iniziarono un piccolo tour promozionale a cui parteciparono anche Bobby Kimball, Steve Porcaro e Joseph Williams.\nDopo il \"Toto XX Tour\", Bobby si riun\u00ec al gruppo come cantante principale dopo 15 anni di assenza. La band pubblic\u00f2 \"Mindfields\" alla fine del 1999 e si imbarc\u00f2 nel \"Reunion Tour\", un tour mondiale che per la prima volta dopo 6 anni comprendeva date negli Stati Uniti. Dal nuovo album vennero tratti tre singoli: \"Melanie\", \"Cruel\" e \"Mad About You\", canzone scritta insieme da David Paich e Joseph Williams.\nNello stesso anno venne pubblicato anche \"Livefields\" un doppio cd live del Mindfields tour, notevolmente migliore del precedente disco registrato dal vivo (Absolutely Live).\nIl tour si concluse ufficialmente nel 2000, ma il gruppo fece alcune date anche nel 2001. Ad alcune date del 2000 David Paich non partecip\u00f2 e venne sostituito da Jeff Babko, ma riprese comunque a suonare live nel 2001.\nNel 1997 i fratelli Mike e Steve Porcaro, assieme all'ex-cantante Joseph Williams e al batterista Carlos Vega, hanno inoltre composto il tema ufficiale per la finale di Champions League, intitolato \"Young at Heart\".\nIl 25\u00ba anniversario.\nNel 2002, per celebrare il 25\u00ba anniversario, i Toto pubblicarono \"Through the Looking Glass\", un album di cover che voleva rappresentare un tributo alle influenze musicali dei componenti del gruppo, e che comprendeva cover di artisti come Bob Marley, Steely Dan, George Harrison e Elton John. Dall'album vennero tratti 2 singoli: \"Could You Be Loved\", cover di Bob Marley, e \"While My Guitar Gently Weeps\", cover dei Beatles. L'album non fu un successo di vendite e ottenne diverse critiche dai fans, che avrebbero preferito un album con materiale nuovo. Comunque l'album forn\u00ec alla band materiale per il tour per il 25\u00ba anniversario, che inizi\u00f2 nel 2002 e si concluse nel 2003. Dopo il tour vennero pubblicati un album live e un DVD intitolati \"Live in Amsterdam\", entrambi immessi sul mercato alla fine del 2003.\nGreg Phillinganes e il semi ritiro di David Paich.\nAll'inizio del mese di giugno 2003, verso la fine del Tour per il 25\u00ba anniversario, David Paich decise di non prendere parte al resto del tour per poter stare vicino a un membro malato della sua famiglia. Steve Lukather, conosciuto anche per il suo humor, rifer\u00ec che David Paich stava facendo un'operazione di cambio di sesso e sarebbe perci\u00f2 diventato \"Davida\". La storia venne riportata sul sito della band, e venne ripresa dai media di tutto il mondo. Nonostante i fan l'avessero trovata divertente, molte persone si sentirono offese. Lukather si scus\u00f2 per lo scherzo e tutti i riferimenti alla questione vennero tolti dal sito.\nGreg Phillinganes, tastierista che vanta numerose collaborazioni notevoli, come ad esempio Eric Clapton, George Benson, Lionel Richie, Michael Jackson e Stevie Wonder, subentr\u00f2 a Paich per il resto del tour.\nAlla fine del 2003 i Toto presero parte alla \"Night of the Proms\" per due mesi di seguito. David torn\u00f2 ma fu in grado di suonare solo per poche settimane prima di doversi nuovamente ritirare, e quindi fu Greg a sostituirlo per il resto dello show. Lo show fu un successo, con un numero di spettatori ben al di sopra delle aspettative\nAll'inizio del 2004 la band si imbarc\u00f2 in un tour mondiale che dur\u00f2 tutto il 2004 e il 2005. David Paich fece poche apparizioni, mentre Greg suon\u00f2 nella maggior parte degli show. Nel 2005 a Greg fu chiesto di entrare definitivamente nella band, e David Paich si ritir\u00f2 definitivamente dagli spettacoli live. David Paich rimase comunque un membro dei Toto, comparendo come produttore e prendendo parte alle registrazioni in studio.\n\"Falling in Between\" e \"Falling in Between Live\".\nNel 2006 venne pubblicato l'album \"Falling in Between\", distribuito dall'etichetta discografica indipendente napoletana Frontiers Records.\nL'album \u00e8 il primo di nuovo materiale dal 1999, e ha ricevuto critiche positive sia dai fan che dai critici musicali, con recensioni che lo indicano come il miglior album da \"Toto IV\", in una delle canzoni dell'album \"Bottom of Your Soul\" compare anche l'ex cantante della band Joseph Williams come cantante insieme a Bobby Kimball (la parte della prima voce \u00e8 stata infatti affidata a Steve Lukather). In seguito alla pubblicazione del disco, i Toto iniziarono un tour mondiale, durato per tutto il 2006 e il 2007 e che prosegue nel 2008. Al tour prende parte Leland Sklar temporaneamente al posto di Mike Porcaro al basso, a causa dell'infortunio di Mike alla mano. Sia Fergie Frederiksen che Joseph Williams sono apparsi come ospiti in alcune esibizioni nel 2007.\nAlla fine del 2007 i Toto hanno pubblicato il doppio cd live \"Falling in Between Live\", che \u00e8 il quinto album live. Nel febbraio 2008 \u00e8 stato pubblicato anche il DVD omonimo, registrato durante un concerto a Parigi nel marzo 2007.\nFra gli ospiti che hanno partecipato alle registrazioni spicca Ian Anderson (leader dei Jethro Tull): non \u00e8 un caso in quanto le sonorit\u00e0 del disco, almeno per alcuni brani, si avvicinano al progressive rock.\n30\u00ba anniversario e la fine.\nCon la fine del tour di \"Falling in Between\", il gruppo ha in mente di prendersi una pausa per portare avanti progetti solisti. Il preannunciato tour per il 30\u00ba anniversario \u00e8 stato spostato in avanti di qualche anno. Il tour dovrebbe comprendere David Paich, Steve Porcaro, Joseph Williams e Fergie Frederiksen.\nNell'agosto 2007 Steve Lukather ha annunciato che probabilmente il gruppo non terr\u00e0 pi\u00f9 concerti negli Stati Uniti a parte qualche show occasionale, dato che i Toto riscuotono maggiore successo in Asia e in Europa rispetto agli Stati Uniti.\nLukather ha inoltre confermato durante la clinic di Milano del maggio 2008 che le indiscrezioni riguardanti lo scioglimento dei Toto sono da ritenersi vere, motivando la decisione con il fatto che non si sente pi\u00f9 di utilizzare il nome del gruppo per i suoi scopi personali, preferendo invece dedicarsi all'attivit\u00e0 solista.\nLa tensione era troppo alta e Lukather diede conferma ai rumors: propose lo scioglimento alla band a met\u00e0 del \"Falling in Between Tour\", rendendo pubblica la conferma il 6 giugno 2008 sul suo sito ufficiale tramite una lettera ai fan.\nLe attivit\u00e0 degli ex Toto come il cantante originale Bobby Kimball non si sono assopite mentre gli altri membri continuano i tour. Infatti \u00e8 stato formato un gruppo chiamato YOSO (unione del nome Toto con Yes) proprio perch\u00e9 il gruppo \u00e8 formato dall'originale cantante Bobby Kimball e l'ex Yes Tony Kaye (tastierista degli Yes) e Billy Sherwood altro componente degli Yes nei primi anni 2000. Il gruppo degli Yoso oltre a proporre diversi concerti suonando canzoni dei Toto e degli Yes ha inciso anche un cd con brani ex novo e brani eseguiti live.\nIl 12 ottobre 2009 il gruppo \u00e8 entrato nella Musicians Hall of Fame. Alla cerimonia erano presenti David Paich, Steve Porcaro, Steve Lukather e David Hungate.\n2010 - 2013 Dalla riformazione al 35\u00ba anniversario.\nNel 2010 I Toto annunciano una temporanea reunion nel luglio dello stesso anno per svolgere un tour di due settimane organizzato in sostegno al bassista Mike Porcaro, affetto dal morbo di Lou Gehrig e al cantante del 1984-1985 Fergie Frederiksen affetto da un cancro incurabile. Il tour ha visto la partecipazione aggiuntiva di Steve Porcaro alla tastiera (in attivit\u00e0 con i Toto fino al 1987 e qualche partecipazione in altri album) e della sostituzione del cantante Bobby Kimball con Joseph Williams (in attivit\u00e0 tra il 1986 e il 1988 e qualche partecipazione in altri album) e di quella di Leland Sklar su Mike, rimpiazzato da Nathan East e il ritorno di David Paich alle tastiere sostituendo Greg Phillinganes, oltre agli storici Steve Lukather e Simon Phillips alla chitarra e alla batteria, con coristi Mabvuto Carpenter e Jory Steiberg.\nCol successo del tour di reunion nel novembre 2010 i Toto hanno annunciato sul loro sito ufficiale le prime date di un nuovo tour estivo per il 2011, annunciando anche un tour in Giappone da tenersi nel mese di settembre. La formazione \u00e8 la stessa del 2010, ma con l'aggiunta, come corista dopo quattordici anni, di Jenny Douglas-McRae che con la band aveva inciso il disco Tambu. Il concerto tenuto al Castello Scaligero di Villafranca di Verona il 17 luglio 2011 \u00e8 stato filmato ed era stata programmata l'uscita di un DVD per l'anno successivo, ma cos\u00ec non \u00e8 stato. Nel 2012 il gruppo ha organizzato un altro tour estivo in cui figurano 3 date italiane: Lucca, Cattolica e Majano. Il 2013 segna il 35\u00ba anniversario di attivit\u00e0 della band che per festeggiarlo ha organizzato un tour mondiale, tra le varie tappe, figurano quelle italiane di Milano, Roma (in occasione del Rock in Roma) e Padova. In formazione Jenny Douglas \u00e8 stata momentaneamente sostituita dalla cantante Amy Keys.\nL'addio di Simon Phillips e di Nathan East, cambi di line up e Toto XIV.\nAll'inizio del 2014 lo storico batterista Simon Phillips ha annunciato la sua uscita dalla band, per proseguire una carriera solista e deviare verso generi pi\u00f9 accomunabili alla fusion. I rapporti fra i Lukather, Paich e gli altri Toto, e Phillips, comunque, sono rimasti molto amichevoli, tanto che fioccano collaborazioni. Non molto dopo anche Nathan East \u00e8 uscito dalla band esprimendo la stessa volont\u00e0. Il 18 gennaio 2014 \u00e8 morto l'ex cantante del gruppo Fergie Frederiksen, da tempo malato di cancro. Intanto la band ha annunciato di aver scelto come nuovo membro permanente della band alla batteria Keith Carlock, gi\u00e0 batterista con gli Steely Dan. Il tour estivo del 2014 della band si \u00e8 tenuto principalmente negli Stati Uniti, al fianco di Michael McDonald, e ha visto il ritorno del bassista David Hungate anche se come turnista. Nel 2014 i Toto hanno completato le ultimi appendici del tour per il 35\u00ba anniversario, con Shannon Forrest come turnista a sostituire Carlock (ancora e per l'ultima volta impegnato con gli Steely Dan) per le date nordamericane, e con Carlock che ha il suo debutto come membro dei Toto nelle date in Giappone.\nNello stesso anno viene annunciato un nuovo disco inedito della band, dove Keith Carlock figura come membro effettivo ed \u00e8 presente in tutte le registrazioni. Il disco \u00e8 previsto per met\u00e0 del 2015, mentre a met\u00e0 del 2014 \u00e8 previsto il DVD per il 35\u00ba anniversario, intitolato \"Live In Poland\" perch\u00e9 filmato durante il tour nella tappa polacca della band del 25 giugno 2013. Il video inaspettatamente diverr\u00e0 primo nelle vendite in vari paesi d'Europa e un notevole successo verr\u00e0 riscontrato anche negli USA, tutto questo successo contribuir\u00e0 non poco ad aumentare la voglia e la \"spinta\" di ritornare in studio per un nuovo album di brani inediti dopo nove anni dall'ultimo loro lavoro. Il 20 novembre la band ha annunciato di aver terminato le registrazioni del nuovo disco che si chiamer\u00e0 \"Toto XIV\". A gennaio 2015 il gruppo annuncia la tracklist dell'album e l'uscita di esso prevista per il 20 marzo in Europa e 24 marzo negli Stati Uniti, inoltre annuncia il ritorno in formazione di Jenny Douglas Mc-Rae e del percussionista Lenny Castro, dopo ventotto anni, e le date del tour del 2015 che comprendono anche tre date italiane: Milano il 3 luglio, Roma il 5 luglio e Taormina il 19 luglio. A gennaio Keith Carlock ha espresso la volont\u00e0 di continuare con gli Steely Dan, lasciando di fatto il posto alla batteria a Shannon Forrest. Sempre a gennaio il gruppo pubblica \"Orphan\", brano tratto dal nuovo album in versione radio edit come promo, di cui viene girato anche un video musicale. Il primo vero e proprio singolo \u00e8 \"Holy War\" pubblicato a met\u00e0 febbraio, e il 18 febbraio il brano viene certificato primo nella iTunes Singles Rock Chart in Finlandia, Francia, Paesi Bassi, Norvegia e Svezia. A marzo viene pubblicata anche \"Burn\" sempre come singolo su iTunes.\nIl 15 marzo 2015 l'ex bassista Mike Porcaro muore nel sonno nella sua casa a Los Angeles. L'annuncio \u00e8 stato dato dal fratello Steve, tastierista del gruppo, con un messaggio su Facebook: \"Nostro fratello Mike se n'\u00e8 andato, in pace, nel sonno, alle 00.04 nella notte, a casa e circondato dalla sua famiglia. Riposa in pace, fratello mio\".\n40\u00ba Anniversario.\nNel maggio 2017, Lukather ha annunciato l'uscita di un nuovo album della band nel 2018, per la Sony che segner\u00e0 il quarantesimo anniversario. Come spiegato dal chitarrista, si tratta di dieci canzoni, di cui cinque mai realizzate con Jeff Porcaro alla batteria, su tre delle quali Mike Porcaro al basso, e sulle altre due David Hungate. Il nuovo lavoro \u00e8 stato mixato da Bob Clearmountain, che ha gi\u00e0 lavorato con la band con Kingdom of Desire nel 1992. Tre delle nuove composizioni appariranno su un greatest hits, con vecchi brani rimasterizzati intitolato \"40 Trips Around the Sun\", le altre saranno realizzate su un box set durante l'anno. Luke ha dichiarato che nei nuovi brani sono presenti anche ospiti come Vinnie Colaiuta e Niko Bolas. Ha anche annunciato per gennaio l'uscita della sua biografia \"The Gospel According to Luke,\" posticipata al 24 maggio. Il 15 novembre, viene pubblicato dalla band su YouTube \"Alone\", primo dei tre brani inediti, vengono annunciati anche i titoli degli altri due: \"Struck by Lightning\" e \"Spanish Sea,\" pubblicato il 3 gennaio 2018 e primo dei tre brani con i fratelli Porcaro nella sezione ritmica. A febbraio la band parte per un tour mondiale denominato \"40 Trips Around the Sun World Tour\", e nello stesso mese anche \"Struck By Lightning\" viene pubblicato su YouTube. Il 21 novembre viene pubblicato il box set, in una versione limitata di 2000 copie, che prende il titolo di \"All In\", comprendente tutti i dischi da Toto a Mindfields in versione rimasterizzata, pi\u00f9 l'album di inediti denominato \"Old Is New\", da cui viene pubblicato dalla band il 30 novembre il brano \"Devil's Tower\" e, nel maggio 2019, \"Chelsea\".\nNell'ottobre 2019, pochi giorni prima dell'ultimo concerto del tour \"40 Trips Around The Sun\", Steve Lukather rilascia un'intervista nella quale annuncia un imminente ritiro della band, la quale \"non suoner\u00e0 mai pi\u00f9 nella configurazione attuale\". Non \u00e8 ancora chiaro se avverr\u00e0 uno scioglimento della band, ma rimanda la pubblicazione di ulteriori informazioni al 2020.\nNew TOTO - THE DOGZ OF OZ TOUR WORLDWIDE.\nDopo circa un anno di silenzio, il 19 ottobre 2020 il chitarrista Steve Lukather ed il cantante Joseph Williams annunciano un nuovo tour \"The Dogz of Oz Tour\" che si terr\u00e0 nel 2021, con date previste in tutto il mondo. Il tour sar\u00e0 anticipato da una Livestream prevista per il 21 novembre 2020. Al nuovo tour non prenderanno parte gli storici tastieristi Steve Porcaro e David Paich, ma \u00e8 prevista una rinnovata line-up che vede assieme ai due volti storici dei Toto e i due turnisti Warren Ham e Dominique \"Xavier\" Taplin (gi\u00e0 impegnati con i Toto rispettivamente dal 2017 e dal 2018), John Pierce al basso in sostituzione di Shem von Schroeck, Steve Maggiora alle tastiere e voce, e Robert \u201cSput\u201d Searight alla batteria al posto di Shannon Forrest."}
{"id": "91302", "revid": "1543377", "url": "https://it.wikipedia.org/wiki?curid=91302", "title": "Globulo di Bok", "text": "In astronomia, un globulo di Bok \u00e8 una nube scura formata da gas e polveri molto dense, in cui sta avvenendo il processo della formazione stellare. I globuli di Bok si trovano nelle regioni H II, visibili come nubi nere sullo sfondo luminoso. Un tipico globulo di Bok ha una massa compresa tra 10 e 50 volte quella del Sole e ha un diametro di un anno luce circa. Contiene per lo pi\u00f9 idrogeno molecolare (H2), pi\u00f9 ossidi di carbonio ed elio, e un 1% (in massa) di polveri di silicati. I globuli di Bok finiscono in genere per produrre stelle doppie o multiple.\nI globuli di Bok furono osservati per la prima volta dall'astronomo Bart Bok negli anni quaranta. In un articolo pubblicato nel 1947, Bok ed E.F. Reilly ipotizzarono che queste nubi fossero i \"bozzoli\" in cui il collasso gravitazionale stava formando nuove stelle e ammassi stellari. Questa ipotesi era difficile da verificare con gli strumenti del tempo, perch\u00e9 un globulo di Bok \u00e8 una nube che assorbe quasi tutta la luce visibile che passa attraverso di essa, e il suo interno \u00e8 quindi invisibile. Osservazioni infrarosse condotte nel 1990 confermarono che all'interno dei globuli di Bok avviene la formazione stellare. Altre osservazioni hanno rivelato che alcuni globuli di Bok contengono sorgenti calde al loro interno, alcuni degli oggetti di Herbig-Haro, e altri mostrano getti di gas molecolare, tutti fenomeni legati alla formazione stellare. Osservazioni di linee di emissione in banda millimetrica hanno dato indizi consistenti con la caduta di materia su protostelle all'interno dei globuli."}
{"id": "91303", "revid": "104458", "url": "https://it.wikipedia.org/wiki?curid=91303", "title": "Seewis im Pr\u00e4ttigau", "text": "Seewis im Pr\u00e4ttigau (toponimo tedesco, ; in romancio \"Sievgia\", ) \u00e8 un comune svizzero di 1\u00a0390 abitanti del Canton Grigioni, nella regione Prettigovia/Davos.\nIl 24 aprile 1622 vi fu assassinato il missionario cappuccino tedesco Fedele da Sigmaringen, venerato come santo martire dalla Chiesa cattolica."}
{"id": "91305", "revid": "180559", "url": "https://it.wikipedia.org/wiki?curid=91305", "title": "Andreas Aagesen", "text": "Studi\u00f2 legge a Christiania, la moderna Oslo, e a Copenaghen, e interruppe i suoi studi nel 1848 per prendere parte alla prima guerra dello Schleswig, in cui serv\u00ec come leader di un battaglione di riserva. \nNel 1855 divenne professore in giurisprudenza all'Universit\u00e0 di Copenaghen. Nel 1870 fu nominato membro della commissione per formulare un codice marittimo e commerciale e la legge sulla navigazione del 1872 \u00e8 soprattutto merito suo. \nNel 1879 fu eletto membro del Landsting, la camera superiore del Parlamento della Danimarca; ma \u00e8 soprattutto come insegnante che si guadagn\u00f2 la sua reputazione.\nFra i suoi numerosi lavori giuridici possono essere menzionati:\nAagesen \u00e8 stato il successore di Carl Christian Hall come docente di diritto romano all'universit\u00e0 e in questo settore le sue ricerche sono stati epocali. Tutti i suoi allievi furono profondamente impressionati dal suo esame delle fonti, dalle sue dimostrazioni e dalla sua ricerca della realt\u00e0."}
{"id": "91306", "revid": "104458", "url": "https://it.wikipedia.org/wiki?curid=91306", "title": "Bad Ragaz", "text": "Bad Ragaz (pronuncia: , toponimo tedesco; fino al 1937 Ragaz) \u00e8 un comune svizzero di 5\u00a0739 abitanti del Canton San Gallo, nel distretto di Sarganserland.\nStoria.\nFamosa per i suoi bagni termali, dal suo territorio nel 1803 furono scorporate le localit\u00e0 di Vilters e Wangs, divenute comuni autonomi.\nInfrastrutture e trasporti.\nBad Ragaz \u00e8 servito dall'omonima stazione sulla ferrovia Coira-Rorschach."}
{"id": "91309", "revid": "110157", "url": "https://it.wikipedia.org/wiki?curid=91309", "title": "Fl\u00e4sch", "text": "Fl\u00e4sch (toponimo tedesco; ) \u00e8 un comune svizzero di 835 abitanti del Canton Grigioni, nella regione Landquart.\nStoria.\nIl comune di Fl\u00e4sch \u00e8 stato istituito nel 1803 per scorporo da quello di Maienfeld.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "91310", "revid": "287204", "url": "https://it.wikipedia.org/wiki?curid=91310", "title": "Aak (musica)", "text": "L'aak (\u96c5\u6a02) \u00e8 un genere di musica di corte coreana, derivata dalla musica rituale cinese, nota come yayue.\nL\"aak\" fu portata in Corea nel 1116 e fu molto popolare per diverso tempo prima di scomparire. Fu resuscitata nel 1430, basandosi sulla ricostruzione di antiche melodie. Il genere \u00e8 ora altamente specializzato e usa solamente due melodie sopravvissute ed \u00e8 suonata solo in rarissimi concerti, come al Sacrificio a Confucio a Seul.\nL\"aak\" \u00e8 uno dei tre tipi di musica coreana di corte; gli altri due sono il \"tangak\" e lo \"hyangak\". L\"aak\" \u00e8 simile al \"tangak\" per il fatto che entrambe sono suonate raramente ed hanno influenze cinesi."}
{"id": "91311", "revid": "125934437", "url": "https://it.wikipedia.org/wiki?curid=91311", "title": "Trombone", "text": "Il trombone \u00e8 uno strumento musicale aerofono della famiglia degli ottoni.\nNella versione moderna e pi\u00f9 comune \u00e8 noto come trombone a tiro o trombone a coulisse ed \u00e8 caratterizzato da una pompa mobile (il \"tiro\" appunto, o \"coulisse\" in francese, \"slide\" in inglese) a forma di U che unisce due tubi paralleli ed \u00e8 in questo modo allungabile modificando la lunghezza del percorso dell'aria e di conseguenza l'intonazione dell'armonico di base. Esiste anche il trombone a pistoni che \u00e8 strutturato sul medesimo principio della tromba.\nIl musicista che suona il trombone \u00e8 chiamato \"trombonista\".\nIl trombone fu il primo, tra gli strumenti ad ottone, a disporre degli armonici nelle sette posizioni degli attuali strumenti a pistoni, e di conseguenza della scala cromatica, grazie alla coulisse, per cui venne in origine considerato il pi\u00f9 perfetto degli strumenti a bocchino.\nStoria del trombone.\nLe prime notizie del trombone risalgono alla seconda met\u00e0 del XV secolo, quando venne raffigurato nel dipinto del pittore pratese Filippino Lippi \"L'assunzione della Vergine\" (affreschi in Santa Maria sopra Minerva a Roma) ed anche in un'opera del Perugino conservata all'Escorial vicino a Madrid.\nLo strumento aveva gi\u00e0 l'aspetto del trombone moderno, ma la conicit\u00e0 dei canneggi era meno accentuata, e la campana era molto piccola rispetto allo strumento moderno, con una svasatura quasi assente. L'intonazione di base del trombone era il La, ed i principali artigiani costruttori dello strumento si trovavano nelle Fiandre e a Norimberga.\nAll'inizio del XVII secolo Michael Praetorius illustr\u00f2 ed elenc\u00f2, nel suo \"Syntagma musicum\", quattro versioni del trombone: \"Alt Posaune\" (simile al moderno trombone contralto), \"Gemeine Posaune\" (il moderno trombone tenore), \"Quart\" e \"Quint-Posaunen\" (intonati una quarta e una quinta sotto il tenore, simili al moderno trombone contrabbasso in Fa), e \"Octav Posaune\" (simile al moderno trombone contrabbasso in Si\u266d, intonato una ottava sotto il tenore).\nNel 1607 l'orchestra dell'\"L'Orfeo\" di Claudio Monteverdi comprendeva cinque tromboni dal differente registro (primo utilizzo \"ufficiale\" del trombone).\nIl trombone si svilupp\u00f2 nel tempo, essendo utilizzato principalmente in piccoli gruppi e nella musica sacra, e non divenne parte integrante dell'orchestra fino al XVIII secolo, quando fu adottato da Christoph Willibald Gluck (\"Ifigenia in Tauride\"), Francois Joseph Gossec e poi da Wolfgang Amadeus Mozart che user\u00e0 i tromboni come raddoppio al coro in diverse composizioni, praticamente tutte le sue messe, nelle opere come \"Don Giovanni\" e \"Il flauto magico\" e addirittura in alcuni soli, come nell'oratorio \"L'obbligo del Primo Comandamento\" (\"Die Schuldigkeit des Ersten Gebots\" KV 35), nell'Agnus Dei della \"Missa Solemnis KV 139\" \"Waisenhausmesse\", nell'oratorio \"Davide Penitente\" e nel \"Tuba mirum\" del \"Requiem\".\nSuccessivamente lo strumento suscit\u00f2 l'attenzione di Beethoven, che lo introdusse nella quinta, sesta e nona sinfonia e scrisse tre \"equali\" per quattro tromboni soli, e di Schubert, che lo introdusse nelle sue ultime due sinfonie.\nIn questo periodo e fino alla prima met\u00e0 del XIX secolo, il trombone fu molto usato dalle bande militari tedesche: questo contribu\u00ec a modificarne l'intonazione di base da La a Si\u266d, allargarne il canneggio ed introdurre la ritorta, per abbassare l'intonazione in Fa.\nIl trombone moderno era oramai sviluppato e diffuso, tanto da essere molto utilizzato da Johannes Brahms, Richard Wagner, Anton Bruckner, Gustav Mahler, e Richard Strauss.\nI compositori avevano a disposizione uno strumento completo e versatile al punto che Hector Berlioz afferm\u00f2 fra l'altro che lo strumento era capace di esprimere un ampio spettro di suggestioni sonore, dal \"calmo e posato accento religioso\" al \"clamore selvaggio dell'orgia\". Lo stesso Berlioz scrisse un grande solo per trombone nella sua \"Grande symphonie fun\u00e8bre et triomphale\".\nNel XIX secolo alcuni compositori lo utilizzarono in maniera pi\u00f9 stereotipata, come rinforzo di voci basse e armonie di insieme. Con l'avvento della musica da ballo e lo \"swing\" nel XX secolo il trombone ha sviluppato moltissime nuove sonorit\u00e0 e tecniche.\nIn questo periodo, un forte stimolo allo sviluppo della tecnica e delle potenzialit\u00e0 espressive dello strumento, fu dato da musicisti jazz, come ad esempio Tommy Dorsey.\nAll'inizio degli anni settanta del Novecento, Edward Kleinhammer (terzo trombone della Chicago Symphony Orchestra) aggiunse una seconda ritorta in Solb al suo trombone basso (che aveva una sola ritorta in Fa), inaugurando la \"nascita\" del nuovo trombone basso in Sib, che si sarebbe sempre pi\u00f9 distinto dal trombone tenore per quanto riguarda: concezione del suono (pi\u00f9 grosso, scuro e grave, ma sempre focalizzato e risonante), tecnica della \"coulisse\" (posizioni diverse in base alla combinazione delle due ritorte), scelta di bocchini pi\u00f9 grandi.\nAttualmente il trombone \u00e8 utilizzato nei pi\u00f9 vari generi musicali, dalla musica classica, al jazz, dalla salsa allo ska, dal funk alla musica militare.\nTipi di trombone.\nEsistono vari tipi di trombone che si differenziano per la nota dell'armonico di base, il timbro (sul quale possono influire le varie parti del trombone e addirittura una differente laccatura (verniciatura) della campana), l'estensione e la presenza di una o pi\u00f9 ritorte per il trasporto e la modifica della tonalit\u00e0.\nTrombone soprano.\n\u00c8 quasi mai utilizzato. \u00c8 suonato in alcuni contesti barocchi (Gluck) e jazzistici. Grazie al glissato si ottengono effetti impossibili da ottenere con la tromba. Suona nel registro e con gli stessi bocchini della tromba, e legge in chiave di violino.\nTrombone contralto.\nIl trombone contralto \u00e8 tagliato una quarta sopra il trombone tenore (il padre della famiglia rispetto al quale si fanno i rapporti): ed \u00e8 quindi in Mi\u266d. In passato era comune anche il contralto in Fa (vedi tromboni antichi). Alcune ditte producono contralti con ritorta in Si\u266d (se azionati portano praticamente lo strumento in sesta posizione) che rende pi\u00f9 agevoli alcuni passaggi nelle posizioni lontane. Le ritorte aiutano anche l'esecuzione dei trilli (avendo pi\u00f9 posizioni a disposizione, c'\u00e8 la possibilit\u00e0 di trovare una combinazione che permetta di avere degli armonici pi\u00f9 vicini fra loro, agevolando il trillo). \u00c8 stato usato regolarmente fino all'et\u00e0 wagneriana, in trio insieme al tenore in Sib e al basso in Fa. Dopo pi\u00f9 di un secolo di oblio, ha conosciuto di recente un grande \"revival\" da parte di trombonisti tenori che cercano uno strumento timbricamente pi\u00f9 adatto a suonare le prime parti di moltissime musiche precedenti Wagner. Legge in chiave di contralto.\nAlcune ditte, fra cui la giapponese Yamaha, producono una particolare ritorta, detta \"da trillo\", che serve solo per i trilli e cambia l'intonazione di un solo semitono.\nQuasi tutti i produttori tranne Selmer/Bach (terza posizione alla campana) costruiscono i tromboni contralti con la quarta posizione che si trova visivamente all'altezza della campana.\nTrombone tenore.\nIl pi\u00f9 comune, intonato in Si\u266d una ottava sotto la tromba, generalmente senza ritorta, il diametro del canneggio va dal fino a .\n\u00c8 inoltre diffusissimo il trombone tenore con ritorta, il quale pu\u00f2 passare dalla tonalit\u00e0 di Si\u266d a quella di Fa, azionando la valvola rotativa. Nell'organico dell'orchestra sinfonica ne sono generalmente previsti due. La ritorta, che trasporta lo strumento in Fa, permette una maggiore estensione dello strumento verso il registro grave ed agevola nella tecnica della coulisse. Il canneggio normalmente \u00e8 intorno ai . Esistono diversi modelli di valvole per le ritorte. Oltre alle classiche valvole rotative ne esistono altri modelli, con principi meccanici diversi (Hagmann, Thayer, Bosc\u2026).\nCon il termine tenore si intende un trombone in Si\u266d, oppure uno in Si\u266d con ritorta in Fa, e taluni indicano come tenor-basso un trombone in Si\u266d con ritorta in Fa ma con canneggio largo da trombone basso.\nTrombone basso.\nUtilizzato in orchestra sinfonica e anche in \"big band\", ha canneggio pi\u00f9 ampio di quello del tenore (generalmente sui ) e ha generalmente 2 ritorte. \u00c8 tagliato in Si\u266d, come il tenore, ma gli armonici gravi sono molto pi\u00f9 corposi e quelli acuti pi\u00f9 deboli. Alcuni trombonisti bassi utilizzano ancora vecchi modelli con una sola ritorta in Fa, che differiscono dai tenori per la grandezza del canneggio e della campana.\nCi sono due configurazioni possibili delle valvole: quella indipendente e quella dipendente.\nTrombone contrabbasso.\nSi tratta dello strumento pi\u00f9 grave della famiglia, e non deve confondersi con il Cimbasso (che \u00e8 una sorta di incrocio tra trombone basso e una tuba a valvole o pistoni, tipico dell'opera italiana dell'Ottocento). Ne esistono una taglia in Si\u266d cio\u00e8 un'ottava sotto al trombone tenore (spesso caratterizzata da una doppia coulisse) ma usata molto raramente, e una taglia in Fa, una quarta sotto al trombone tenore, che \u00e8 invece la pi\u00f9 usata, come nella Tetralogia di Richard Wagner (dove \u00e8 presente nell'organico con il nome tedesco \"Kontrabassposaune\"), o in alcune composizioni di Arnold Sch\u00f6nberg e Richard Strauss. Questi strumenti sono quasi sempre dotati di due ritorte che permettono di non utilizzare le posizioni \"distanti\", altrimenti raggiungibili solo con l'uso di una maniglia.\nTrombone a pistoni.\nIl trombone a pistoni, ed il suo predecessore a cilindri, \u00e8 stato molto utilizzato. Dato che l'impiego dei tromboni in gran parte del repertorio classico e romantico prevede corali e armonie, nel tempo lo strumento a pistoni \u00e8 stato sostituito da quello a coulisse, che permette una maggiore accuratezza dell'intonazione. Il suono degli strumenti a pistoni, che solitamente erano e sono costruiti con un canneggio piccolo, non si discostava molto dal suono degli strumenti a \"coulisse\", che per molti anni sono stati costruiti con canneggi simili a quelli usati per i tromboni a pistoni. Nonostante questo il trombone a pistoni non \u00e8 scomparso, poich\u00e9 grazie alla sua maggiore agilit\u00e0 \u00e8 stato preferito da alcuni strumentisti (come ad esempio i jazzisti Juan Tizol e Bob Brookmeyer) come proprio strumento di elezione. Rimane ancora oggi molto presente nelle bande musicali.\nAltri tromboni.\nOltre ai tromboni menzionati esiste il sopranino in Mi\u266d, tagliato una quarta sopra il soprano e un'ottava sopra il contralto, e il piccolo in Si\u266d, tagliato un'ottava sopra il soprano, che sono caduti in disuso per la bassa qualit\u00e0 sonora e le grandi problematiche tecniche, ma rivalutati con il passare del tempo e oggi ripresi. Questi strumenti sono suonati in genere da trombettisti.\nTromboni antichi.\nDa ricordare i tromboni antichi (tromboni rinascimentali, sackbut dal francese antico \"sacquer\" ovvero \"estrarre\"). Molto simili nella struttura all'odierno trombone, furono utilizzati in gruppi strumentali o in sostituzione o rafforzo della voce. Esistevano principalmente 3 taglie di tromboni: \"kleine\", \"mittel\" e \"quart\" (che divennero successivamente Contralto, Tenore e Basso) e a quanto pare (archivi della Hofkapelle di Stoccarda, 1589) venivano costruiti dei tromboni in taglie diverse \"da trasporto\" che avevano denominazioni come \"secondposaune\", \"terzposaune\".\nArmonico base indicativo degli strumenti antichi:\nGli strumenti antichi generalmente avevano molte pompe addizionali per variare la nota base dello strumento.\nTimbro.\nIl trombone deve il suo timbro a tutta una serie di fattori, in primis dal trombonista stesso. Alcuni suonatori di ottoni ritengono che le campane rosse producano un timbro leggermente pi\u00f9 scuro con un grandissimo spettro dinamico, le campane gialle un timbro leggermente pi\u00f9 chiaro con una maggiore stabilit\u00e0 dinamica e le campane rosa una via di mezzo tra le rosse e le gialle. Le campane di argento sono poco diffuse nel mondo dei tromboni. La laccatura pu\u00f2 rendere il suono pi\u00f9 limpido e cristallino, mentre il metallo molto slaccato potrebbe favorire un suono pi\u00f9 \"grezzo\" e \"spontaneo\", in quanto il metallo vibra in modo pi\u00f9 libero. Oltre alle considerazioni e alle sensazioni personali, per apprezzare a pieno queste differenze lo strumentista deve avere un suono pulito, centrato e risonante. Il suono di un trombone viene influenzato anche dalla forma e lo sviluppo della campana, cos\u00ec come dal bocchino usato dallo strumentista e dal cannello (il tubo interno alla parte iniziale della \"coulisse\", dove si inserisce il bocchino) che influisce anche sul timbro, sull'intonazione e sulla facilit\u00e0 di emissione (cio\u00e8 di produzione del suono).\nIl trombone, con il suo timbro ed i suoi livelli dinamici, pu\u00f2 evocare tutta una serie di \"colori\" e sonorit\u00e0: pu\u00f2 avere un suono maestoso, sonoro, squillante, solenne, chiaro, impetuoso e brillante ma anche dolce, espressivo, morbido, lirico, scuro, leggero e caldo. \nEstensione.\nL'estensione dello strumento dipende quasi esclusivamente dalla capacit\u00e0 e abilit\u00e0 del trombonista.\nIn prima posizione la nota pi\u00f9 grave \u00e8 il \"pedale\" Si\u266d1, mentre allungando la \"coulisse\" in settima posizione si pu\u00f2 ottenere un Mi1 (ovvero il Mi pi\u00f9 grave suonabile con un pianoforte). Andando verso l'acuto, seguendo gli armonici naturali si possono ottenere note abbastanza acute, come ad esempio il Re\u266d4 in seconda posizione (nota contenuta nell'assolo di trombone del \"Bol\u00e9ro di Ravel\").\nLa prima apparizione del trombone nell'organico di una Sinfonia \u00e8 nella 5\u00aa di Beethoven, dove viene utilizzato fino al Fa4. Questa nota segner\u00e0 l'estensione acuta del trombone in quasi tutto il repertorio orchestrale successivo (con qualche eccezione in cui al trombone viene richiesto di suonare ancora pi\u00f9 acuto, come in alcune composizioni di Xenakis).\nNel jazz l'estensione \u00e8 decisa dall'esecutore, e per questo si hanno spesso esecutori che suonano anche oltre il Si\u266d6 (ad esempio Bill Watrous nel brano \"Floor Walk Up\" dell'album \"Manhattan Wildlife Refuge\" tocca un altissimo Mi\u266d5; scrivendolo in chiave di basso si avrebbero nove tagli in gola).\nAltri esempi nel jazz:\n\"Such Sweet Thunder\" di Duke Ellington, in cui vi \u00e8 un brano per trombone solo (\"Sonnet to Hank Cinq\") dedicato al trombonista Britt Woodman, capace di suonare un La\u266d4; in un arrangiamento di \"Silent Night\", eseguito dagli Airmen of Note, Dave Steinmeyer suona fino al Si\u266d5.\nNotazione.\nGeneralmente le parti per trombone si scrivono in chiave di basso. Nel repertorio orchestrale si usa molto spesso la chiave di tenore per il primo e il secondo trombone (tenori) e quasi sempre la chiave di basso per il terzo trombone (basso).\nNella musica russa (Glinka, Borodin, Rimskij-Korsakov, \u0160ostakovi\u010d, Prokof'ev ecc.) \u00e8 facile trovare entrambe le parti di primo e secondo trombone in chiave di contralto, anche se il registro \u00e8 quello del trombone tenore. Le parti per trombone contralto vengono scritte in chiave di contralto. In ogni caso, il trombone, essendo uno strumento non traspositore, suoner\u00e0 le note reali in qualsiasi chiave. Raramente la parte del trombone \u00e8 scritta in chiave di violino (Ravel ne \"L'Enfant et les sortil\u00e8ges\"; Tomasi, \"Concerto per trombone\").\nLa tecnica.\nIl trombone, come tutti gli strumenti a ottone, \u00e8 uno strumento ad ancia labiale, poich\u00e9 la parte che mette l'aria in vibrazione \u00e8 formata dalle labbra dell'esecutore. \u00c8 usato anche nelle bande musicali e rafforza il filicorno tenore e baritono, o invece esegue il tipico accompagnamento in levare delle marce. La vibrazione delle labbra, raccolta dal bocchino, viene amplificata dallo strumento, risultando nel suo suono caratteristico. La diversa frequenza (altezza) della vibrazione delle labbra permette all'esecutore di avere oltre quattordici note in ognuna delle sette posizioni della \"coulisse\". Nel trombone, il tiro (ovvero la pompa allungabile) varia la lunghezza dello strumento, andando di conseguenza a variare l'armonico di base.\nEsistono sette posizioni che si equivalgono alle combinazioni dei tre pistoni degli altri strumenti ad ottone. Combinando le note prodotte nelle differenti serie degli armonici lo strumentista ad ottone ottiene tutti i suoni della scala cromatica.\nPer convenzione, le posizioni sono numerate da 1 a 7, in proporzione all'estensione della \"coulisse\" (dove 1 \u00e8 completamente ritratta e 7 completamente estesa).\nQuando si utilizzano le cosiddette ritorte lo strumento si allunga, cambiando tonalit\u00e0. Ma dato che la lunghezza (distanza) delle posizioni \u00e8 un rapporto matematico percentuale in confronto alla lunghezza che origina la nota pedale, pi\u00f9 si allunga lo strumento e pi\u00f9 le posizioni diventano distanti fra loro. Si avranno quindi solo sei posizioni con la ritorta in Fa e solo cinque con la ritorta in Re (ritorta di Fa e Sol\u266d abbassate insieme nel caso del trombone basso a valvole indipendenti).\nLe tecniche musicali utilizzabili sono le medesime di altri ottoni con in aggiunta la possibilit\u00e0 di effettuare il glissato ed il vibrato con la \"coulisse\".\nNella musica contemporanea si possono trovare effetti particolari, da realizzare con l'asportazione di alcune pompe o anche suonando con la sola coulisse.\nMolte le sordine che possono essere usate per variare il suono. Tra queste ricordiamo la \"straight\", la \"cup\" e la \"harmon\". Quest'ultima sordina pu\u00f2 generare l'effetto \"wa-wa\", usando la mano per aprire e chiudere in rapida successione la \"trombetta\" della sordina. La sordina \"harmon\" pu\u00f2 anche essere usata senza la \"trombetta\" (con la dicitura \"Harmon Stem Out\"). Vengono poi usati come delle sordine i \"plunger\", che sono dei coperchi tenuti con le dita davanti alla campana. Come \"plunger\" vengono usate molto spesso delle semplici ventose sturalavandini. Le sordine sono realizzate in ottone, alluminio, rame, plastica e cartone, e generalmente hanno dei sugheri che permettono loro d'incastrarsi nelle campane.\nEsistono anche delle sordine mute, che servono a smorzare quasi completamente il suono dello strumento, permettendo di studiare in albergo o in appartamenti in condominio. Molto spesso, dovendo eliminare quasi completamente il suono, creano delle alterazioni dell'intonazione e della resistenza che il suonatore percepisce dallo strumento. Alcune sordine mute sono dotate di una specie di stetoscopio, mentre altre hanno una centralina elettronica a cui attaccare delle cuffie o auricolari."}
{"id": "91312", "revid": "110157", "url": "https://it.wikipedia.org/wiki?curid=91312", "title": "Aakirkeby", "text": "Aakirkeby \u00e8 l'unico centro abitato situato nell'entroterra dell'isola danese di Bornholm, nel mar Baltico. Ha una popolazione di 6.622 abitanti.\nFino al 2001 Aakirkeby costituiva una municipalit\u00e0 autonoma, attualmente fa parte del comune regionale di Bornholm."}
{"id": "91317", "revid": "124419712", "url": "https://it.wikipedia.org/wiki?curid=91317", "title": "Sils im Engadin", "text": "Sils im Engadin (ufficialmente Sils im Engadin/Segl, in cui \"Sils im Engadin\" \u00e8 la denominazione in tedesco e \"Segl\" quella in romancio; in italiano storico \"Siglio in Engadina\" o \"Sigli\") \u00e8 un comune svizzero di 761 abitanti del Canton Grigioni, nella regione Maloja.\nGeografia fisica.\nSils im Engadin \u00e8 situato in Alta Engadina, sulla sponda sinistra dell'Inn, tra i laghi di Sils e di Silvaplana; dista 10\u00a0km da Sankt Moritz, 41\u00a0km da Chiavenna, 77\u00a0km da Coira e 116\u00a0km da Lugano.\nIl punto pi\u00f9 elevato del comune \u00e8 la cima del Piz Corvatsch (3\u00a0451\u00a0m s.l.m.), sul confine con Samedan.\nSociet\u00e0.\nEvoluzione demografica.\nSils im Engadin ha una popolazione (al 31 dicembre 2015) di 761 abitanti.\nL'evoluzione demografica \u00e8 riportata nella seguente tabella:\nLingue e dialetti.\nNel 2000 la maggioranza della popolazione era di madrelingua tedesca (59%), con l'italiano seconda lingua (15%) e il romancio terza (12%). .\nCultura.\nQui sono ambientati il romanzo di Rosetta Loy \"Cioccolata da Hanselmann\" (1997) e il film di Olivier Assayas \"Sils Maria\" (2014).\nGeografia antropica.\nFrazioni.\nIl comune di Sils im Engadin comprende quattro frazioni; :\nInfrastrutture e trasporti.\nLa stazione ferroviaria pi\u00f9 vicina \u00e8 quella di Sankt Moritz, gestita dalla Ferrovia Retica."}
{"id": "91320", "revid": "2730", "url": "https://it.wikipedia.org/wiki?curid=91320", "title": "David Hume", "text": "\u00c8 considerato il terzo e forse il pi\u00f9 radicale dei \"British Empiricists\" (\"empiristi britannici\"), dopo l'inglese John Locke e l'anglo-irlandese George Berkeley.\nBiografia.\nDavid Hume, figlio dell'avvocato Joseph Home di Chirnside e di Katherine Falconer, figlia del presidente del collegio di giustizia, nacque terzogenito in un palazzo sul lato nord del Lawnmarket a Edimburgo. Pur se di origini nobili la sua famiglia non era molto ricca, e a lui venne affidata una porzione esigua del loro patrimonio. Modific\u00f2 il suo cognome da \"Home\" a \"Hume\" nel 1734, per mantenere meglio la pronuncia scozzese anche in Inghilterra.\nIstruzione.\nHume frequent\u00f2 dal 1731 l'Universit\u00e0 di Edimburgo. Sebbene inizialmente avesse preso in considerazione una carriera nell'ambito della giurisprudenza come auspicato dai suoi genitori, si ritrov\u00f2 ad avere, secondo le sue parole, \u00abun'insormontabile avversione a ogni cosa fuorch\u00e9 alle ricerche della Filosofia e della Cultura generale\u00bb. Decise quindi di coltivare studi classici. Nutr\u00ec scarso rispetto per i professori ed era molto insoddisfatto delle dottrine filosofiche del suo tempo, nel 1735 diceva a un amico: \u00abda un professore non c'\u00e8 da imparare nulla che non si possa trovare nei libri\u00bb.\nHume fece una scoperta filosofica che gli apr\u00ec \u00ab... un nuovo contesto del pensiero\u00bb, che lo ispir\u00f2 \u00ab... a rigettare ogni altro piacere o affare per applicarsi completamente ad esso\u00bb. Il filosofo non rivel\u00f2 cosa fosse questo \"contesto\" e i commentatori hanno proposto una serie di congetture al riguardo. A causa di questa ispirazione, Hume si avvi\u00f2 a dedicare almeno dieci anni a leggere e a scrivere.\nCarriera.\nI suoi debutti come avvocato a Bristol non andarono a buon fine e ben presto scelse di trasferirsi in Francia, a La Fl\u00e8che, dove rest\u00f2 tre anni, dal 1734 al 1737, e dove scrisse la sua opera pi\u00f9 importante, il \"Trattato sulla natura umana\", che verr\u00e0 pubblicato dopo il suo ritorno a Londra, ma senza successo.\nRitornato in Inghilterra, pubblic\u00f2 nel 1742 la prima parte dei suoi \"Saggi morali e politici\". Quest'opera ricevette un'accoglienza pi\u00f9 favorevole sia tra il pubblico sia tra gli intellettuali, ma non fu sufficiente per ottenere una cattedra di filosofia presso l'universit\u00e0 di Edimburgo e nemmeno presso quella di Glasgow: probabilmente la sua nomea di ateo e la strenua opposizione del suo pi\u00f9 forte critico Thomas Reid furono all'origine di questa mancata nomina. Ritorn\u00f2 quindi sul continente e, tra il 1745 e 1748, ottenne vari incarichi politici, recandosi fra l'altro alle corti di Vienna e Torino.\nNel 1748 pubblic\u00f2 a Londra la \"Ricerca sull'intelletto umano\". Nel 1752 ebbe un posto di bibliotecario alla facolt\u00e0 di diritto di Edimburgo, impiego che gli lasci\u00f2 molto tempo a disposizione per riflettere, indagare e scrivere: sono di questi anni la \"Storia d'Inghilterra\", da Giulio Cesare fino all'ascesa di Enrico VII, e la \"Ricerca sui princ\u00ecpi della morale\". Nel 1757 pubblic\u00f2 la \"Storia naturale della religione\"; un altro scritto su questo stesso tema, per molti il suo capolavoro stilistico, \u00e8 \"Dialoghi sulla religione naturale\", pubblicato postumo nel 1779. In quest'ultima opera, scritta tra il 1749 e il 1751, critica tutte le prove che dimostrano l'esistenza di Dio.\nNel 1763 divenne segretario dell'ambasciatore d'Inghilterra a Parigi, citt\u00e0 nella quale rimase fino al 1766. Qui ebbe l'opportunit\u00e0 di frequentare gli ambienti illuministi e conoscere il filosofo Jean-Jacques Rousseau, nonch\u00e9 essere ospite del barone Paul Henri Thiry d'Holbach all'epoca impegnato nella sua accanita battaglia antireligiosa. Tornato in Inghilterra, decise di ospitare Rousseau, frequentazione che per\u00f2 fin\u00ec con una clamorosa rottura per incompatibilit\u00e0 di carattere e per il patologico delirio di persecuzione da cui era afflitto l'autore dell\"'Emilio\". Oramai ricco, termin\u00f2 la sua esistenza a Edimburgo il 25 agosto 1776, morendo per un tumore intestinale.\nOpere di Hume.\nTutte le opere filosofiche qui sotto elencate sono state pubblicate in traduzione italiana nei due volumi delle \"Opere filosofiche\", a cura di Eugenio Lecaldano ed Enrico Mistretta, Laterza, Bari 1971.\nIl pensiero.\nLa filosofia di Hume \u00e8 spesso definita come uno scetticismo radicale dal punto di vista teorico e moderato dal punto di vista pratico. Il suo pensiero pu\u00f2 inoltre essere inscritto all'interno del naturalismo. Gli studi su Hume hanno spesso oscillato nel dare pi\u00f9 importanza alla componente scettica (evidenziata dai positivisti logici) e coloro che hanno dato risalto al lato naturalista. Quel che \u00e8 certo \u00e8 che ebbe una decisiva influenza sullo sviluppo della scienza e della filosofia moderna.\nIl suo pensiero, nato sotto la luce delle correnti illuministiche del XVIII secolo, mirava a realizzare una \"scienza della natura umana\" dotata di quella stessa certezza e organizzazione matematica che Newton aveva utilizzato per la fisica, in cui compie un'analisi sistematica delle varie dimensioni della natura umana, considerata la base delle altre scienze. Con Hume la revisione critica dei sistemi di idee della tradizione giunge ad una svolta radicale. Egli delinea un \"modello empirista di conoscenza\" che si riveler\u00e0 critico verso l'illuministica fede nella ragione. Ne discende che Hume sia oggi considerato uno dei pi\u00f9 importanti teorici del liberalismo moderno.\nI limiti del pensiero umano.\nCi sono, per Hume, due tipi di filosofia, una \"facile e ovvia\", l'altra \"difficile e astrusa\". Quella ovvia \u00e8 esortativa, precettista, consolatoria e alla fine risulta fin troppo banale, l'altra \u00e8 astratta, decisamente inservibile per la vita, perch\u00e9 orientata all'esaltazione di dispute interminabili; e spesso scade in una forma di \"malattia metafisica\" o sapere astratto perch\u00e9 pretende di conoscere l'inconoscibile. Hume raccomanda di superare ambedue queste forme del filosofare. Appare a lui evidente, come in una forma di intuizione, la possibilit\u00e0 di una \"nuova strada\" del sapere: fondare una \"scienza esatta della natura umana\".\nLa straordinaria intuizione lo sprona a scrivere la sua opera principale \"Trattato sulla natura umana\" con il significativo sottotitolo \"Un tentativo di introdurre il metodo sperimentale di ragionamento negli argomenti morali\". \u00c8 evidente che Hume \u00e8 seguace di quel sapere baconiano inglese a cui si erano ispirati Locke e Newton e che non era stato del tutto estraneo alle grandi rivoluzioni politiche ed economiche che l'Inghilterra stava attuando. Bisogna che il metodo sperimentale non si adoperi solo per studiare i cieli o la realt\u00e0 fisica, ma serva per comprendere meglio l'essere umano e la sua natura. Si amplia cos\u00ec quel gruppo di giovani inglesi che ormai credono ad \"una nuova filosofia\" (Locke, Shaftesbury, Hutcheson, lo stesso Berkeley), che, pur nella diversit\u00e0 di impostazione, vogliono fondare il loro sapere sull'esperienza e non sulle idee innate (aprioristiche deduzioni cartesiane). Tutto lo studio dell'uomo dovr\u00e0 partire dall'osservazione concreta della sua natura, dall'analisi del \"sentimento\" pi\u00f9 che della \"ragione\" e anche le valutazioni morali dovranno essere fondate su motivazioni naturalistiche pi\u00f9 che su astratte idealit\u00e0 giusnaturaliste o religiose. Hume \u00e8 in disaccordo dunque, con alcune teorie di Locke.\nLa critica del concetto di causalit\u00e0.\nOgni qualvolta si assiste a due eventi in rapida successione, capita spesso di pensare che ci debba essere una qualche connessione fra i due eventi, e in particolar modo, che l'evento che viene cronologicamente per primo \"produca\" il successivo e che quindi l'evento A sia la causa dell'evento B. Hume rifiuta per\u00f2 questo punto di vista: infatti egli si domanda con quale procedimento e su quali basi si pu\u00f2 desumere B dato l'evento A.\nSul principio di causalit\u00e0 si basavano tutti quei procedimenti di \"previsione\" con cui ad un evento se ne fa seguire un altro teoricamente collegato al precedente. L'esempio famoso di Hume \u00e8 quello della palla da biliardo lanciata contro un'altra: per qualunque osservatore apparir\u00e0 sempre prima una palla che si scontra con un'altra e poi il mettersi in moto di quest'ultima. Cos\u00ec facendo tutti gli osservatori, dopo qualche lancio, potranno affermare che la seconda palla si muover\u00e0 vedendo soltanto la prima palla che viene lanciata verso di essa.\nHume tent\u00f2 di capire quale fosse il ragionamento che ci fa prevedere il moto di B conoscendo soltanto quello di A. Escluse subito un ragionamento \"a priori\", ovvero un'inferenza \"necessaria\" che ad A fa seguire necessariamente B, in quanto fra due eventi \u00e8 impossibile ricavare una qualsiasi relazione necessaria. Ma non si pu\u00f2 pensare nemmeno a un discorso \"empiristico\", in quanto, come ragionamento \"a posteriori\", pu\u00f2 essere effettuato solo successivamente ai due eventi. E anche in questo caso non ci possono essere prove che confermino che B sia la conseguenza di A in quanto il rapporto fra A e B \u00e8 di consequenzialit\u00e0 e non di produzione, cio\u00e8 si pu\u00f2 affermare in base all'esperienza solo che A precede B e che A \u00e8 molto vicino a B ma non si pu\u00f2 dedurre niente che leghi \"indiscutibilmente\" l'evento A a quello B. Con Hume la ragione scopre di non poter dimostrare con necessit\u00e0 la connessione delle cose ma di poterla soltanto asserire per mezzo dell'immaginazione.\nIl fatto insomma che ad un evento A segua da milioni di anni un evento B non pu\u00f2 darci la certezza assoluta che ad A segua sempre B e nulla ci impedisce di pensare che un giorno le cose andranno diversamente e, per esempio, a B segua A. Per ovviare a ci\u00f2 ci vorrebbe un \"principio di uniformit\u00e0 della natura\" che si incarichi di mantenere costanti in eterno le leggi della natura, cosa che per Hume non \u00e8 n\u00e9 intuibile n\u00e9 dimostrabile.\nLa critica dell'abito o credenza.\nL'uomo \u00e8 portato a pensare agli eventi passati come a una guida per fare previsioni sugli eventi futuri. Per esempio, le leggi fisiche che guidano il moto dei pianeti lungo le loro orbite funzionano ottimamente per descrivere i comportamenti passati e cos\u00ec pensiamo che prevedano altrettanto bene anche quelli futuri. Hume mostra che \u00e8 problematico trovare un fondamento per questo tipo di credenze; vi erano due posizioni principali al riguardo:\nIl problema \u00e8 ancora aperto tutt'oggi. Hume credeva che questa idea fosse radicata nell'istinto umano e che sarebbe stato impossibile eliminarla dalla mente umana. Questo abito mentale \u00e8 per\u00f2 necessario perch\u00e9 le scienze (e in particolar modo la fisica) continuino ad evolversi.\nLa critica della sostanza corporea e psichica.\nCome gi\u00e0 per Locke, anche per Hume la \"sostanza\" non era altro che una \"collezione di qualit\u00e0 particolari\" ovvero un insieme di stimoli e di sensazioni empiriche provenienti dall'esterno cementate dal nostro intelletto fino a creare un\"'idea\" di ci\u00f2 che stiamo analizzando, creandoci l'impressione che ci\u00f2 esista anche nel momento in cui noi non lo percepiamo.\nA differenza di Locke, nel suo iter filosofico Hume fece rientrare in questo ragionamento anche l'\"\"io\". Egli cercava infatti di scoprire quale fosse quell'elemento che ci fa essere noi stessi quando tutto il nostro corpo cambia incessantemente giorno dopo giorno.Ne concluse che anche la sostanza dell'\"io\"\" era soltanto un amalgama di sensazioni. Infatti, ogni volta che ci addentriamo nel nostro \"io\", incontriamo sempre una qualche particolare sensazione (piacere, dolore, caldo, freddo) e se riuscissimo ad eliminare ogni singola sensazione, del nostro io non resterebbe nulla.\nGrazie a questo ragionamento Hume afferm\u00f2 anche l'inutilit\u00e0 del tentare di inferire dalla percezione dell'apparente identit\u00e0 personale, l'immortalit\u00e0 dell'anima, in quanto del nostro \"io\" possiamo parlare soltanto in presenza di sensazioni.\nLo scetticismo di Hume.\nHume stesso si definiva scettico ma non pirroniano. Ma \u00e8 uno scetticismo diverso rispetto a quello tradizionale: \u00e8 assente infatti la sospensione del giudizio. Quella di Hume \u00e8 pi\u00f9 un'analisi razionale di ci\u00f2 che la ragione pu\u00f2 sapere, dei limiti in cui le pretese della ragione devono confinarsi: la ragione quindi diventa allo stesso tempo imputato, giudice e giuria. Lo scetticismo di Hume consiste nel considerare la conoscenza come un qualcosa di soltanto probabile e non certo, bench\u00e9 provenga dall'esperienza, che il filosofo riteneva essere l'unica fonte della conoscenza.\nCos\u00ec, sebbene gran parte della conoscenza fenomenica si riduca soltanto ad una conoscenza probabile, Hume inserisce anche un campo di conoscenze certe, ovvero quelle matematiche, che sono indipendenti da ci\u00f2 che realmente esiste e frutto soltanto di processi mentali.\nHume solca quindi soltanto dei confini alle pretese della ragione, sebbene molto drastici: il principio di causalit\u00e0, l'esistenza del mondo esterno a noi, l'io e molti altri aspetti del mondo che fino a quel momento parevano ovvi e scontati vengono declassati a semplici \"abitudini\" e \"credenze\". Abitudini necessarie per\u00f2 alla vita umana.\nQueste teorie verranno da l\u00ec a breve riprese e sviluppate dal filosofo tedesco Immanuel Kant. Va comunque notato che, secondo l'opinione di Bertrand Russell, Kant non ha assimilato gli argomenti di Hume, e la filosofia di Kant rappresenta \"un tipo di razionalismo pre-humiano\" (questa opinione, dichiaratamente \"controcorrente\", \u00e8 stata espressa da Russell nella sua \"Storia della filosofia occidentale\" nel capitolo su Hume). Nella seconda met\u00e0 del Novecento questa tesi di Bertrand Russell fu soprattutto osteggiata da uno dei maggiori rappresentanti della filosofia analitica Peter Frederick Strawson.\nMorale e motivazione.\nIn linea con il suo attacco al ruolo che la ragione si era creata negli ultimi anni, Hume asserisce che anche la morale esce al di fuori del campo di giudizio della ragione. La morale \u00e8, come dir\u00e0 lui stesso, una \"questione di fatto, non di scienza astratta\" e quindi inconoscibile nella sua essenza dalla ragione e, inoltre, segue percorsi autonomi dalla ragione.\nLa critica pi\u00f9 alta che muove alla morale \u00e8 quella di essere condizionata da eventi esterni che cercherebbero di dire \"aprioristicamente\" cosa sia giusto e cosa sia sbagliato (la religione \u00e8 una di queste influenze): la bont\u00e0 di un'azione \u00e8 (e deve essere) del tutto indipendente dalla promessa di un premio e dal timore di una pena.\nLa morale si sviluppa grazie ad un altro sentimento, quello della \"simpatia\", grazie al quale ci sentiamo vicini ai nostri simili e ne condividiamo felicit\u00e0 e infelicit\u00e0.\nLibero arbitrio e determinismo.\nCome tutti, anche Hume not\u00f2 l'evidente conflitto fra determinismo e libero arbitrio, ovvero: se le tue azioni sono determinate gi\u00e0 da miliardi di anni come \u00e8 possibile poter essere liberi di scegliere? Ma non si ferm\u00f2 qui, Hume trov\u00f2 un altro conflitto che avrebbe portato il problema ad uno sbocco paradossale: il libero arbitrio \u00e8 incompatibile con l'indeterminismo.\nSe le tue azioni non fossero determinate dagli eventi passati, allora esse sarebbero completamente casuali e quindi scollegate dal tuo carattere, i tuoi desideri, preferenze, valori, ecc. E allora come si potrebbe essere responsabili di azioni che non dipendono dal nostro carattere? E come si potrebbe ritenere qualcuno responsabile delle proprie azioni che, come abbiamo gi\u00e0 detto, sono aleatorie?\nIl libero arbitrio, quindi, \u00e8 inconsistente sia con il determinismo sia con l'indeterminismo. Hume, evidenziando questo problema, sostiene tuttavia la compatibilit\u00e0 tra la libert\u00e0 umana e il determinismo. Anche in presenza di leggi causali, l'uomo ha una qualche forma di libert\u00e0. Anzi, egli sostiene che la necessit\u00e0 sia fondamentale perch\u00e9 altrimenti nulla sarebbe determinato e l'uomo sarebbe immerso nel caso, in balia degli eventi. \nIl conflitto fra \"essere\" e \"dover essere\".\nHume not\u00f2, in un piccolo paragrafo del \"Trattato sulla natura umana\", che molti scrittori parlavano spesso di \"cosa dovrebbe essere\" al posto di \"cosa \u00e8\". Ma fra la proposizione descrittiva \"essere\" e quella prescrittiva \"dover essere\" esiste una sostanziale differenza strutturale che pone un problema di metodo. Hume concluse l'impossibilit\u00e0 di tale derivazione, mettendo in guardia gli scrittori da tali facili sostituzioni.\nFilosofia della religione.\nHume scrisse la \"Storia naturale della religione\" dal 1749 al 1755. Nell'Introduzione, l'autore spiega che il fine dell'opera \u00e8 trovare i fondamenti della religione nella natura umana. Hume ritiene che il problema dell'origine del sentimento religioso sia pi\u00f9 difficile da risolvere visto che a suo dire esistono popoli atei. La religione avrebbe la sua genesi nel sentimento del timore e quindi conseguentemente in una speranza di salvezza dopo la morte, pensata come fenomeno ineluttabile e drammatico, e di esorcizzazione della potenza naturale attraverso l'affidamento al Dio, la cui devozione garantisce che la Natura risulti \"benigna\" per l'uomo e non pi\u00f9 nemica incontrollabile senza un ordine che la razionalizzi.\nLa forma di religione pi\u00f9 primitiva \u00e8 il politeismo che nasce dall'immaginazione dell'uomo primitivo, che \u201cdivinizza\u201d le varie forze della natura, spesso dall'origine ignota, da cui dipende la sua vita e la sua morte. Le sue divinit\u00e0 sono in tutto e per tutto simili agli esseri umani, tranne per l'onnipotenza, limitata per\u00f2 dall'ambito circoscritto su cui la divinit\u00e0 esercita il proprio potere.\nCon il progredire della civilt\u00e0 si afferma il monoteismo. La sua affermazione \u00e8 diversa nel popolo e nei filosofi: il primo, sconvolto dall'estrema instabilit\u00e0 della sua condizione esistenziale, accorda ad una divinit\u00e0 fra le tante tutte le perfezioni, elevando a sommo e unico Dio, mentre i secondi giungono ad elaborare il concetto di Dio tramite riflessioni filosofiche. Tuttavia questa divinit\u00e0 appare troppo lontana dall'uomo e per ovviare a questo inconveniente vengono create \u201cdivinit\u00e0 intermedie\u201d fra l'uomo e Dio.\nHume loda poi la tolleranza delle religioni pagane contrapposta al fanatismo e all'intolleranza violenta dei monoteismi, pur riconoscendo una maggiore solidit\u00e0 dottrinale di quest'ultimo. Inoltre afferma che i monoteismi umiliano l'uomo nella sua dimensione terrena mentre i politeismi esaltano l'aspetto terreno e naturale dell'uomo. Vengono criticate le tesi che vedono ridicolo il paganesimo e si deride il dogma cattolico della presenza reale di Ges\u00f9 Cristo nell'eucaristia, ritenuto non meno assurdo delle religioni politeiste.\nPer Hume la fede \u00e8 un sentimento irrazionale ed emotivo e non insegna all'uomo a migliorarsi dal punto di vista morale, anzi spesso lo peggiora. L'opera si chiude con queste parole: \"Tutto \u00e8 ignoto: un enigma, un inesplicabile mistero. Dubbio, incertezza, sospensione del giudizio appaiono l'unico risultato della nostra pi\u00f9 accurata indagine in proposito. Ma tale \u00e8 la fragilit\u00e0 della ragione umana, e tale il contagio irresistibile delle opinioni, che non \u00e8 facile tener fede neppure a questa posizione scettica, se non guardando pi\u00f9 lontano e opponendo superstizione a superstizione, in singolar tenzone; intanto, mentre infuria il duello, ripariamoci felicemente nelle regioni della filosofia, oscure ma tranquille\".\nEstetica.\nL'estetica di Hume, che egli chiama \"critica\", \u00e8 fondata sul sentimento che permette l'universalizzazione del giudizio estetico, non perch\u00e9 a priori ma a causa della particolare conformazione della natura umana che, in stato di salute, fa s\u00ec che le cose che piacciono e quelle che non piacciono siano le stesse per tutti, pur dietro l'apparente discordanza dei gusti. Hume affronta il problema del gusto principalmente nei saggi \"Sulla regola del gusto\", \"Lo scettico\" e nell'Appendice alla \"Ricerca sui principi della morale\"."}
{"id": "91321", "revid": "104458", "url": "https://it.wikipedia.org/wiki?curid=91321", "title": "Soglio (Bregaglia)", "text": "Soglio (toponimo italiano; nel , in tedesco \"Sils im Bergell\", desueto; in romancio \"Suogl\") \u00e8 una frazione di 167 abitanti del comune svizzero di Bregaglia, nella regione Maloja (Canton Grigioni). Dal 2016 \u00e8 entrato a far parte dell'associazione \"I borghi pi\u00f9 belli della Svizzera\".\nGeografia fisica.\nSoglio \u00e8 situato in Val Bregaglia, sulla sponda destra della Maira; dista 17\u00a0km da Chiavenna, 39\u00a0km da Sankt Moritz e 104\u00a0km da Coira. Il punto pi\u00f9 elevato del territorio \u00e8 la cima del Piz Duan (3 131\u00a0m s.l.m.).\nStoria.\nFino al 31 dicembre 2009 \u00e8 stato un comune autonomo che si estendeva per 67,57\u00a0km\u00b2; il 1\u00ba gennaio 2010 \u00e8 stato accorpato agli altri comuni soppressi di Bondo, Castasegna, Stampa e Vicosoprano per formare il nuovo comune di Bregaglia.\nSoglio si \u00e8 aggiudicato il premio come \"Il pi\u00f9 bel villaggio della Svizzera\" 2015.\nSociet\u00e0.\nLingue e dialetti.\n\"L'interesse particolare del dialetto di Soglio - parlato oggigiorno nella sua forma originale da poche decine di persone - risiede nel fatto che esso \u00e8 l'unico nell'intera valle a presentare consonanti geminate, caratteristica che lo accomuna a poche altre variet\u00e0 della Rom\u00e0nia occidentale (...)\" da: \"Consonanti geminate in un dialetto lombardo alpino\", ricerca accademica degli studenti universitari Michele Loporcaro, Tania Paciaroni e Stephan Schmid, Zurigo, 2005\nInfrastrutture e trasporti.\nLe stazioni ferroviarie pi\u00f9 vicine sono quelle di Chiavenna, in Italia, e di Sankt Moritz, in Svizzera, rispettivamente a 15 km e 40 km."}
{"id": "91323", "revid": "125963488", "url": "https://it.wikipedia.org/wiki?curid=91323", "title": "Vicosoprano (Bregaglia)", "text": "Vicosoprano \u00e8 una frazione di 445 abitanti del comune svizzero di Bregaglia, nella regione Maloja (Canton Grigioni).\n\u00c8 un borgo caratteristico, con baite antiche e vicoli stretti.\nViene ritenuto il centro principale della Val Bregaglia, infatti la maggioranza delle manifestazioni locali vengono svolte in questo luogo.\nGeografia fisica.\nVicosoprano \u00e8 situato in Val Bregaglia, sulla sponda sinistra della Maira; dista 19\u00a0km da Chiavenna, 30\u00a0km da Sankt Moritz e 96\u00a0km da Coira. Il punto pi\u00f9 elevato del territorio \u00e8 la Cima di Castello (3 388 m), che segna il confine con Stampa e Val Masino.\nStoria.\nProveniente dal Passo del Settimo si ricorda il passaggio a Vicosoprano nel 612 del santo missionario ed abate irlandese san Colombano, egli dopo le missioni dell'evangelizzazione degli Alemanni anche in Svizzera e lungo il lago di Costanza con varie fondazioni monastiche, lasci\u00f2 il monaco Gallo e risalendo il fiume Reno, il Reno Posteriore fino a Bivio scese con i suoi monaci in Italia.\nFino al 31 dicembre 2009 \u00e8 stato un comune autonomo che si estendeva per 54,00\u00a0km\u00b2; nel 1971 aveva inglobato il comune soppresso di Casaccia. Il 1\u00ba gennaio 2010 Vicosoprano \u00e8 stato accorpato agli altri comuni soppressi di Bondo, Castasegna, Soglio e Stampa per formare il nuovo comune di Bregaglia.\nSociet\u00e0.\nReligione.\nLa comunit\u00e0 \u00e8 a maggioranza protestante.\nInfrastrutture e trasporti.\nLe stazioni ferroviarie pi\u00f9 vicine sono quella di Chiavenna, in Italia, e di Sankt Moritz."}
{"id": "91326", "revid": "104458", "url": "https://it.wikipedia.org/wiki?curid=91326", "title": "Castasegna", "text": "Castasegna (; toponimo italiano; ) \u00e8 una frazione di 191 abitanti del comune svizzero di Bregaglia, nella regione Maloja (Canton Grigioni).\nGeografia fisica.\nCastasegna \u00e8 situato in Val Bregaglia, sulla sponda destra della Maira; dista 11\u00a0km da Chiavenna, 38\u00a0km da Sankt Moritz e 104\u00a0km da Coira. \nIl punto pi\u00f9 elevato del territorio \u00e8 a quota 2876 sul Pizzo Galleggione, sul confine con Villa di Chiavenna e Soglio.\nStoria.\nCastasegna ospita quello che un tempo era il pi\u00f9 vasto castagneto d'Europa, , da cui derivano il nome e lo stemma del paese. Dopo l'adesione alla riforma protestante (1522) Castasegna nel 1553 ottenne un proprio pastore evangelico. \nFino al 31 dicembre 2009 \u00e8 stato un comune autonomo che si estendeva per 6,78\u00a0km\u00b2; il 1\u00ba gennaio 2010 \u00e8 stato accorpato agli altri comuni soppressi di Bondo, Soglio, Stampa e Vicosoprano per formare il nuovo comune di Bregaglia.\nSociet\u00e0.\nLingue e dialetti.\nNel 2000 la popolazione era per l'81% italofona, per il 16% germanofona .\nReligione.\nLa religione \u00e8 cristiana riformata.\nEconomia.\nNel paese \u00e8 presente una centrale elettrica della Elektrizit\u00e4tswerk der Stadt Z\u00fcrich (EWZ), la societ\u00e0 per l'elettricit\u00e0 di Zurigo .\nInfrastrutture e trasporti.\nLe stazioni ferroviarie pi\u00f9 vicine sono quelle di Chiavenna, in Italia, e di Sankt Moritz."}
{"id": "91327", "revid": "3115", "url": "https://it.wikipedia.org/wiki?curid=91327", "title": "Codici ICAO D", "text": ""}
{"id": "91328", "revid": "762947", "url": "https://it.wikipedia.org/wiki?curid=91328", "title": "Codici ICAO E", "text": "EG Regno Unito.\nNote: Codes with numbers e.g. EG24 are not officially recognised. They were created for a private airfield listing and have subsequently become spread across the Internet."}
{"id": "91329", "revid": "287204", "url": "https://it.wikipedia.org/wiki?curid=91329", "title": "Krishnamurti", "text": ""}
{"id": "91330", "revid": "1543377", "url": "https://it.wikipedia.org/wiki?curid=91330", "title": "Samedan", "text": "Samedan (endonimo romancio; in tedesco \"Samaden\"; in italiano \"Samedano\" o \"Samada\") \u00e8 un comune svizzero di 2 996 abitanti del Canton Grigioni, nella regione Maloja, della quale \u00e8 capoluogo.\nGeografia fisica.\nSamedan \u00e8 situato in Alta Engadina, sulla sponda sinistra dell'Inn; dista 6\u00a0km da Sankt Moritz, 55\u00a0km da Tirano, 73\u00a0km da Coira e 130\u00a0km da Lugano.\nNel comune di Samedan sono comprese alcune delle cime pi\u00f9 alte del Canton Grigioni: il Pizzo Bernina (4 049\u00a0m s.l.m.), sul confine con Pontresina; il Piz Scerscen (3 971\u00a0m) e il Piz Roseg (3 937\u00a0m), entrambi sul confine con Lanzada. \nSociet\u00e0.\nLingue e dialetti.\nA Samedan convivono tre gruppi linguistici: quello tedesco, quello romancio e quello italiano. Le parlate di origine latina, prevalenti in passato, hanno mostrato una loro riduzione negli ultimi decenni e cos\u00ec negli ultimi censimenti la maggioranza della popolazione si \u00e8 dichiarata appartenente al gruppo linguistico tedesco.\nLetteratura.\nA Samedan \u00e8 nato uno dei maggiori poeti di lingua romancia, . Negli ultimi decenni dell'Ottocento ha operato la casa editrice Simon Tanner che ha pubblica opere in romancio come di . Anche le opere di sono edite a Samedan.\nNel 1983 \u00e8 morto a Samedan il linguista Reto Raduolf Bezzola, noto per i suoi studi danteschi.\nInfrastrutture e trasporti.\n\u00c8 servito dalle stazioni ferroviarie di Samedan e di Punt Muragl della Ferrovia Retica, sulle linee dell'Albula e dell'Engadina.\nA Samedan ha sede l'aeroporto d'Engadina, a uso commerciale e militare; nel territorio comunale \u00e8 presente la ferrovia del Muottas Muragl, funicolare che conduce al rifugio omonimo.\nSport.\nStazione sciistica specializzata nello sci nordico, ospita la granfondo Engadin Skimarathon (42 km TL) che fa parte del circuito della Marathon Cup."}
{"id": "91331", "revid": "74801", "url": "https://it.wikipedia.org/wiki?curid=91331", "title": "Mabel Normand", "text": "Mabel Normand fu l'indiscussa \"regina della commedia\" durante l'epoca gloriosa e pionieristica del muto. L'appellativo di \"Charlot femmina\", per quanto riduttivo, ben rende il valore del personaggio, una tra le prime grandi star del cinema, protagonista di una carriera sfolgorante e maledetta.\nBiografia.\nIl giorno esatto della nascita di Mabel Normand \u00e8 tuttora dubbio: secondo alcuni biografi il 16 novembre, mentre altri riportano il 19, altri ancora il 10. Dubbio anche l'anno di nascita: 1892 per alcuni, 1894 per altri; la lapide che ne custodisce le spoglie al Calvari Cemetery in California riporta il 1895. Incerto persino il giorno della sua morte: 22 febbraio, 23 febbraio per altri biografi, cos\u00ec come la citt\u00e0 natale: Boston, oppure Providence, o Atlanta secondo altre fonti. Mabel Normand era la pi\u00f9 giovane dei tre figli sopravvissuti di Claude Normand, un pianista di origine francese, e di Mary Drury, di origine irlandese.\nStante le note biografiche attribuite a Mack Sennett (l'amore della sua vita), la famiglia di Mabel era perennemente in movimento da un luogo ad un altro (il che spiegherebbe in parte l'incertezza circa i dati anagrafici). Come asserisce Sennett, Mabel era una lettrice accanita, bench\u00e9 avesse ricevuto una scarsa istruzione; eccelleva inoltre nel nuoto ed era una discreta pianista. Ancora adolescente, trov\u00f2 occupazione in una tessitura di New York come tagliatrice, ma la precoce e vistosa bellezza le permise di diventare ben presto una modella per disegnatori e fotografi, a dispetto della statura piuttosto modesta: 1 metro e 55.\nIl cinema era agli albori, e Mabel ne fu attratta; gi\u00e0 nel 1910 ebbe la prima esperienza cinematografica, che ben presto l'avrebbe portata a partecipare a un centinaio di cortometraggi, prima alla Vitagraph, una delle prime case di produzione cinematografiche, e di seguito alla Biograph Company, dove era appena giunto anche un giovane e sconosciuto attore di belle speranze: Mack Sennett, destinato a diventare il \"re della commedia\", oltre che l'uomo pi\u00f9 importante nella vita di Mabel.\nSennett era un altro predestinato per il cinema e, quando nel giro di un paio d'anni pass\u00f2 a dirigere la neonata casa di produzione di commedie comiche Keystone, Mabel lo segu\u00ec come prima attrice. La Keystone poteva vantare una troupe di prim'ordine, comprendente star del calibro di Ford Sterling, Fred Mace, Chester Conklin, Henry Lehrman; presto vi si aggregarono anche Roscoe Arbuckle, Ben Turpin, Charley Chase, Mack Swain, Edgar Kennedy, Slim Summerville, Alice Davenport. Nel 1913 si aggreg\u00f2 al gruppo anche un giovane attore appena giunto dall'Inghilterra in cerca di gloria e ancora sconosciuto, e di cui in seguito la storia del cinema avrebbe avuto di che parlare, Charlie Chaplin.\nLa bellezza e la bravura di Mabel Normand, unitamente allo spiccato senso del ridicolo, contribuirono al successo dei film da lei interpretati, creando tra lei e il pubblico un rapporto speciale e magnetico, come pochi altri artisti ebbero la fortuna di provare. Sennett le affid\u00f2 anche la direzione di diverse pellicole, e Mabel, oltre che interprete fu anche regista e sceneggiatrice dei primi film di Chaplin; insieme formarono una coppia formidabile, per quanto Chaplin l'apprezzasse pi\u00f9 come partner che come regista.\nQuando Chaplin abbandon\u00f2 la Keystone, nel 1915, Mabel trov\u00f2 in Roscoe Arbuckle il nuovo partner con cui dividere la scena. I due gi\u00e0 avevano recitato insieme due anni prima in alcuni cortometraggi di successo, come \"Mabel's New Hero\", e la loro felice collaborazione li port\u00f2 all'apice della creativit\u00e0 farsesca. Allo stesso anno risalgono i loro cortometraggi pi\u00f9 riusciti: \"Fatty and Mabel at the San Diego Exposition\", \"Mabel and Fatty's Married Life\", \"The Little Band of Gold\" e altri. Fu proprio nel corso del 1915 che Mabel e Sennett giunsero molto vicini a coronare la loro relazione con il matrimonio, ma l'estenuante impegno nel lavoro e, probabilmente, anche le amicizie femminili che Sennett comunque coltivava, contribuirono all'irreparabile allontanamento della celebre coppia.\nNel 1918, dopo aver girato il suo film pi\u00f9 importante, \"Mickey\", Mabel si stacc\u00f2 da Sennett anche professionalmente, firmando un contratto quinquennale con Samuel Goldwyn, impegno che prevedeva la realizzazione di diciotto film. La carriera della regina della commedia, ormai raggiunto in precedenza il suo apice, si stava gi\u00e0 avviando verso il declino, complici la dissolutezza e l'uso di droga. Mabel entr\u00f2 in crisi e non riusc\u00ec a mantenere fede agli accordi presi, tanto che Sennett tratt\u00f2 con Goldwyn il ritorno dell'attrice alla Keystone.\nPer Mabel si susseguirono numerosi flirt con amanti occasionali: nel 1922 intrattenne una relazione col direttore della Paramount Pictures, William Desmond Taylor, un affascinante manager dalla reputazione di incallito donnaiolo, condiviso e concupito da pi\u00f9 di una donna. Nel pomeriggio inoltrato del 1\u00ba febbraio 1922, intorno alle 19.00, Mabel entr\u00f2 nel bungalow dove Taylor alloggiava, uscendone dopo circa tre quarti d'ora. Poco prima delle 20.00 Taylor fu rinvenuto cadavere, con il petto squarciato da un proiettile. Del delitto, rimasto poi impunito, furono interrogati diversi sospetti: oltre ad alcune amanti di Taylor, anche Mabel fu indiziata quale amante gelosa, oltre a Sennett per via della rivalit\u00e0 con l'ucciso.\nDopo l'enorme ricaduta che ebbe l'evento sull'opinione pubblica, nel 1923 la Normand fu coinvolta in un altro fatto di cronaca: il suo autista personale spar\u00f2 a un miliardario nel corso di una festa di Capodanno, a cui partecipava anche l'amica rivale Edna Purviance. L'ennesimo scandalo diede il colpo di grazia alla reputazione di Mabel, i cui film iniziarono a essere boicottati. L'attrice trascorse gli anni del declino afflitta da problemi di salute. Nel corso del 1926 si spos\u00f2 con l'attore Lew Cody, ma le sue condizioni peggiorarono rapidamente: nell'autunno del 1929 la tubercolosi la costrinse al ricovero in un sanatorio dove, sei mesi pi\u00f9 tardi, mor\u00ec prematuramente all'et\u00e0 di 37 anni.\nFilmografia.\nMabel Normand ha realizzato oltre 220 film, tra il 1910 e il 1922."}
{"id": "91335", "revid": "121764292", "url": "https://it.wikipedia.org/wiki?curid=91335", "title": "Silvaplana", "text": "Silvaplana (toponimo italiano e tedesco; in romancio \"Silvaplauna\") \u00e8 un comune svizzero di 1\u00a0086 abitanti del Canton Grigioni, nella regione Maloja.\nGeografia fisica.\nSilvaplana \u00e8 situato in Alta Engadina, sulla sponda sinistra dell'Inn, tra i laghi di Silvaplana e di Champf\u00e8r; dista 6\u00a0km da San Maurizio, 43\u00a0km da Chiavenna, 72\u00a0km da Coira e 118\u00a0km da Lugano.\nIl punto pi\u00f9 elevato del comune \u00e8 la cima del Piz Julier (3\u00a0380\u00a0m), sul confine con Sankt Moritz. Il passo del Giulio (\"Julierpass\") (2\u00a0284\u00a0m s.l.m.) \u00e8 situato sul confine con Surses.\nSociet\u00e0.\nLingue e dialetti.\nLa maggioranza della popolazione parla tedesco (66% circa), e il romancio la terza (11% circa).\nInfrastrutture e trasporti.\nLa stazione ferroviaria pi\u00f9 vicina \u00e8 quella di San Maurizio, gestita dalla Ferrovia Retica.\nSport.\nStazione sciistica, ha ospitato alcune tappe della Coppa del Mondo di freestyle."}
{"id": "91337", "revid": "118024229", "url": "https://it.wikipedia.org/wiki?curid=91337", "title": "Celerina", "text": "Celerina (ufficialmente Celerina/Schlarigna, in cui \"Celerina\" \u00e8 la denominazione in italiano e in tedesco, sola ufficiale fino al 1943, e \"Schlarigna\" quella in romancio; tra il 1943 e il 1950 ufficialmente Schlarigna/Celerina) \u00e8 un comune svizzero di 1 534 abitanti del Canton Grigioni, nella regione Maloja.\nGeografia fisica.\nCelerina \u00e8 situato in Alta Engadina, sulla sponda sinistra dell'Inn; dista 3,5\u00a0km da Sankt Moritz, 54\u00a0km da Tirano, 75\u00a0km da Coira e 127\u00a0km da Lugano. Il punto pi\u00f9 elevato del comune \u00e8 la cima del Piz Saluver (3 159\u00a0m s.l.m.), sul confine con Samedan.\nSociet\u00e0.\nLingue e dialetti.\nLa maggioranza della popolazione parla tedesco e il romancio (13%). Nel 1860 circa il 96% della popolazione era madrelingua romancia .\nCelerina \u00e8 il luogo di nascita del poeta in lingua romancia \nInfrastrutture e trasporti.\n\u00c8 servito dalle stazioni di Celerina, di Celerina Staz e di Punt Muragl Staz della Ferrovia Retica, sulle linee dell'Albula e del Bernina.\nSport.\nNel territorio comunale di Celerina si trova la Cresta Run, una storica pista naturale e skeleton, che fu sede delle competizioni a gareggiare sulla pista Olympia Bobrun St. Moritz\u2013Celerina, tracciato completamente naturale (non refrigerato artificialmente) che da Sankt Moritz conduce all'abitato di Celerina."}
{"id": "91340", "revid": "1543377", "url": "https://it.wikipedia.org/wiki?curid=91340", "title": "Duration", "text": "La duration di un singolo titolo, o di un portafoglio di titoli, indica la media delle scadenze dei flussi del titolo (o del portafoglio) ponderata per i flussi scontati.\n\u00c8 applicabile esclusivamente ad una obbligazione di cui sia noto il refixing.\nNormalmente una \"duration\" maggiore si accompagna ad un rischio finanziario maggiore del titolo; ci\u00f2 significa che ad un movimento dei tassi si accompagna un movimento del prezzo del titolo tanto pi\u00f9 pronunciato quanto pi\u00f9 alta \u00e8 la duration del titolo stesso.\nDefinizione formale.\nSia formula_1 il valore al tempo formula_2 di un portafoglio, con flussi finanziari formula_3, dove l'indice formula_4 denota la scadenza; la sua duration, nel caso che la struttura sia piatta al tasso r, \u00e8 definita come:\nformula_5\ndove formula_6 \u00e8 il tasso d'interesse utilizzato per scontare i flussi finanziari (in caso in cui la struttura non sia piatta, occorre sostituire a formula_6 lo yield to maturity del portafoglio). Poich\u00e9:\nla duration pu\u00f2 essere interpretata come una media delle scadenze dei flussi finanziari del portafoglio, ponderata per il valore attuale delle somme corrisposte.\nDuration come indice di sensibilit\u00e0 a variazioni dei tassi.\nLa duration, detta anche \"Macaulay duration\", \u00e8 nella prassi utilizzata come misura di sensibilit\u00e0 del valore di un portafoglio titoli rispetto a variazioni dei tassi d'interesse. Tale uso della duration pu\u00f2 essere giustificato come segue; si consideri la derivata parziale di formula_1 rispetto al tasso d'interesse formula_6:\nL'espressione formula_12 \u00e8 spesso chiamata \"duration modificata\". Prendendo per buona un'approssimazione del primo ordine e passando dalle differenze infinitesimali a quelle discrete, si ha:\nDunque la variazione nel valore del portafoglio formula_14 in risposta a una variazione formula_15 \u00e8 (approssimativamente) proporzionale a formula_16. Questo risultato \u00e8 alla base del teorema di immunizzazione di Fisher e Weil.\nDuration modificata.\nLa duration modificata permette il calcolo della durata media finanziaria (duration), non in funzione di un solo tasso, ma di un'intera curva.\nA differenza della duration \"semplice\", il risultato ottenuto non \u00e8 un valore assoluto in anni, ma un valore che permette di conoscere quanto varia il prezzo del titolo (o portafoglio) in esame, al variare del suo rendimento interno.\nPartendo dalla formula della duration:\nformula_5\nOtteniamo la \"duration modificata\" (DM):\nformula_18\ndove r \u00e8 il tasso interno di rendimento del titolo, ovvero il \"tasso di rendimento effettivo a scadenza\" (TRES).\nCasi particolari.\nI titoli zero coupon hanno duration pari alla loro vita residua.\nIl rendimento a scadenza (o Yield to Maturity) dei titoli a cedola variabile non \u00e8 calcolabile in quanto non sono conosciuti i flussi di cassa generati nel futuro dalle cedole di questi titoli. La loro Duration sar\u00e0 invece molto bassa (vicina a 0) ed \u00e8 calcolata sull'ipotesi che ogni indicizzazione corrisponda ad un reinvestimento di tutto il capitale al \"nuovo tasso variabile\" e quindi il rischio (Duration) esista di fatto solo per il tempo intercorso tra una indicizzazione e l'altra."}
{"id": "91341", "revid": "121663427", "url": "https://it.wikipedia.org/wiki?curid=91341", "title": "Pontresina", "text": "Pontresina (toponimo italiano e tedesco; in romancio \"Puntraschigna\") \u00e8 un comune svizzero di 2 166 abitanti del Canton Grigioni, nella regione Maloja.\nGeografia fisica.\nPontresina \u00e8 situato in Alta Engadina, sulla sponda destra del fiume Inn, all'inizio della Val Bernina; dista 7\u00a0km da Sankt Moritz, 50\u00a0km da Tirano, 79\u00a0km da Coira e 131\u00a0km da Lugano. \nIl comune di Pontresina comprende alcune delle cime pi\u00f9 alte di tutto il Canton Grigioni: il Pizzo Bernina (4 049\u00a0m s.l.m.) con il ghiacciaio di Pers, sul confine con Samedan; il Pizzo Zup\u00f2 (3 996\u00a0m), sul confine con Lanzada; il Piz Argient (3 945\u00a0m), sul confine con Lanzada; il Piz Pal\u00fc (3 905\u00a0m), sul confine con Lanzada e Poschiavo.\nNel territorio comunale di Pontresina nasce il fiume Flaz dalla confluenza di due torrenti di montagna, l'Ova da Roseg e il Berninabach.\nStoria.\nIl paese \u00e8 stato menzionato per la prima volta nei documenti in latino come \"\"ad Pontem Sarisinam\" nel 1137, successivamente come \"de Ponte Sarraceno\"\" nel 1237: .\n il comune ha adottato lo stemma attuale, con un ponte bianco ad arco inserito in uno sfondo giallo-dorato e nero.\nSociet\u00e0.\nLingue e dialetti.\n, nel 2000 all'8%. Oggi, oltre al romancio, \u00e8 lingua ufficiale anche il tedesco; resiste inoltre una consistente minoranza di lingua italiana (16% nel 2000).\nCultura.\nPontresina \u00e8 il luogo di nascita del letterato , che ha raccolto molti testi in lingua romancia.\nNel 1899 nel comune di Pontresina mor\u00ec il pittore Giovanni Segantini, stroncato da un attacco di peritonite mentre era intento a dipingere i paesaggi del Munt da la B\u00eas-cha.\nA Pontresina \u00e8 ambientato parte del romanzo \"Estasi di libert\u00e0\" di Stefan Zweig.\nInfrastrutture e trasporti.\n\u00c8 servito dalle stazioni ferroviarie di Ospizio Bernina, di Pontresina e di Punt Muragl della Ferrovia Retica, sulle linee del Bernina e dell'Engadina.\nSport.\nStazione sciistica, ha ospitato alcune tappe della Coppa del Mondo di sci alpino, della Coppa del Mondo di biathlon e della Coppa del Mondo di sci di fondo, oltre ai Campionati svizzeri di sci alpino 1967 e ai Campionati mondiali juniores di sci nordico 1998 (assieme a Sankt Moritz)."}
{"id": "91349", "revid": "4106", "url": "https://it.wikipedia.org/wiki?curid=91349", "title": "Chur", "text": ""}
{"id": "91351", "revid": "547034", "url": "https://it.wikipedia.org/wiki?curid=91351", "title": "Chi ha incastrato Roger Rabbit", "text": "Chi ha incastrato Roger Rabbit (\"Who Framed Roger Rabbit\") \u00e8 un film statunitense a tecnica mista del 1988 diretto da Robert Zemeckis e prodotto dalla Amblin Entertainment di propriet\u00e0 di Steven Spielberg insieme alla Touchstone Pictures, che combina attori in carne e ossa e personaggi di animazione (animati da Richard Williams), e offre un'opportunit\u00e0 unica di vedere insieme in un solo film personaggi di cartoni animati di vari studi (Disney, Warner Bros. e diversi cartoni americani).\nIl film \u00e8 ispirato dal romanzo di Gary Wolf \"Who Censored Roger Rabbit?\", che ha in effetti ideato i protagonisti: dopo il successo del film, Wolf, ha scritto un secondo romanzo dove i protagonisti sono pi\u00f9 simili alle loro controparti cinematografiche che non al primo libro. Comunque, i libri e il film raccontano tre storie indipendenti, di cui condividono i personaggi principali.\nIl film ha ricevuto il plauso della critica, che ha elogiato le sue immagini, l'umorismo, la scrittura e le performance degli attori, con la critica e il pubblico che lo considerano \"innovativo\". Ha incassato 329,8 milioni di dollari in tutto il mondo, diventando uno dei film di maggior incasso degli anni 80. Ha portato un rinnovato interesse per l'et\u00e0 d'oro dell'animazione americana, guidando l'animazione americana moderna e il Rinascimento Disney. Ha vinto tre Oscar per il miglior montaggio, il miglior montaggio sonoro e i migliori effetti speciali e ha ricevuto un Special Achievement Award per la direzione dell'animazione di Richard Williams.\nNel 2016 venne scelto per la conservazione nel National Film Registry della Biblioteca del Congresso negli Stati Uniti.\nTrama.\nNel 1947 a Hollywood, i cartoni animati sono esseri reali e tangibili che convivono con gli esseri umani, lavorando principalmente come attori negli studi cinematografici. L'investigatore privato Eddie Valiant viene ingaggiato da R.K. Maroon, proprietario degli omonimi studi di animazione, con il compito di indagare sulla moglie di un suo cartone attore, Roger Rabbit, del quale Maroon stesso \u00e8 scontento in quanto distratto sul set, e ipotizza che la bellissima moglie Jessica Rabbit lo stia tradendo.\nEddie, seppur controvoglia, accetta il caso in quanto si trova in ristrettezze economiche: una volta noto come l'investigatore privato dei cartoni animati, si rifiuta di lavorare per questi da quando un misterioso cartone uccise suo fratello e collega Teddy, finendo in un tunnel di depressione ed alcolismo.\nIl detective si reca nel locale dove Jessica lavora, e l\u00ec fa conoscenza di Marvin Acme, proprietario delle omonime industrie che fabbricano prodotti a uso dei cartoni animati e titolare della societ\u00e0 che possiede i terreni sui quali sorge Cartoonia, la citt\u00e0 animata dove risiedono gli attori-cartoni. Poco dopo Eddie li scopre mentre, appartati nei camerini, giocano alla \"farfallina\", un innocuo gioco da bambini che tuttavia nell'ingenuo mondo dei cartoni animati equivale a tradimento verso il proprio partner. L'investigatore li fotografa e mostra le foto a Roger, il quale rimane sconvolto e scappa via.\nQuando la mattina seguente Eddie scopre che la notte stessa Acme \u00e8 stato assassinato, tutti i sospetti cadono su Roger Rabbit. Sulla scena del delitto Eddie conosce lo spietato e cinico Giudice Morton, un sinistro individuo che si \u00e8 comprato le elezioni per diventare giudice riempiendo di soldi Cartoonia e dintorni. Questi \u00e8 deciso ad occuparsi del caso dato che Cartoonia \u00e8 sotto la sua giurisdizione, e per farlo si serve della sua pattuglia speciale di faine animate. Anche se i cartoni sono immuni ai danni fisici, Morton ha scoperto un modo per eliminarli sciogliendoli nella \"salamoia\", un acido verdastro di sua invenzione composto da trementina, acetone e benzina, con il quale intende giustiziare Roger dopo che l'avr\u00e0 condannato per l'omicidio di Acme.\nDi ritorno al suo ufficio Eddie incontra Baby Herman, un collega di Roger, il quale \u00e8 convinto dell'innocenza dell'amico e che ci sia qualcosa di losco sotto la vicenda: egli asserisce che Acme avesse fatto testamento, lasciando in eredit\u00e0 Cartoonia ai propri cittadini animati. Ora quel testamento \u00e8 smarrito e se non verr\u00e0 trovato entro mezzanotte, Cartoonia verr\u00e0 venduta. Il detective, seppur scettico, scopre tramite le foto da lui scattate che Herman aveva ragione, e poco dopo trova Roger, nascosto in casa sua, dichiarandosi innocente e pregandolo di indagare sul caso per trovare il vero colpevole.\nEddie cerca di nascondere Roger dal giudice Morton e dalle faine, confrontandosi anche direttamente con loro, e durante la fuga viene a sapere che le fotografie da lui scattate ad Acme facevano parte di un piano ordito da Maroon per ricattare l'industriale (la stessa Jessica ammette di essere stata costretta a lasciarsi fotografare) e convincerlo a vendere gli studios e Cartoonia alla Cloverleaf, un gruppo di investitori che aveva gi\u00e0 acquistato l'azienda di trasporto pubblico di Los Angeles, la Red Car. Eddie riesce ad estorcere la confessione ad R. K. Maroon, ma proprio mentre questi sta rivelando chi ci sia dietro questa operazione, improvvisamente un misterioso assassino spara dalla finestra dello studio di Maroon. Eddie se ne accorge per tempo e riesce a mettersi in salvo, ma Maroon resta ucciso. Il detective si affaccia e vede Jessica correre via dagli studi, inseguendola fino a Cartoonia.\nEddie si avventura quindi nella caotica quanto assurda citt\u00e0 dei cartoni, trovando Jessica che gli punta una pistola: il colpo per\u00f2 non era per lui ma per una figura nell'ombra, che fugge via. Jessica rivela che questi non \u00e8 altri che Morton, il vero assassino che si nasconde dietro tutto, e che Acme l'aveva avvertita, scandalo dopo scandalo, delle intenzioni di Morton di mettere le mani su Cartoonia. Sentendosi minacciato, Acme le aveva anche consegnato il testamento, ma Jessica aprendo la lettera che doveva contenerlo aveva trovato solo un foglio bianco. I due cercano di fuggire, ma Morton riesce ad acciuffarli e a portarli all'interno della fabbrica ACME, dove spiega di essere il proprietario della Cloverleaf e, senza quel testamento, presto anche di Cartoonia, che intende radere al suolo per poter costruire una \"superstrada\", che i cittadini saranno costretti ad utilizzare in quanto \u00e8 suo intento smantellare l'azienda tranviaria appena acquistata. Presenta loro quindi la sua invenzione per distruggere Cartoonia, un'enorme autobotte carico di 5000 galloni di salamoia e dotato di uno spruzzatore orientabile ad alta pressione.\nRoger cerca eroicamente di liberare Jessica ed Eddie, ma viene catturato. Lui e la moglie vengono appesi a un gancio per essere uccisi entrambi dalla scarica di salamoia sparata dallo spruzzatore ma Eddie, rimasto solo con le faine, si esibisce in un buffo balletto che le fa morire dalle risate tutte quante, tranne il capo, che viene scaraventato con un calcio del detective nella vasca di salamoia, morendo all'istante. Ritorna Morton, il quale si batte con Eddie. Durante lo scontro il giudice viene stritolato da uno schiacciasassi senza morirne, rivelando di essere un cartone camuffato da uomo, per di pi\u00f9 proprio colui che aveva ucciso il fratello di Eddie anni prima. Lo scontro si riapre, ma proprio mentre Morton sta per uccidere Eddie, il detective riesce ad aprire la valvola della cisterna di salamoia, inondando cos\u00ec Morton di salamoia e facendolo sciogliere.\nManovra quindi il paranco per togliere Roger e Jessica dalla traiettoria dell'autobotte che, ormai vuota, sfonda il muro oltre il quale c'\u00e8 Cartoonia, solo per essere distrutta dal passaggio di un treno.\nNella scena finale del film, un rinato Eddie Valiant libera Roger e Jessica e, di fronte a polizia e cartoni nel frattempo arrivati sulla scena, rivela a tutti che il foglio apparentemente bianco dato da Acme a Jessica altri non \u00e8 che il testamento di Marvin Acme scritto con dell'inchiostro simpatico, che dichiara che la propriet\u00e0 di Cartoonia verr\u00e0 ereditata dai cartoni stessi, i quali esultano di gioia.\nProduzione.\nProgetto.\nNel 1982, la Walt Disney Pictures acquist\u00f2 i diritti del romanzo di Gary Wolf intitolato \"Who Censored Roger Rabbit?\" intenzionata a realizzarne un lungometraggio. Jeffrey Price e Peter S. Seaman vennero assunti per scrivere la sceneggiatura, mentre Robert Zemeckis si propose come regista nel 1982. Zemeckis aveva diretto in quel periodo alcuni film di scarso successo al botteghino, e per questo la Disney non lo prese in considerazione. Nel frattempo, la Disney aveva gi\u00e0 avviato da tempo la creazione di una divisione autonoma per la produzione e distribuzione di film commedie leggere, non appositamente concepite per il pubblico infantile. L'idea era stata gi\u00e0 presa in considerazione sul finire degli anni sessanta, in seguito alla distribuzione di numerose pellicole leggere di vari generi (horror, musical, avventura ecc.). Si venne dunque a creare la Touchstone Pictures. Nei primi anni ottanta, la Touchstone produceva soprattutto commedie a sfondo sentimentale e piccoli thriller d'azione, e . La Disney cerc\u00f2, allora, di assumere Terry Gilliam alla regia del film, ma quest'ultimo rifiut\u00f2 il ruolo poich\u00e9, secondo lui, il progetto era troppo difficile da realizzare. Il regista, tuttavia, si pent\u00ec successivamente della sua decisione.\nDopo il successo al botteghino di \"Ritorno al futuro\" e \"All'inseguimento della pietra verde\", Robert Zemeckis convinse la Disney delle sue capacit\u00e0 e venne, cos\u00ec, assunto alla regia della pellicola. Nel 1985, Michael Eisner, l'allora amministratore delegato Disney, assunse Frank Marshall, Steven Spielberg e Kathleen Kennedy come produttori della pellicola. Il budget iniziale fu di 50 milioni di dollari, cifra che la Disney ritenne molto alta per l'epoca. Perci\u00f2, la casa di produzione di Walt Disney fu costretta ad abbassare il budget a 29,9 milioni di dollari, una cifra comunque alta per quei tempi, che tuttavia dopo poco tempo rinunci\u00f2 materialmente a produrre la pellicola di tasca propria.\nStanziato il budget, la pellicola ricevette il via libera dalla produzione. Steven Spielberg per il suo nuovo lavoro volle creare qualcosa di veramente insolito e straordinario, e scart\u00f2 la casa madre Disney dalle sue scelte in fatto di produzione. Si accord\u00f2 con la Touchstone Pictures, per poi inserirvi nel film la maggior parte dei cartoni animati famosi. Nonostante i suoi sforzi, Spielberg ottenne in prestito molti dei personaggi Disney, tra cui Topolino, Pippo e Paperino.\nSceneggiatura.\nJeffrey Price e Peter S. Seaman vennero scelti come sceneggiatori dopo l'assunzione di Steven Spielberg e Robert Zemeckis. I due autori, per lo sviluppo della sceneggiatura, si ispirarono ai cartoni di Disney e quelli di Bob Clampett. Alcuni elementi presenti nel film, come l'azienda \"Cloverleaf\", provengono dalla sceneggiatura del secondo sequel della serie di \"Chinatown\"; tale pellicola non venne mai realizzata a causa dei pessimi risultati al botteghino del secondo film della serie, \"Il grande inganno\".\nIn una primissima versione dello script, Roger Rabbit veniva ucciso nella sparatoria durante il duello finale tra Valiant e il Giudice Morton. Sting scrisse la canzone \"The Lazarus Heart\" per il finale musicale originale del film, ma quando la Disney chiese di togliere la scena della morte, la canzone venne annullata dallo script, finendo per uscire nell'album ...Nothing Like the Sun.\nPrima della creazione del Giudice Morton (\"Doom\" in originale), Price e Seaman pensarono prima a Jessica Rabbit e poi a Baby Herman come antagonisti della pellicola. Successivamente, crearono Morton, anche se inizialmente il personaggio risultava ben diverso dalla versione cinematografica; infatti, possedeva sulla spalla un avvoltoio animato e una valigetta contenente 12 piccoli canguri, sempre animati, che lo aiutavano nel suo mestiere di giudice portandogli diversi documenti per le sue leggi. Tutti questi personaggi vennero cancellati dal film per problemi di budget. In una successiva versione dello script, Morton si avvaleva della collaborazione di sette faine animate e dei sette nani apparsi nel film Disney \"Biancaneve e i sette nani\".\nSuccessivamente anche questa idea venne modificata: i nani scomparvero dallo script, mentre il numero delle faine venne portato da sette a cinque. Robert Zemeckis paragona il personaggio di Morton e il suo modo di agire simile a quello di Hitler. Nello script originale il giudice era in realt\u00e0 il cacciatore che uccise la madre di Bambi, ma la Disney contest\u00f2 aspramente l'idea. Sempre nella sceneggiatura iniziale, inoltre, compariva anche il funerale di Marvin Acme con la presenza di numerosi personaggi animati, tra cui persino Superman e i personaggi della serie Braccio di Ferro, ma pure questa sequenza venne tagliata dallo script finale.\nDurante la lavorazione fu realizzata una divertente scena, poi eliminata per questioni di durata, sempre con protagonista Bob Hoskins: Eddie Valiant tornava al locale dove lavora Jessica Rabbit, ma veniva catturato dal giudice e da Bongo, il gorilla-usciere del club, e successivamente portato a Cartoonia dalle faine. Qui gli veniva attaccata sulla testa una maschera animata a forma di maiale, che il povero detective, una volta corso a casa avrebbe rimosso. Zemeckis raccont\u00f2 che la testa di maiale che si scioglie nella vasca da bagno era la prima scena animata completamente e quindi tagliata. La scena si collocava prima dell'arrivo di Jessica nell'ufficio di Eddie.\nRiprese e animazione.\nIl direttore artistico Richard Williams rifiut\u00f2 di lavorare a Los Angeles a causa di alcune divergenze con la Disney. Per ospitare lui e i suoi animatori, la produzione venne spostata agli Elstree Studios di Hertfordshire, in Inghilterra. Sia la Disney sia Spielberg si accordarono con Williams durante la lavorazione del film: se Williams avesse lavorato a Roger Rabbit, loro lo avrebbero aiutato a distribuire il suo film incompiuto \"The Thief and the Cobbler\". Williams accett\u00f2 l'offerta della produzione e cominci\u00f2 a lavorare al progetto. La produzione si divise quindi tra Williams e il produttore Don Hahn, rispettivamente nei London studio e a Los Angeles, dove le riprese vennero supervisionate da Dale Baer. Il numero considerevole degli effetti speciali e delle animazioni port\u00f2 la Disney ad aumentare il budget fino a 40 milioni di dollari. La stessa Disney pens\u00f2 di cancellare il film a causa degli elevati costi, ma fu convinta da Jeffrey Katzenberg a proseguire la lavorazione. Il budget continu\u00f2 ad aumentare successivamente, ma la Disney, ormai, sembrava decisa pi\u00f9 che mai a realizzare il film, anche perch\u00e9 era entusiasta di lavorare finalmente con Spielberg.\nLe telecamere VistaVision vennero utilizzate per mescolare le scene live-action con quelle d'animazione. Per facilitare l'interpretazione degli attori, al posto dei cartoni animati, inseriti poi al computer, vennero utilizzati dei pupazzi e dei manichini. Per facilitare il lavoro di post produzione furono utilizzati anche dei bracci robotici che eseguivano le azioni basilari su cui poi gli animatori avrebbero costruito i personaggi animati. In moltissime scene dove i cartoni spostano o possiedono nelle loro mani degli oggetti reali, questi ultimi vengono mossi tramite l'utilizzo di fili, similmente a marionette. Le riprese della pellicola iniziarono il 2 dicembre 1986, e durarono circa 7 mesi e mezzo agli Elstree Studios, con l'aggiunta di altre quattro settimane di ripresa a Los Angeles qualche tempo dopo. Le riprese furono concluse ufficialmente il 27 agosto 1987.\nNel corso della post-produzione del film, durata circa un anno, gli animatori realizzarono a mano circa 82\u00a0000 fotogrammi per dare vita ai personaggi del film. Ogni fotogramma fu fotografato e impresso sulla pellicola. Infine l'Industrial Light &amp; Magic ultim\u00f2 la pellicola dando ai personaggi un tocco di realismo in pi\u00f9, aggiungendo dettagli realizzati in CGI come i luccichii e le ombre del vestito di Jessica Rabbit.\nColonna sonora.\nAlan Silvestri, collaboratore del regista Robert Zemeckis in molte occasioni, compose la colonna sonora della pellicola. Silvestri venne influenzato dal lavoro di Carl Stalling per la musica da dare al film. La colonna sonora di Silvestri usc\u00ec il 22 giugno 1988 e, in DVD, il 16 aprile 2002, ma \u00e8 anche disponibile su iTunes Store.\nDistribuzione.\nMichael Eisner sentiva che il film aveva troppe allusioni sessuali e tent\u00f2 di convincere Zemeckis a tagliare alcune scene della pellicola. Zemeckis, tuttavia, si trov\u00f2 in disaccordo con Eisner e si rifiut\u00f2 di apportare modifiche alla pellicola. Perci\u00f2 su decisione dei produttori, il film, invece di essere distribuito con il simbolo della Disney, fu distribuito sotto il logo della Touchstone Pictures.\nIl film venne distribuito su VHS il 12 ottobre 1989, mentre la versione in DVD il 28 settembre 1999.\nEdizione italiana.\nL'edizione italiana del film \u00e8 a cura della Royfilm e il doppiaggio fu eseguito dalla C.D.C. presso la International Recording e diretto da Manlio De Angelis su dialoghi di Alberto Piferi.\nAccoglienza.\nCritica.\n\"Chi ha incastrato Roger Rabbit\" ha ricevuto consensi quasi universali dalla critica, venendo aggiunto nella lista dei \"100 migliori film comici di tutti i tempi, secondo i critici\" da \"Business Insider\".\nL'aggregatore di recensioni \"Rotten Tomatoes\" ha dato al film un punteggio di approvazione del 97% basato su 65 recensioni e una valutazione media di 8,4/10, con il consenso critico che recita: \"\"Chi ha incastrato Roger Rabbit\" \u00e8 un film innovativo e divertente che presenta un mix rivoluzionario di azione dal vivo e animazione, con una storia toccante e originale per l'avvio\". L'aggregatore \"Metacritic\" ha calcolato un punteggio medio ponderato di 83 su 100 sulla base di 15 recensioni, indicando \"plauso universale\u201d.\nIl Dizionario dei film \u201cIl Mereghetti\u201d, curato da Paolo Mereghetti, assegna al film 4 stelle su 4, cio\u00e8 il voto massimo possibile. Invece i dizionari \u201cMorandini\u201d e \u201cFarinotti\u201d gli danno rispettivamente 3 stelle e mezzo su 5 e 3 stelle, sempre su 5.\nRoger Ebert del \"Chicago Sun-Times\" ha dato al film il voto massimo (4 stelle), prevedendo che avrebbe portato \"il tipo di passaparola che il denaro non pu\u00f2 comprare. Questo film non \u00e8 solo un grande intrattenimento, ma [anche] una svolta nell'artigianato.\" Gene Siskel del \"Chicago Tribune\" ha dato al film 3,5 stelle su 4, elogiando la sequenza di apertura come abbagliante e sbalorditiva, pur avendo osservato che tale sequenza richiese quasi 9 mesi di lavorazione. Janet Maslin del \"New York Times\" ha commentato che questo \u00e8 \"un film i cui momenti migliori sono cos\u00ec nuovi, cos\u00ec deliranti e cos\u00ec pazzamente inaspettati che devono davvero essere visti per crederci\". Desson Thomson del \"Washington Post\" considera il film \"una collaborazione definitiva di puro talento. Zemeckis ha avuto il sostegno entusiasta della Walt Disney Pictures, l'attrazione del produttore Steven Spielberg, la benedizione della Warner Bros., l'inchiostro e la vernice dell'animatore Richard Williams, le voci di Mel Blanc, la sceneggiatura spiritosa e frenetica di Jeffrey Price e Peter S. Seaman, l'Industrial Light and Magic di George Lucas e la comica performance di Bob Hoskins nei panni dell'investigatore privato pi\u00f9 corpulento e ispido\".\nBotteghino.\nIl film \u00e8 uscito negli Stati Uniti il 22 giugno 1988, incassando $ 11.226.239 in 1.045 sale durante il suo weekend di apertura, classificandosi al primo posto al botteghino degli Stati Uniti.\nAlla fine, ha incassato $ 156.452.370 negli Stati Uniti e in Canada e $ 173.351.588 a livello internazionale, arrivando a un totale mondiale di $ 329.803.958.\nAl momento dell'uscita, era il 20\u00b0 film con il maggior incasso di tutti i tempi. \u00c8 stato anche il secondo film con il maggior incasso del 1988, dietro solo a \"Rain Man\".\nSequel.\nL'enorme successo del film gener\u00f2 tre cortometraggi che vennero distribuiti nelle sale come \"training\" di altri film:\nSuccessivamente furono ideati alcuni prequel per sviluppare un nuovo lungometraggio:\nIl primo progetto non venne sviluppato. Il secondo, ideato nel 1997 e di cui vennero realizzati pure delle scene test per vedere come la nuova computer grafica potesse rendere pi\u00f9 credibile l'interazione attori umani-cartoni, fu abbandonato prima dell'inizio della fase della pre-produzione (uscita prevista nel 2000). Le motivazioni, mai confermate, sarebbero risiedute allora nell'elevato budget preventivato (100 milioni di dollari nel 1998) che fu ritenuto troppo rischioso per un sequel che sarebbe uscito ormai a distanza di dodici anni dal primo film.\nNel 1996, usc\u00ec in VHS \"Ecco Roger Rabbit\", un cofanetto con 2 videocassette: nella prima ci sono i 3 cortometraggi di Roger Rabbit, e nella seconda c'\u00e8 il film \"Chi ha incastrato Roger Rabbit\".\nConsiderando pure l'esistenza della seconda storia dell'ideatore Gary Wolf con gli stessi personaggi (\"Who P-P-P-Plugged Roger Rabbit?\" pubblicato nel 1991) e l'incremento di produzioni delle case cinematografiche statunitensi di sequel, prequel e remake, l'assenza di progetti al riguardo \u00e8 da molti considerato un fatto inconsueto; sono tuttavia in molti a credere che il principale ostacolo alla realizzazione di un secondo film venga principalmente dalle troppe condizioni poste e interessi richiesti dalle troppe major necessariamente coinvolte (tra cui alcune storicamente rivali come la Warner Bros. e la Disney).\nA distanza di alcuni anni si \u00e8 ricominciato a parlare di un possibile sequel. Dopo le prime ammissioni, ora Robert Zemeckis rivela di essere realmente al lavoro insieme a Peter Seaman e Jeffrey Price, gi\u00e0 sceneggiatori del primo episodio, che sono nel pieno della scrittura. Nel gennaio 2013 Robert Zemeckis rivela che non ci sar\u00e0 nessun sequel mentre gli sceneggiatori annunciano che il sequel ci sar\u00e0 e che stavano aspettando solo di ricevere il via libera della Disney. Nell'aprile 2014 a seguito della morte di Bob Hoskins, la Disney decide di fermare la produzione.\nProdotti ispirati al film.\n\"Bonkers, gatto combinaguai\", serie animata prodotta dalla Disney nel 1993 e spin-off di \"Raw Toonage\", mostra una premessa e ambientazione simile a quella del film \"Chi ha incastrato Roger Rabbit\", in cui i cartoni sono creature senzienti che convivono assieme agli esseri umani. Protagonista della serie \u00e8 Bonkers, una lince - cartone animato ex-star di Hollywood poi declassata a poliziotto, molto simile a Roger Rabbit sia fisicamente sia caratterialmente, che indaga su crimini e fatti misteriosi nell'ambiente \"cartoonesco\" di Los Angeles, affiancato (nella prima stagione) al detective Lucky Piquel, personaggio ricalcato sulla figura di Eddie Valiant e che, come quest'ultimo, detesta i cartoni animati. Le similitudini tra la serie e il film furono notate dal \"Los Angeles Times\", che bocci\u00f2 il tentativo di ricreare il mondo del film essendo la serie completamente animata. Per diversi anni si \u00e8 vociferato che la serie venne progettata come show interamente dedicato a Roger Rabbit, ma i cui personaggi furono poi sostituiti a causa di problemi di copyright; tuttavia, nel 2008, Greg Weisman chiar\u00ec che Bonkers fu concepito fin dall'inizio come protagonista, bench\u00e9 Roger fosse servito da ispirazione.\nAltri prodotti ispirati al film, oltre ai gi\u00e0 citati corti animati e romanzo sequel di Gary K. Wolf, furono numerose opere a fumetti, un romanzo, scritto da Martin Noble e che ripercorre fedelmente le vicende del film, e diversi videogiochi.\nQuesti ultimi includono \"Who Framed Roger Rabbit\" (1988, computer), \"Who Framed Roger Rabbit\" (1989, NES), la versione giapponese di \"The Bugs Bunny Crazy Castle\" (1989), \"Hare Raising Havoc\" (1991), \"Who Framed Roger Rabbit\" (1991, Game Boy)."}
{"id": "91358", "revid": "6923", "url": "https://it.wikipedia.org/wiki?curid=91358", "title": "Final Fantasy VIII", "text": " \u00e8 un videogioco di ruolo alla giapponese prodotto da Square (ora Square Enix) nel 1999 per PlayStation. Ottavo titolo principale della serie di \"Final Fantasy\", \u00e8 stato il primo a essere tradotto in italiano. Ambientato in un mondo \"fantasy\" e fantascientifico senza nome, il gioco segue le vicende di un gruppo di mercenari, guidati da Squall Leonhart, impegnati in un conflitto scoppiato a causa della strega Edea. Durante la sua avventura, Squall dovr\u00e0 affrontare le sue paure di diventare un leader e si infatuer\u00e0 di una delle sue compagne di squadre, Rinoa Heartilly.\nLo sviluppo del gioco \u00e8 iniziato nel 1997, durante la localizzazione inglese di \"Final Fantasy VII\". Il gioco porta con s\u00e9 le innovazioni introdotte dal capitolo precedente della serie, inclusi l'utilizzo della grafica 3D e di sfondi pre-renderizzati, ma si discosta anche da alcuni elementi caratteristici della serie. \u00c8 il primo \"Final Fantasy\" a mostrare personaggi realisticamente proporzionati, a utilizzare una canzone come tema principale e ad abbandonare l'uso di \"Punti Magia\" (MP) per l'utilizzo delle magie.\nNel 2000 \u00e8 stato pubblicato un porting per PC, mentre nel 2013 \u00e8 stata ripubblicata la versione per Microsoft Windows sulla piattaforma digitale Steam (nel 2014 in Giappone). Dal 24 settembre 2009 \u00e8 possibile scaricare \"Final Fantasy VIII\" per PlayStation 3 e PlayStation Portable tramite PlayStation Network. Durante l'E3 del 10 giugno 2019 ne viene annunciato il remastered, in multipiattaforma, in uscita il 3 settembre dello stesso anno.\nTrama.\nAmbientazione.\n\"Final Fantasy VIII\" ha luogo in un universo dall'impronta realistica, con un'atmosfera fantasy inglobata in un mondo dalle tinte spiccatamente europee, prendendo in prestito elementi che spaziano dall'Antica Grecia alla citt\u00e0 di Parigi. Gli sviluppatori, per creare le ambientazioni di gioco, si sono ispirati ad ambientazioni europee (un esempio \u00e8 l'Arco di Trionfo di Parigi, e durante il gioco si vedr\u00e0 la scritta \"RISTORANTE\", rimasta in italiano anche nella versione giapponese). \u00c8 stato abbandonato lo stile super-deformed del precedente capitolo in favore di un approccio pi\u00f9 realistico nella resa dei personaggi, scelta figlia anche del precedente successo di Square \"Parasite Eve\"\nIl pianeta \u00e8 costituito da cinque continenti principali. Esthar, a est, racchiude la maggior parte delle terre emerse orientali. Galbadia, il secondo continente pi\u00f9 grande, si trova a occidente e contiene gran parte delle ambientazioni del gioco. La regione pi\u00f9 settentrionale \u00e8 Trabia, un continente artico. Al centro della mappa \u00e8 possibile trovare Balamb, la regione pi\u00f9 piccola nota per l'omonimo Garden che vi risiede, nonch\u00e9 luogo in cui ha inizio il gioco. Il resto delle terre emerse, nel meridione del mondo, \u00e8 costituito da un arcipelago di terre aride e desolate, devastate in passato dal \"Pianto Lunare\" (evento in cui i mostri che si trovano sulla Luna precipitano sul pianeta). Il resto delle aree esplorabili dal giocatore \u00e8 costituito da piccole isole e altre strutture marittime.\nStoria.\nL'introduzione mostra Squall Leonhart e Seifer Almasy, studenti del Garden di Balamb (accademia militare che addestra un gruppo mercenario elitario di nome \"SeeD\"), scontrarsi in un duello di Gunblade a scopo di allenamento. Contemporaneamente, l'esercito di Galbadia (nazione militarista del continente occidentale) invade il piccolo Stato della Repubblica di Dollet con l'intento d'impadronirsi della sua Torre di Trasmissione. Sfruttando lo scontro tra le due forze in causa come esame, il Garden di Balamb, sotto la supervisione di Quistis Trepe e altri insegnanti, invier\u00e0 Squall e gli altri candidati Seed (tra cui Zell Dincht, Selphie Tilmitt e lo stesso Seifer) in missione contro Galbadia. Ad esame concluso, nonostante le intemperanze di Seifer (che gli costeranno il diploma), Squall diviene un Seed a tutti gli effetti: e sar\u00e0 proprio durante il ballo organizzato in onore dei nuovi cadetti che il protagonista incontrer\u00e0 per la prima volta Rinoa Heartilly, membro del gruppo di resistenza \"I Gufi del Bosco\" della citt\u00e0 di Timber. A capo della squadra composta da Zell e Selphie, Squall si ritrover\u00e0 a dover supportare proprio la suddetta fazione, entrando nuovamente in conflitto con il dispotico Stato galbadiano per garantire il raggiungimento dell'indipendenza della citt\u00e0. Gli eventi che si susseguiranno, uniti ai misteriosi sogni (condivisi dall'intero gruppo, o quasi) aventi il soldato galbadiano Laguna Loire come protagonista, porteranno ad un drastico mutamento delle priorit\u00e0 della missione dei Seed, ora incaricati dell'assassinio della Strega Edea, figura centrale nella dittatura di Galbadia. A questo scopo si unir\u00e0 a loro Irvine Kinneas, studente del Garden di Galbadia ed esperto cecchino.\nDopo aver fallito l'attentato alla strega ed essere stati imprigionati (scoprendo tra l'altro il tradimento di Seifer in favore della stessa Edea) i Seed evadono dalla Prigione Distretto D solo per scoprire di un imminente duplice attacco missilistico nei confronti dei Garden di Balamb e Trabia. Dividendosi in due gruppi (uno capitanato da Squall, l'altro da Selphie), i protagonisti riescono ad evitare solo l'annientamento del primo Garden (sedando tra l'altro la guerra interna scoppiata tra gli studenti e gli insegnanti fedeli al preside Cid Kramer con quelli del supremo Norg) rivelando cos\u00ec la vera natura del Garden: un'enorme fortezza mobile, utilizzabile come mezzo di trasporto. Ancora incapaci di controllare la sua direzione, i Seed e tutto l'equipaggio del Garden finiranno per incagliarsi a Fisherman Horizon (un tempo stazione ferroviaria posta in mezzo al mare, ora una piccola citt\u00e0 stato indipendente e dall'atteggiamento neutrale nei confronti del mondo) dove si ricongiungeranno con il gruppo di Selphie.\nDivenuti finalmente in grado di manovrare il Garden, i Seed si recano a Trabia, dove in una lunga sequenza di flashback scoprono di essere stati tutti, ad eccezione di Rinoa e comprendendo invece Seifer, bambini nell'orfanotrofio della Madre, misteriosa figura che si riveler\u00e0 essere nient'altri che la strega Edea Kramer. Il gruppo realizzer\u00e0 che la perdita di questi ricordi \u00e8 dovuta all'eccessivo utilizzo dei Guardian Force. Nonostante le rivelazioni destabilizzanti, i Seed proseguono la loro missione gettandosi in una cruenta battaglia contro il Garden di Galbadia (comandato da Edea e Seifer) guidati da Squall, eletto comandante dal preside Cid. Dopo la battaglia, un'ulteriore verit\u00e0 viene alla luce: Edea non ha mai agito di propria volont\u00e0, ma assecondando quella di Artemisia, potente strega proveniente da un lontano futuro il cui intento ultimo \u00e8 scatenare la compressione temporale. Avendo abbandonato il corpo di Edea, Artemisia s'impadronisce di quello di Rinoa, portando in questo modo la ragazza ad uno stato di coma.\nCon l'intento di risvegliarla, Squall parte alla volta di Esthar assieme ai suoi compagni alla ricerca di Ellione, la ragazza con il potere di inviare le persone indietro nel tempo (\u00e8 proprio il suo potere, simulato attraverso un macchinario creato dal Dottor Odine, che permette ad Artemisia di manifestarsi nel passato, ed \u00e8 sempre Ellione la causa dei sogni su Laguna). Ad Esthar i Seed scopriranno che Ellione si trova nella stazione lunare per volere del Presidente del paese (nient'altri che Laguna in persona). Nel frattempo Seifer, ora solo al comando dell'intera Galbadia, riesuma la Lunatic Pandora, antica arma di distruzione esthariana concepita dalla strega Adele per provocare artificialmente il Pianto Lunare (che consiste nella caduta dei mostri, abitanti della Luna, sulla Terra).\nDopo varie peripezie nello spazio, il risveglio di Rinoa (divenuta una strega dopo che il suo corpo \u00e8 stato posseduto da Artemisia) e il fortuito recupero dell'astronave Lagunarock, Squall e compagni si preparano finalmente al fatidico scontro con Artemisia: provocando volontariamente la Compressione Temporale grazie al potere di Ellione, infatti, i Seed riescono a giungere nel tempo della strega (per via della stessa natura della Compressione, in cui tutte le epoche si sovrappongono). Dopo l'ultimo combattimento, Artemisia ceder\u00e0 i propri poteri ad una giovane Edea Kramer (generando uno dei paradossi chiave della trama del gioco) sotto gli occhi attoniti di Squall, che rivedr\u00e0 anche se stesso da bambino e menzioner\u00e0 alla Madre i Seed e il Garden, prima ancora che lei li avesse istituiti. Facendo leva sui suoi ricordi e sentimenti che lo legano a Rinoa e i suoi amici, Squall riuscir\u00e0 infine a ritornare nella sua epoca, avendo finalmente raggiunto una nuova serenit\u00e0.\nModalit\u00e0 di gioco.\n\"Final Fantasy VIII\" riprende lo stile tipico dei suoi predecessori, con il mondo di gioco suddiviso principalmente in tre modalit\u00e0: la \"world map\", la \"field map\" e le schermate di battaglia. La \"world map\" \u00e8 rappresentata da un ambiente 3D in cui il giocatore pu\u00f2 muoversi liberamente esplorando una versione in miniatura del mondo di gioco. Il giocatore pu\u00f2 muoversi lungo la \"world map\" a piedi e attraverso vari mezzi di locomozione, come Chocobo, automobili, treni e aeronavi. La \"field map\" consiste invece in sfondi 2D pre-renderizzati che rappresentano ambienti come citt\u00e0 o foreste e sopra ai quali si sovrappongono i modelli 3D dei personaggi in movimento. Le schermate di battaglia presentano dei modelli 3D di luoghi come strade o stanze, in cui hanno luogo dei combattimenti a turni contro i nemici controllati dalla CPU e nei quali ritorna il sistema di ATB (\"Active Time Battle\") per la gestione dei turni in battaglia. \nI \"guil\" (la moneta di gioco presente nei vari \"Final Fantasy\") vengono gestiti, per la prima volta nella storia della serie, al di fuori del combattimento tramite uno stipendio: una volta che Squall sar\u00e0 diventato SeeD, il giocatore ricever\u00e0 periodicamente un compenso relativo al suo rango, che potr\u00e0 aumentare o diminuire in base al comportamento complessivo adottato durante il gioco oppure superando un apposito test. Oltre al ritorno dei Chocobo abbiamo anche l'introduzione del \"Chocobo World\", un relativo mini-gioco collegato all'addestramento del \"kochocobo\", un pulcino di Chocobo, chiamato \"Boko\", col quale \u00e8 possibile ottenere determinati oggetti da utilizzare nel gioco principale. Il giocatore pu\u00f2 interagire con il Chocobo World direttamente, nella versione PC del gioco, oppure tramite una PocketStation, nel caso della versione per PlayStation. All'interno del gioco principale \u00e8 inoltre presente un mini-gioco di carte collezionabili chiamato \"Triple Triad\".\nCos\u00ec come accadeva in \"Final Fantasy VII\", i personaggi hanno a disposizione abilit\u00e0 uniche dette \"Limit Break\", che possono variare da potenti attacchi ad abilit\u00e0 di supporto. A differenza del precedente capitolo, dove esse avevano una barra propria che si riempiva subendo dei danni, in \"Final Fantasy VIII\" le Limit Break diventano disponibili solo quando il personaggio possiede un basso numero di punti ferita (HP). L'utilizzo della magia \"Aura\" permette di avere maggiori possibilit\u00e0 di utilizzare le Limit Break a prescindere dagli HP a disposizione, mentre altre alterazioni di status possono impedire l'utilizzo di queste ultime. \"Final Fantasy VIII\" introduce anche degli elementi interattivi all'interno delle Limit Break, durante le quali sar\u00e0 possibile compiere azioni specifiche o inserire determinati comandi al momento opportuno. Completando con successo queste sequenze interattive sar\u00e0 possibile incrementare il potere delle Limit Break.\nIn \"Final Fantasy VIII\", l'aumento di esperienza del personaggio avviene in modo particolare rispetto ai capitoli precedenti della serie. Il sistema di base risulta inalterato, potendo accumulare Punti Esperienza (EXP) sconfiggendo i nemici per salire di livello ed aumentare le proprie statistiche di base. Tuttavia, mentre nei capitoli precedenti la curva d'esperienza era dinamicamente rapportata al livello stesso del personaggio (ad esempio: arrivare al livello 2 richiede 200 punti, arrivare al livello 3 richiede 400 punti, e cos\u00ec via), in \"Final Fantasy VIII\" i personaggi salgono di livello ogni volta che accumulano 1000 punti esperienza. Il livello dei nemici varia in base al livello medio dei personaggi, mentre in molti JRPG il livello dei nemici rimane fissato. Tale sistema permette al giocatore di raggiungere il livello massimo fin dalle primissime fasi di gioco o di concludere il gioco a un livello molto basso, dal momento che alcune combinazioni di \"junction\" garantiscono dei benefici ben pi\u00f9 significativi rispetto all'aumento del livello dei personaggi. \"Final Fantasy VIII\" \u00e8 anche il primo esponente della serie a garantire il guadagno di punti esperienza anche dopo la fuga da una battaglia.\nOltre a guadagnare Punti Esperienza, i Guardian Force possono anche accumulare Punti Abilit\u00e0 (AP) dopo ogni battaglia. Gli AP ottenuti permettono ai GF di imparare determinate abilit\u00e0, le quali diventano attive per ogni membro della squadra una volta completato l'apprendimento. Le abilit\u00e0 apprendibili grazie all'allenamento dei GF garantiscono benefici per le proprie statistiche nonch\u00e9 la possibilit\u00e0 di raffinare le carte in oggetti, accedere a negozi speciali in ogni momento e utilizzare abilit\u00e0 speciali in battaglia.\nJunction.\nLa novit\u00e0 principale del sistema di combattimento \u00e8 rappresentata dall'introduzione del cosiddetto sistema di \"Junction\", basato su alcune creature dette \"Guardian Force\" (GF) che il giocatore pu\u00f2 invocare in battaglia. Ogni personaggio pu\u00f2 essere associato ad un Guardian Force, entrando in \"junction\" con esso, per compiere azioni diversi dal semplice attacco fisico con la propria arma, come l'utilizzo di magie, l'invocazione del suddetto GF e l'utilizzo di oggetti. A differenza dei precedenti capitoli della serie, in cui le magie potevano essere utilizzate consumando dei \"Punti Magia\" (MP) a disposizione del personaggio, in \"Final Fantasy VIII\" questi ultimi sono stati abbandonati in favore di una gestione delle magie simile a quella degli oggetti consumabili. Le magie si comportano come quantit\u00e0 accumulabili, e possono essere assimilate dai nemici o da \"Fonti Energetiche\" sparse nei vari ambienti di gioco oppure possono essere ottenute \"raffinando\" le carte di gioco tramite una particolare abilit\u00e0. Le magie vengono quindi accumulate dal personaggio che le ha assimilate (fino a 100 quantit\u00e0 della stessa magia e fino a 32 diverse magie assimilabili per personaggio) e sono consumate una a alla volta quando utilizzate. Cos\u00ec come con i Guardian Force, i personaggi possono effettuare il \"junction\" anche con tali magie, equipaggiandole ad alcune delle proprie statistiche (a seconda dei GF con cui si sono legati) per ottenere benefici di vario tipo. Il sistema di \"junction\" funge anche da sostituto al classico sistema di equipaggiamento di armature e accessori, dal momento che la modifica delle statistiche dei personaggi qui avviene attraverso il legame con i Guardian Force. A differenza dei capitoli precedenti, inoltre, dove il giocatore doveva entrare in possesso di armi sempre migliori da equipaggiare ai propri personaggi, in \"Final Fantasy VIII\" ogni personaggio ha a disposizione una propria arma caratteristica, che pu\u00f2 essere potenziata per alterarne l'aspetto, la potenza e la Limit Break.\nTriple Triad.\nIl \"Triple Triad\" \u00e8 un mini-gioco di carte collezionabili. In \"Final Fantasy VIII\" si potranno collezionare vari tipi di carte, che possono raffigurare i vari nemici del gioco, i Guardian Force e i personaggi principali del gioco. Le carte possono essere ottenute come ricompensa sconfiggendo i nemici in battaglia, usando l'abilit\u00e0 \"Transcard\" o vincendole in partita con un altro NPC. Su ogni lato di ciascuna carta \u00e8 presente un numero, che pu\u00f2 andare da 1 ad 9, oppure la lettera \"A\", che corrisponde al valore massimo. Il gioco si svolge su una griglia composta da nove quadrati. Ogni giocatore nel proprio turno posiziona sulla griglia di gioco una tra le carte della propria mano, scelta all'inizio della partita. Quando due carte avversarie entrano in contatto tra di loro su uno dei quattro lati, le due carte entrano in battaglia. Se il valore che la propria carta riporta su tale lato risulta maggiore di quello della carta avversaria, il giocatore entra in possesso di quest'ultima, che cambier\u00e0 colore. Alla fine della partita, il giocatore con pi\u00f9 carte del proprio colore sul terreno di gioco si aggiudica la vittoria. Tramite l'abilit\u00e0 \"Transcard\", ottenibile facendola apprendere ad uno dei vari Guardian Force, il giocatore ha la possibilit\u00e0 di raffinare le carte da gioco in rari oggetti consumabili altrimenti difficilmente accessibili.\nLa maggior parte degli avvenimenti del gioco si svolgono in un pianeta simile alla Terra composto da cinque terre emerse suddivise idealmente in altrettanti continenti. Esthar, a oriente, \u00e8 la regione pi\u00f9 vasta e include la maggior parte delle ambientazioni del gioco; ospita la nazione tecnologicamente pi\u00f9 avanzata, precedentemente potenza mondiale sotto il controllo della Strega Adele e adesso isolata dal resto del mondo. Galbadia, a occidente, \u00e8 il secondo continente pi\u00f9 grande del gioco e costituisce la principale potenza militare del mondo. La regione pi\u00f9 a nord \u00e8 Trabia, un continente antartico scarsamente popolato. Al centro della mappa si trova Balamb, il continente pi\u00f9 piccolo nonch\u00e9 l'isola che ospita l'omonimo Garden in cui il gioco ha inizio. A sud della mappa, invece, troviamo il desolato arcipelago di Centra, precedentemente devastato dal \"Pianto lunare\" (un evento in cui i mostri provenienti dalla luna precipitano sul pianeta) e ora ridotto a un brandello di terre aride e rocciose sparse nell'oceano meridionale. Altri luoghi esplorabili nel mondo di gioco includono isole e altre localit\u00e0 marine. Un ruolo centrale \u00e8 attribuito alla Luna del pianeta, visivamente simile al satellite della Terra, essendo il luogo d'origine dei mostri presenti nell'universo di \"Final Fantasy VIII\".\nPersonaggi.\n\"Final Fantasy VIII\" mette il giocatore al controllo di sei protagonisti principali: Squall Leonhart, protagonista primario del gioco, \u00e8 un ragazzo solitario che concentra l'attenzione sul suo lavoro per evitare di mostrare la sua fragilit\u00e0; Rinoa Heartilly, co-protagonista del gioco, una ragazza molto diretta e passionale che segue sempre il proprio cuore; Quistis Trepe, un'insegnante dal temperamento serio e paziente; Zell Dincht, un esperto di arti marziali molto energetico e con una grande passione per i panini; Selphie Tilmitt, una ragazza allegra con la passione per i treni che piloter\u00e0 l'aeronave \"Ragnarok\"; Irvine Kinneas un tiratore scelto e un casanova. Tutti i protagonisti sono membri dei \"SeeD\", una forza militare d'\u00e9lite stanziata in complessi futuristici detti Garden. Altri personaggi giocabili includono: Laguna Loire, Kiros Seagill e Ward Zabac, i quali compaiono in sequenze di gioco che fungono da \"flashback\" per la storia; il cadetto di \"SeeD\" Seifer Almasy e la strega Edea Kramer, temporanei antagonisti della storia. L'antagonista principale del gioco \u00e8 Artemisia, una strega proveniente dal futuro con l'intenzione di creare una \"Compressione Temporale\".\nSviluppo.\nLo sviluppo di \"Final Fantasy VIII\" \u00e8 iniziato nel 1997, durante la localizzazione in lingua inglese di \"Final Fantasy VII\". Cos\u00ec come era accaduto con gran parte della produzione di \"Final Fantasy VII\", il creatore della serie Hironobu Sakaguchi ha partecipato al progetto come produttore esecutivo, lavorando principalmente allo sviluppo di \"Final Fantasy: The Spirits Within\" e lasciando la direzione di \"Final Fantasy VIII\" a Yoshinori Kitase. A Shinji Hashimoto \u00e8 stato affidato il ruolo di produttore del gioco al posto di Sakaguchi, mentre il sistema di gioco e quello di combattimento sono stati sviluppati rispettivamente da Kitase e Hiroyuki It\u014d. Una delle difficolt\u00e0 incontrate durante lo sviluppo \u00e8 stata quella di avere tre personaggi in tempo reale che esploravano lo stesso ambiente contemporaneamente. Il gioco di carte Triple Triad \u00e8 stato ideato e implementato dal programmatore Kentarow Yasui. L'idea del mini-gioco \u00e8 stata tratta dalle figurine, molto popolari in certe zone del Giappone. Il Triple Triad era stato pensato per mantenere alto l'interesse del giocatore durante le lunghi sessioni di gioco senza scene d'intermezzo. Inizialmente l'idea era semplicemente quella di collezionare le carte, ma Yasui aveva considerato tale sistema troppo disconnesso dal gioco principale ed ha \"insistito\" per inserire un'abilit\u00e0 che permettesse di trasformare le carte in oggetti. Il costo di sviluppo complessivo si \u00e8 aggirato intorno ai \u00a5 3 miliardi. Il team di sviluppo consisteva in circa 180 persone.\nVisual design.\nFin dall'inizio, Kitase era certo di volere combinazione tematica di fantasia e realismo. A tal proposito, ha puntato a inserire un cast di personaggi che sembrassero persone ordinarie. Il \"character designer\" e direttore della resa grafica dei combattimenti Tetsuya Nomura e il direttore artistico Yusuke Naora si sono sforzati di trasmettere questa impressione introducendo personaggi dalle proporzioni realistiche \u2014 un allontanamento dallo stile \"super deformed\" adottato per i capitoli precedenti della serie. Inoltre, Naora ha voluto incrementare il realismo del mondo di gioco attraverso effetti luminosi molto accessi e ombre generate adeguatamente. Altri elementi aggiunti a tale scopo sono le automobili a noleggio per spostarsi nel mondo di gioco e l'utilizzo della motion capture per rendere i movimenti dei personaggi pi\u00f9 naturali durante le FMV. Le sequenze di FMV sono state create da un gruppo di circa 35 persone e ammontano a oltre un'ora di sequenze filmate, 20 minuti in pi\u00f9 rispetto alle FMV di \"Final Fantasy VII\". Per dare maggiore realismo ai movimenti dei personaggi \u00e8 stata sfruttata la motion capture, ma il team di sviluppo ha comunque preferito ricorrere all'animazione manuale rispetto all'uso eccessivo di motion capture. Una delle pi\u00f9 grandi sfide era costituita dai progressi tecnologici compiuti dal rilascio di \"Final Fantasy VII\", nonch\u00e9 la ricerca di personaggi pi\u00f9 realistici. Uno dei problemi pi\u00f9 grandi con le scene d'intermezzo era quello di dover muovere i modelli dei personaggi in tempo reale attraverso l'ambientazione e all'interno di una FMV.\nIn un'intervista con \"Famits\u016b\", Naora ha dichiarato che il gioco era stato generalmente ideato per essere un \"\"Final Fantasy\" luminoso, fresco\". La ragione principale era dovuta al fatto che il team aveva gi\u00e0 avuto a che fare con atmosfere pi\u00f9 scure e \"strane\" con \"Final Fantasy VII\". Gli sviluppatori avevano sentito il bisogno di fare un cambio di rotta rispetto ai precedenti titoli della serie, la quale aveva un senso di \"luce che emerge dall'oscurit\u00e0\". Tale decisione \u00e8 stata facile da prendere per gli sviluppatori, dal momento che molti di essi avevano gi\u00e0 lavorato a \"Final Fantasy VII\" e concordavano sul muoversi in una direzione diversa. La progettazione del mondo di gioco \u00e8 stata fatta inoltre con la consapevolezza che molti membri del team di sviluppo avevano adesso familiarit\u00e0 con la computer grafica, a differenza dei tempi di \"Final Fantasy VII\". Gli sviluppatori, inoltre, con \"Final Fantasy VIII\" hanno puntato a \"mescolare futuro, vita reale e fantasia\". Dal momento che Kitase voleva dare al gioco un'atmosfera straniera, alle ambientazioni sono stati conferiti diversi stili di popolare provenienza internazionale, pur mantenendo un'atmosfera \"fantasy\". Tra le ispirazioni prese possiamo trovare elementi dell'Antico Egitto, l'architettura greca, la citt\u00e0 di Parigi, l'Italia, fino a un'idealizzata societ\u00e0 europea futuristica. Ad alcune fazioni sono anche state date delle bandiere, il cui stile \u00e8 basato sulla storia e sulla cultura del paese.\nPer mantenere un'atmosfera straniera, i personaggi del gioco sono stati progettati per avere un aspetto prevalentemente europeo. Il primo personaggio di \"Final Fantasy VIII\" ad essere creato \u00e8 stato Squall. Nel tentativo di dare a Squall una certa unicit\u00e0 e di enfatizzare il suo ruolo di personaggio centrale, Nomura gli ha conferito una vistosa cicatrice sul volto. Dal momento che non era ancora stata scritta una storia dettagliata per il personaggio, Nomura ha lasciato la giustificazione della cicatrice di Squall nelle mani dello \"scenario writer\" Kazushige Nojima. A Squall \u00e8 stata affidata una \"gunblade\", un ibrido inventato tra una spada e un revolver, usata principalmente come spada e dotata di una funzione aggiuntiva per fare dei danni ulteriori sfruttando il suo meccanismo d'arma da fuoco, e stimolando la vibrazione del controller. Il suo \"character design\" \u00e8 stato completato da parte di Nomura aggiungendo un rivestito di pelliccia attorno al colletto della sua giacca, una sfida in pi\u00f9 per gli sviluppatori delle sequenze FMV. In aggiunta, Nomura ha implementato alcuni design ideati per i \"Final Fantasy\" precedenti ma mai utilizzati, ovvero i progetti per Edea, Fujin e Raijin. Gli ultimi due erano stati ideati per \"Final Fantasy VII\", ma con l'introduzione dei Turks nel gioco i personaggi di Fujin e Raijin non erano sembrati necessari. Nomura aveva ideato il personaggio di Edea prima dello sviluppo di \"Final Fantasy VII\", sulla base dello stile di Yoshitaka Amano. Riguardo ai Guardian Force, Nomura ha pensato che dovessero essere delle creature uniche, senza vestiti o altre caratterizzazioni umane. Questo era problematico, dal momento che non voleva che \"diventassero dei veri e propri mostri\", quindi ha posto grande cura nella loro progettazione. Leviathan \u00e8 stato il primo Guardian Force, creato inizialmente per un test e inserito in una demo di gioco. Dopo aver ricevuto dei commenti positivi a proposito, Nomura ha deciso di sviluppare i rimanenti GF in modo simile.\nSviluppo della storia.\nLa trama di \"Final Fantasy VIII\" \u00e8 stata scritta da Kitase, mentre le storie di ciascun personaggio sono state ideate da Nomura e la sceneggiatura \u00e8 stata curata da Nojima. Durante la fase di pre-produzione, Nomura aveva suggerito di dare al gioco un'atmosfera da \"giorni di scuola\". Nojima aveva gi\u00e0 in mente una storia in cui i personaggi avessero la stessa et\u00e0; le loro idee si sono fuse per dare vita al concetto di \"Garden\", delle accademie militari. Nojima aveva previsto di rendere i due gruppi di personaggi controllati dal giocatore (il gruppo di Squall nel presente e quello guidato da Laguna nel passato) fortemente in contrasto l'uno con l'altro. L'idea \u00e8 stata implementata fornendo al gruppo di Laguna una maggiore et\u00e0 ed esperienza, mentre il team di Squall risulta pi\u00f9 giovane ed ingenuo. Nojima ha spiegato che le dinamiche dei rapporti tra il giocatore e il protagonista sono molto importanti per lui. Sia \"Final Fantasy VII\" che \"Final Fantasy VIII\" sono caratterizzati da protagonisti taciturni e riservati, rispettivamente Cloud Strife e Squall. Nel caso di \"Final Fantasy VIII\", tuttavia, Nojima ha lavorato per dare al giocatore la possibilit\u00e0 di capire cosa stesse pensando il personaggio; un diretto contrasto con \"Final Fantasy VII\", in cui il giocatore era incoraggiato a speculare sullo stato d'animo del protagonista.\nAltri media e ripubblicazioni.\nNel marzo 1999, un mese dopo l'uscita del gioco, \u00e8 stato pubblicato \"Final Fantasy VIII Ultimania\", un libro contenente una dettagliata guida di \"Final Fantasy VIII\" e interviste con gli sviluppatori. Nel novembre 1999 \u00e8 stato pubblicato un libro di origami ispirato a \"Final Fantasy VIII\". Il 2 settembre 1999, \u00e8 stato pubblicato un CD-ROM chiamato \"Final Fantasy VIII Desktop Accessories\" che contiene icone per il desktop, wallpaper per computer, \"screensaver\" e un'applicazione di posta elettronica; comprende inoltre una versione separata del gioco di carte Triple Triad, che permette ai giocatori di sfidarsi l'un l'altro in una rete locale.\nInoltre, sempre nel 1999, la scena della sala da ballo in \"Final Fantasy VIII\" \u00e8 stata inserita in una \"tech demo\" per PlayStation 2. Nel 2000, \u00e8 stata rilasciata una versione PC per Windows. Questo porting include una grafica pi\u00f9 dettagliata, una resa audio migliorata e l'introduzione di \"Chocobo World\", un mini-gioco in cui \u00e8 possibile controllare Boko, un Chocobo presente in una delle missioni secondarie di \"Final Fantasy VIII\". Per i giocatori in Europa e Nord America, la versione PC rappresentava l'unico modo per giocare a \"Chocobo World\", dal momento che il gioco era stato inizialmente pensato per essere giocato tramite PocketStation, una console portatile mai distribuita al di fuori del Giappone. Nel 2009, \"Final Fantasy VIII\" \u00e8 stato aggiunto al PlayStation Store sul PlayStation Network.\nIl 18 dicembre 2012, il gioco \u00e8 stato ripubblicato come parte del pacchetto giapponese \"Final Fantasy 25th Anniversary Ultimate Box\". Il 17 maggio 2013 \u00e8 stata annunciata una versione per PC rimasterizzata, pubblicata su Steam il 5 dicembre dello stesso anno.\nColonna sonora.\nLa colonna sonora di \"Final Fantasy VIII\" \u00e8 stata composta da Nobuo Uematsu, storico compositore della serie \"Final Fantasy\". Uematsu ha cercato di scrivere le musiche di gioco sulla base del contesto emotivo in cui esse si vengono sentite durante il gioco, asserendo che riuscire a esprimere le emozioni che desidera \u00e8 pi\u00f9 importante di migliorare le proprie abilit\u00e0: \"Penso che sarebbe un peccato se non potessimo piangere mentre giochiamo ai nostri stessi giochi\". In risposta a una domanda di IGN, che aveva sottolineato quanto la colonna sonora di \"Final Fantasy VIII\" fosse \"dark\" e forse influenzata dalla storia del gioco, Uematsu ha dichiarato che \"l'atmosfera della musica varia in base alla trama, ovviamente, ma \u00e8 anche mia intenzione inserire vari tipi di musiche in un solo gioco\". L'assenza di temi dedicati ai singoli personaggi, presenti invece nei due capitoli precedenti, \u00e8 dovuta al fatto che Uematsu aveva trovato quei temi in \"Final Fantasy VI\" e \"Final Fantasy VII\" poco efficaci. Uematsu concorda che sia giusto inserire dei temi per ciascun personaggio se ogni personaggio ha un \"momento di spicco\" durante il gioco, ma ha ritenuto che \"Final Fantasy VIII\" si concentrasse su Squall Leonhart e Rinoa Heartilly solo come una coppia, da cui la nascita del brano \"Eyes on Me\".\nLa colonna sonora originale \u00e8 stata pubblicata in quattro compact disc da DigiCube il 10 marzo 1999 in Giappone, mentre in Nord America \u00e8 stata pubblicata come \"Final Fantasy VIII Music Collection\" da parte di Square EA nel gennaio 2000. \u00c8 stata ripubblicata in tutto il mondo da Square Enix il 10 maggio 2004. Il 19 novembre 1999, DigiCube ha distribuito un album di arrangiamenti per orchestra di alcune tracce del gioco sotto il nome di \" Fithos Lusec Wecos Vinosec Final Fantasy VIII\", in seguito pubblicato da Square Enix il 22 luglio 2004. I brani sono stati arrangiati e condotti da Shir\u014d Hamaguchi per un'orchestra dal vivo. Il 21 gennaio 2000 \u00e8 stata distribuita da parte di DigiCube una raccolta di arrangiamenti per pianoforte eseguiti da Shinko Ogata chiamata \"Piano Collections: Final Fantasy VIII\", poi ripubblicata da Square Enix il 22 luglio 2004.\nLa colonna sonora del gioco \u00e8 nota soprattutto per due brani: \"Liberi Fatali\", un brano corale in latino che viene eseguito durante l'introduzione del gioco, e \"Eyes On Me\", una canzone pop che funge da tema principale del gioco ed \u00e8 interpretata dalla cantante cinese Faye Wong. Verso la fine della produzione di \"Final Fantasy VII\", gli sviluppatori suggerirono di utilizzare un cantante, ma l'idea venne abbandonata per mancanza di una giustificazione basata sui temi e sulla storia del gioco. Tuttavia, Nobuo Uematsu riteneva che una ballata sarebbe stata adatta ad accompagnare i temi e i personaggi di \"Final Fantasy VIII\". Gli sviluppatori cominciarono quindi a suggerire diversi artisti, decidendo alla fine di scegliere Wong. Uematsu afferma che \"la sua voce e il suo animo sembrano combaciare perfettamente con la mia immagine della canzone\", e che la sua etnicit\u00e0 \"si adatta all'immagine internazionale di \"Final Fantasy\"\". \"Eyes On Me\" \u00e8 stata registrata con un'orchestra ad Hong Kong. La canzone \u00e8 stata pubblicata in Giappone come CD singolo ed ha venduto oltre 400.000 copie, stabilendo il record di vendite per un disco di musica per videogiochi mai pubblicato in Giappone fino ad allora. \"Liberi Fatali\" \u00e8 stata anche utilizzata durante l'evento di nuoto sincronizzato femminile ai Giochi olimpici estivi del 2004 ad Atene.\nLe musiche di \"Final Fantasy VIII\" sono state eseguite durante numerosi concerti ufficiali di \"Final Fantasy\". Tra di essi ci sono: il concerto del 2002 \"20020220 Music from FINAL FANTASY\", in cui la Tokyo Philharmonic Orchestra ha eseguito \"Liberi Fatali\", \"Don't Be Afraid\", \"Love Grows\" e \"The Man with the Machine Gun\"; la serie dei \"Tour de Japon\" del 2004, in cui \u00e8 comparso il brano \"The Oath\"; la serie \"Dear Friends\", iniziata lo stesso anno, ha incluso \"Liberi Fatali\" e \"Love Grows\"; il concerto \"More Friends\" del 2005, in cui \u00e8 stato eseguito \"Maybe I'm a Lion\". Altri concerti pi\u00f9 recenti includono \"Voices \u2013 Music from Final Fantasy\" (2006), dove sono stati eseguiti i brani \"Liberi Fatali\", \"Fisherman's Horizon\" e \"Eyes On Me\", nonch\u00e9 la serie di tour internazionali \"Distant Worlds\" che continua tutt'oggi, dove sono stati eseguiti \"Liberi Fatali\", \"Fisherman's Horizon\", \"Man with the Machine Gun\" e \"Love Grows\". Molti di questi concerti hanno dato vita ad album dal vivo. Alcune musiche del gioco sono state eseguite anche in concerti non specifici sulla serie \"Final Fantasy\", come il tour mondiale di \"PLAY! A Video Game Symphony\" cominciato nel 2006, per il quale Nobuo Uematsu ha composto la fanfara iniziale che accompagna ogni esibizione.\nAccoglienza.\nIl gioco \u00e8 stato accolto perlopi\u00f9 positivamente dalla critica, che ne ha lodato l'originalit\u00e0 e l'estetica pur criticandone alcune aspetti della modalit\u00e0 di gioco. \u00c8 stato votato come 22\u00ba miglior gioco di sempre nel 2006 dalla rivista giapponese \"Famits\u016b\". Il gioco \u00e8 stato un successo commerciale; 13 settimane dopo la sua uscita, \"Final Fantasy VIII\" ha ricavato oltre 50 milioni di dollari dalle vendite, rendendolo il \"Final Fantasy\" venduto pi\u00f9 velocemente prima dell'uscita di \"Final Fantasy XIII\" (un titolo multipiattaforma). \nA dicembre 2013 il gioco ha venduto oltre 8.150.000 di copie in tutto il mondo ed \u00e8 il secondo \"Final Fantasy\" per volume di vendite, dietro a \"Final Fantasy VII\".\nLa rivista \"Play Generation\" lo classific\u00f2 come uno dei quattro migliori titoli con una strega per protagonista."}
{"id": "91360", "revid": "785616", "url": "https://it.wikipedia.org/wiki?curid=91360", "title": "Yoichi Ito", "text": ""}
{"id": "91366", "revid": "339392", "url": "https://it.wikipedia.org/wiki?curid=91366", "title": "The HURD", "text": ""}
{"id": "91374", "revid": "119791786", "url": "https://it.wikipedia.org/wiki?curid=91374", "title": "Anna Amendola", "text": "Biografia.\nQuando era ancora studentessa al Centro Sperimentale di Cinematografia di Roma venne scritturata nel film \"Le meravigliose avventure di Guerrin Meschino\" girato nel 1952. Interruppe la sua carriera di attrice alla fine degli anni cinquanta."}
{"id": "91375", "revid": "124123", "url": "https://it.wikipedia.org/wiki?curid=91375", "title": "Gina Amendola", "text": "Biografia.\nNel cinema lavor\u00f2 con attori come Tot\u00f2, Vittorio De Sica, Marcello Mastroianni e Vittorio Gassman."}
{"id": "91376", "revid": "767487", "url": "https://it.wikipedia.org/wiki?curid=91376", "title": "Walk Among Us", "text": "Walk Among Us \u00e8 l'album di debutto del gruppo punk statunitense The Misfits pubblicato nel 1982 dalla Ruby Records.\nIl disco.\n\"Walk Among Us\" prese forma nel gennaio 1982 presso lo studio Quad Teck di Los Angeles, California, nel quale Glenn Danzig, per la maggior parte del tempo, remix\u00f2 tracce gi\u00e0 incise in precedenza dal gruppo, sovraincidendo parti di chitarra aggiuntive. Inoltre Danzig registr\u00f2 una nuova traccia vocale per la canzone \"Vampira\" e mix\u00f2 per la prima volta il brano dal vivo \"Mommy Can I Go Out &amp; Kill Tonight?\".\nLa maggior parte dei brani era stata incisa nel corso di varie sessioni all'inizio del 1981 ai Mix-O-Lydian Studio di Boonton, New Jersey. Le date nelle quali si svolsero queste sedute sono sconosciute, ma i brani furono mixati tutti insieme. \"Vampira\", \"Devils Whorehouse\", e \"Astro Zombies\" furono registrate e mixate separatamente ai Mix-O-Lydian nell'agosto 1981. \"Hatebreeders\" venne incisa nel giugno 1981 allo studio Newsoundland di Fair Lawn, New Jersey. \"Mommy Can I Go Out &amp; Kill Tonight?\", l'unica traccia live dell'album, venne registrata il 17 dicembre 1981 al Ritz di New York.\nCitazioni e omaggi.\nL'intero album omaggia l'immaginario horror e fantascientifico degli anni cinquanta e sessanta."}
{"id": "91379", "revid": "287204", "url": "https://it.wikipedia.org/wiki?curid=91379", "title": "Intelligenza (disambigua)", "text": "Nel suo significato primario, l'intelligenza \u00e8 una propriet\u00e0 della mente; tuttavia, oltre che nell'ambito propriamente psicologico e neuroscientifico del termine, la parola \"intelligenza\" viene usata anche in altri ambiti."}
{"id": "91382", "revid": "783039", "url": "https://it.wikipedia.org/wiki?curid=91382", "title": "Ferruccio Amendola", "text": "\u00c8 noto soprattutto per essere stato il doppiatore principale di Robert De Niro, Sylvester Stallone, Dustin Hoffman e Tomas Milian. Ha anche prestato la voce ad Al Pacino e Bill Cosby in alcune significative interpretazioni.\nBiografia.\nFiglio unico degli attori teatrali Federico Amendola e Amelia Ricci, nipote del commediografo e sceneggiatore Mario Amendola, nacque a Torino e si trasfer\u00ec poi con la famiglia a Roma. Esord\u00ec in teatro a soli cinque anni, nella celebre compagnia milanese di Nino Besozzi e Armando Falconi. Recit\u00f2 nel suo primo film appena tredicenne, \"Gian Burrasca\" di Sergio Tofano (1943) e inizi\u00f2 presto a lavorare anche come doppiatore: il suo primo doppiaggio fu quello del piccolo Vito Annicchiarico in \"Roma citt\u00e0 aperta\", del 1945, anno in cui a settembre perse il padre, deceduto a 47 anni.\nA partire dal 1968 si dedic\u00f2 prevalentemente al doppiaggio, anche se port\u00f2 avanti una discreta carriera come attore. Divent\u00f2 noto al grande pubblico per una serie di spot televisivi negli anni ottanta e per alcuni sceneggiati televisivi di grande successo di cui fu protagonista, tra i quali \"Storia d'amore e d'amicizia\" col figlio Claudio Amendola, \"Quei trentasei gradini\", \"Little Roma\" e \"Pronto Soccorso\".\nIl doppiaggio.\nFerruccio Amendola inizi\u00f2 a lavorare come doppiatore negli anni cinquanta per la C.D.C. Dotato di una dizione imperfetta, viene relegato per diverso tempo a ruoli secondari come caratterista, finch\u00e9 non viene scelto per doppiare Dustin Hoffman in \"Un uomo da marciapiede\". Da allora diviene il doppiatore di molti attori celebri: oltre a Hoffman doppia ininterrottamente fino alla morte, con poche eccezioni, Robert De Niro e Sylvester Stallone.\nHa prestato la voce anche ad Al Pacino in alcuni dei suoi film pi\u00f9 noti, tra cui la trilogia de \"Il padrino\", \"Serpico\" e \"Scarface\". Fu scelto come voce ufficiale di Tomas Milian da Milian stesso per le interpretazioni di Nico Giraldi ed er Monnezza e in altri poliziotteschi. Doppi\u00f2 anche Bill Cosby nelle sit-com \"I Robinson\" e \"Cosby\". Prest\u00f2 inoltre la voce anche al cane Tequila nella serie televisiva \"Tequila e Bonetti\".\nAmendola rimase nella C.D.C. fino alla sua chiusura nel 1994, fondando poi la sua societ\u00e0 Compagnia Doppiatori (oggi CD Cine Dubbing) nella quale ha lavorato fino alla morte.\nVita privata.\nSi spos\u00f2 con l'attrice e doppiatrice Rita Savagnone, da cui divorzi\u00f2 nel 1971 e dalla quale ebbe due figli: uno \u00e8 Claudio Amendola, attore, conduttore televisivo e regista, che gli ha dato tre nipoti fra cui Alessia, attrice e doppiatrice. L'altro figlio \u00e8 Federico Amendola, cos\u00ec chiamato in memoria di suo padre, e divenuto direttore d'orchestra e musicologo attualmente docente al Conservatorio A. Scarlatti di Palermo. Spos\u00f2 poi Patrizia, dalla quale ebbe Silvia Amendola.\nMor\u00ec a Roma il 3 settembre 2001 all'et\u00e0 di 71 anni a causa di un tumore alla gola che lo affliggeva da tempo. I funerali si sono celebrati il 6 settembre nella Chiesa degli Artisti a Piazza del Popolo la quale era gremita di gente e inoltre furono presenti alcuni volti del cinema e dello spettacolo; riposa nel loculo di famiglia presso il Cimitero Monumentale del Verano di Roma.\nFilmografia.\nTelevisione.\nCarosello.\nPartecip\u00f2 inoltre a numerose edizioni della rubrica pubblicitaria televisiva Rai \"Carosello\":\nBibliografia.\nAll'attore \u00e8 dedicata una biografia in \"Le voci del tempo perduto\", libro a carattere divulgativo sul doppiaggio realizzato dallo storico Gerardo Di Cola."}
{"id": "91383", "revid": "767487", "url": "https://it.wikipedia.org/wiki?curid=91383", "title": "Evilive", "text": "Evilive \u00e8 il primo album registrato dal vivo del gruppo punk The Misfits, uscito nel 1982 e in versione rimasterizzata nel 1987. L'ultima canzone (\"We Are 138\") vede la partecipazione straordinaria di Henry Rollins."}
{"id": "91384", "revid": "124430485", "url": "https://it.wikipedia.org/wiki?curid=91384", "title": "Mario Amendola", "text": "Biografia.\nNato a Recco (Genova) da genitori romani, inizi\u00f2 la sua carriera nel 1931 come scrittore di riviste di avanspettacolo, ottenendo grande successo alla fine degli anni trenta con le riviste di Macario e Wanda Osiris (tra i suoi titoli, \"Tutte donne\", \"Febbre azzurra\", \"Follie di Amleto\", \"Le educande di San Babila\", \"L'uomo si conquista la domenica\"). Prosegu\u00ec la sua carriera accanto a Macario e scrisse riviste per Carlo Campanini, Tot\u00f2, Walter Chiari, Beniamino Maggio, per poi passare alla regia nel 1949.\nAutore infaticabile, diresse 37 film, soprattutto di genere comico, e collabor\u00f2 a innumerevoli sceneggiature, commedie teatrali e show televisivi popolari. Fece spesso coppia con Ruggero Maccari e poi con Bruno Corbucci, assieme a cui costitu\u00ec un ferreo sodalizio. I due diedero vita al popolare personaggio di Nico Giraldi, verace ed astuto ispettore di polizia interpretato da Tomas Milian e protagonista di undici film.\nDa tempo malato di diabete, mor\u00ec a 83 anni, il 22 dicembre 1993. Era zio dell'attore e doppiatore Ferruccio Amendola e del compositore Federico Bonetti Amendola."}
{"id": "91387", "revid": "767487", "url": "https://it.wikipedia.org/wiki?curid=91387", "title": "Earth A.D./Wolfs Blood", "text": "Earth A.D./Wolfs Blood \u00e8 il secondo album del gruppo punk The Misfits, pubblicato nel 1983 e ristampato l'anno seguente con il titolo di \"Earth A.D.\"."}
{"id": "91390", "revid": "729019", "url": "https://it.wikipedia.org/wiki?curid=91390", "title": "Agnosia", "text": "L'agnosia (dal greco \"a-gnosis\", \"non conoscere\") \u00e8 un disturbo della percezione caratterizzato dal mancato riconoscimento di oggetti, persone, suoni, forme, odori gi\u00e0 noti, in assenza di disturbi della memoria e in assenza di lesioni dei sistemi sensoriali elementari. Pu\u00f2 presentarsi separatamente in relazione a ciascuno dei cinque sensi e per ogni senso sono riscontrabili diversi tipi di agnosia (prosopoagnosia, agnosia musicale, astereognosia o agnosia tattile, agnosia visuo-motoria, ecc.). In pratica, la persona affetta da agnosia pu\u00f2 utilizzare una forchetta invece di un cucchiaio pensando di aver scelto il cucchiaio, oppure una scarpa al posto di una tazza o un temperino invece della matita. Spesso \u00e8 associata a lesioni riguardanti aree posteriori del cervello. Varie forme di agnosia vengono descritte in alcuni saggi di Oliver Sacks.\nCause.\nLa causa pi\u00f9 frequente \u00e8 l'ictus.\nClassificazione generica.\nIl primo modello cognitivo sul riconoscimento degli oggetti \u00e8 dovuto al neurologo tedesco Heinrich Lissauer (1890), il quale ipotizz\u00f2 che tale riconoscimento avviene in due livelli consequenziali di analisi: al primo livello (\"livello percettivo\") avviene l'integrazione dei dati sensoriali elementari in forme complesse; al secondo livello (\"associativo\") avviene il confronto tra ci\u00f2 che viene percepito e le conoscenze immagazzinate nella memoria. Tale modello \u00e8 considerato valido ancora oggi, sebbene siano state proposte teorie pi\u00f9 approfondite riguardo ai vari livelli di elaborazione degli stimoli, soprattutto per la percezione visiva. Spesso si tratta infatti di danneggiamenti delle aree della corteccia visiva primaria e delle aree associative \"via del cosa\" e \"via del dove\".\nUn deficit del primo livello porterebbe all'agnosia appercettiva, un deficit del secondo all'agnosia associativa.\nAgnosia appercettiva.\nSi parla di agnosia appercettiva quando il soggetto, in assenza di deficit sensoriale, non \u00e8 capace di comporre i dati dello stimolo e integrarli in una unit\u00e0 percettiva strutturata. Un paziente con agnosia appercettiva nella modalit\u00e0 visiva non \u00e8 in grado di eseguire un disegno su copia, di descriverlo accuratamente nei suoi particolari e di distinguerlo da oggetti visivamente simili. Di conseguenza fallisce anche il confronto con le rappresentazioni mentali di stimoli conosciuti, e dunque non avviene il riconoscimento dello stimolo.\nHumphreys e Riddoch, in riferimento al modello di Marr dei processi percettivi, classificano tre forme principali di agnosia appercettiva:\nAgnosia associativa.\nL'agnosia associativa si presenta quando un paziente, la cui analisi percettiva \u00e8 integra, non \u00e8 in grado di confrontare la rappresentazione percettiva strutturata di uno stimolo con le conoscenze presenti nel magazzino semantico (relative agli stimoli conosciuti) e quindi di attivare le conoscenze relative all'oggetto (il suo nome, il corretto uso, ecc); dunque il deficit \u00e8 soltanto per quanto riguarda la categorizzazione semantica di un oggetto.\nPer esempio il paziente pu\u00f2 essere in grado di riconoscere visivamente una forchetta come un oggetto conosciuto (analisi percettiva intatta), ma non sa dire a cosa serve, in quali occasioni si usa e come si chiama, sebbene queste conoscenze siano presenti, come dimostrato dal fatto che se gli si chiede verbalmente di descrivere una forchetta egli \u00e8 in grado di dire correttamente cos'\u00e8 e come si usa. Dunque il deficit \u00e8 nell'accesso al magazzino semantico su stimolazione visiva, motivo per il quale Humphreys e Riddoch chiamano questo disturbo agnosia semantica di accesso.\nL'agnosia associativa si associa generalmente a lesioni occipito-temporali sinistre.\nForme particolari.\nAgnosie che riguardano i cinque sensi (gustativa, olfattiva, visiva, uditiva, tattile) sono tutte tipologie che riguardano un particolare senso dove la sua funzione risulta menomata, non riuscendo a riconoscere cosa vede, sente, gusta o tocca, il pi\u00f9 particolare di queste forme \u00e8 quella che riguarda il tatto. In tal caso viene causata da un danno alla corteccia parieto-temporale, varia di gravit\u00e0, dove la forma peggiore \u00e8 data da infarti cerebrali sinistri."}
{"id": "91391", "revid": "1566286", "url": "https://it.wikipedia.org/wiki?curid=91391", "title": "Susy Andersen", "text": "Ha interpretato particolarmente film di genere (peplum, commedia all'italiana, ecc.) e b-movie. Ha ricoperto tuttavia anche ruoli di un certo impegno, come quello ne \"Il magnifico cornuto\", di Antonio Pietrangeli, girato nel 1964 accanto a Ugo Tognazzi"}
{"id": "91393", "revid": "110157", "url": "https://it.wikipedia.org/wiki?curid=91393", "title": "Legacy of Brutality", "text": "Legacy of Brutality \u00e8 la prima raccolta completa (escludendo la raccolta-EP Beware) del gruppo punk The Misfits, uscita nel 1985.\nL'album raccoglie materiale raro ed inedito della band, dai loro inizi del 1977 fino al 1981. Troviamo infatti la parte inedita del loro album di esordio del 1978, pubblicato solo successivamente nel 1997. Sono presenti anche le a-side dei singoli non provenienti da album, come \"Halloween\" e \"Who Killed Marilyn?\"."}
{"id": "91394", "revid": "1798099", "url": "https://it.wikipedia.org/wiki?curid=91394", "title": "Rosina Anselmi", "text": "Biografia.\nRosa Anselmi, detta \"Rosina\", nasce a Catania il 26 luglio 1876 da Francesca Quintavalle e da Alessandro Anselmi (non a Caltagirone nell'anno 1880, come erroneamente documentato in numerose biografie ufficiali).\nCresciuta in una famiglia di attori, inizia a recitare sin da bambina con il padre Alessandro, attore dialettale siciliano, per approdare alle Compagnie di Nino Martoglio e Mim\u00ec Aguglia, con cui partir\u00e0 in tourn\u00e9e per l'America del Nord, recitando per gli italo-americani, per ritornare in Sicilia nel 1910, scritturata come prima attrice nella \"Comica Siciliana\" diretta da Angelo Musco, svolgendo un ruolo complementare, spesso ricoprendo in scena la parte della moglie del capocomico e di spalla in numerose commedie per oltre un trentennio.\nLa Compagnia dialettale diretta da Rosina Anselmi e da Michele Abruzzo si costituir\u00e0 nel 1938, a distanza di un anno dalla scomparsa di Musco, dopo la breve esperienza teatrale di pochi mesi con Giovanni Grasso jr. e Turi Pandolfini.\nDebutta nel cinema sonoro diretta da Amleto Palermi, nella pellicola \"L\u2019eredit\u00e0 dello zio buonanima\", del 1934, contemporaneamente recita alla radio EIAR e successivamente Rai, per apparire anche in televisione in alcune commedie e programmi di variet\u00e0.\nMuore a Catania nel 1965. Era sposata con l'attore Lindoro Colombo.\nTeatro in dialetto siciliano.\nPer la \u201cCompagnia Comica Siciliana\u201d diretta da Angelo Musco:\nLe ultime due recite di Rosina Anselmi sono avvenute nel 1963 a Siracusa con la locale compagnia \u201cTeatro dialettale\u201d."}
{"id": "91397", "revid": "399", "url": "https://it.wikipedia.org/wiki?curid=91397", "title": "Caipiroska", "text": ""}
{"id": "91399", "revid": "1226", "url": "https://it.wikipedia.org/wiki?curid=91399", "title": "Monaco (religione)", "text": ""}
{"id": "91403", "revid": "287204", "url": "https://it.wikipedia.org/wiki?curid=91403", "title": "Hesperia (attrice)", "text": "Biografia.\nNativa di Bertinoro, nel Forlivese, visse la sua infanzia e la sua prima giovinezza a Meldola, cittadina anch'essa presso Forl\u00ec. Dal 1907 al 1912 fu attrice nel teatro di variet\u00e0. Fu molto apprezzata in tutti i teatri d'Europa come interprete dei cosiddetti \"tableaux vivants\", molto in voga all'epoca.\nVenne scritturata per il cinema - dove si segnal\u00f2 nel 1913 come protagonista del film \"Zuma\" - da uno dei fondatori della \"Cines\", il barone Alberto Fassini, e la fece partner dell'attore Ignazio Lupi, formando una coppia artistica che divenne celebre nell'interpretazione di diversi melodrammi. L'attrice guadagn\u00f2 molta notoriet\u00e0, in modo particolare nel film \"Zuma\", la cui trama fu scritta da un giovane Augusto Genina.\nDivenuta ormai celebre, pass\u00f2 poi alla \"Milano Films\" e poi alla \"Tiber Film\" nella quale divenne attrice di spicco, prendendo il posto di Francesca Bertini, con la quale inizi\u00f2 una intensa rivalit\u00e0 artistica che ebbe il suo culmine nell'uscita in contemporanea di due versioni cinematografiche, interpretate separatamente dalle due attrici, della \"Signora delle camelie\".\nSi ritir\u00f2 dalle scene nel 1923, dopo aver sposato il cineasta Baldassarre Negroni con il quale si leg\u00f2 ai tempi della Milano Films. Fece un unico rientro nel cinema, ormai passato al sonoro, nel 1938, interpretando \"Orgoglio\", allo scopo di verificare, a suo dire, se le sue doti d'attrice fossero valide anche con la nuova tecnica.\nVita privata.\nEra la zia dell'attrice Pauline Polaire, nata Giulietta Gozzi a Ravenna il 30 giugno 1904, e morta a Roma l'11 febbraio 1986."}
{"id": "91404", "revid": "110157", "url": "https://it.wikipedia.org/wiki?curid=91404", "title": "Collection I", "text": "Collection I (conosciuta anche col nome di Misfits) \u00e8 la seconda raccolta del gruppo punk The Misfits, pubblicata nel 1986.\nIn questa antologia si trovano i pezzi migliori e pi\u00f9 famosi della band, nonch\u00e9 remix, versioni alternative e versioni riedite. Inoltre solo in questo disco si trovano i pezzi \"London Dungeon\" e \"Ghouls' Night Out\", le b-side della versione singolo di \"Night of the Living Dead\"."}
{"id": "91405", "revid": "2151625", "url": "https://it.wikipedia.org/wiki?curid=91405", "title": "Gabriella Andreini", "text": "Biografia.\nSi trasferisce giovanissima a Roma per seguire i corsi di recitazione dell'Accademia nazionale d'arte drammatica. Dopo aver conseguito il diploma, uno dei primi ruoli lo trova con la compagnia Gassman-Randone nell\"'Otello\" di Shakespeare, poi con Alberto Lupo in \"Platonov\" di Anton \u010cechov e nella commedia musicale \"Io e la margherita\" con Walter Chiari.\nNegli stessi anni ha modo di lavorare anche, con una certa frequenza, nella prosa televisiva: nel 1957 in \"Fermenti\" di O'Neill diretta da Carlo Ludovico Bragaglia, poi in \"Un mese in campagna\" di Turgenev e in diversi episodi de Le inchieste del commissario Maigret, entrambi diretti da Mario Landi. Negli anni a cavallo tra i cinquanta e sessanta \u00e8 diretta anche da Enrico Colosimo, Leonardo Cortese, Mario Ferrero, Ugo Gregoretti.\nHa modo di farsi notare anche nel cinema, pur se non arriver\u00e0 mai a grandi ruoli da protagonista. Frequenti sono anche i lavori nel doppiaggio (principalmente di cartoni animati) e nella prosa radiofonica Rai."}
{"id": "91406", "revid": "110157", "url": "https://it.wikipedia.org/wiki?curid=91406", "title": "Collection II", "text": "Misfits II \u00e8 la terza raccolta del gruppo punk The Misfits, pubblicata nel 1995.\nTracce.\nTutte le canzoni sono composte da Glenn Danzig"}
{"id": "91408", "revid": "2175", "url": "https://it.wikipedia.org/wiki?curid=91408", "title": "Bologna Football Club", "text": ""}
{"id": "91410", "revid": "1654832", "url": "https://it.wikipedia.org/wiki?curid=91410", "title": "Lia Angeleri", "text": "Biografia.\nNata nel quartiere genovese di Sampierdarena, debutta nello spettacolo, come violinista di fila in un'orchestra genovese, che lascer\u00e0 ben presto per approdare alla prosa, prima in una filodrammatica della sua citt\u00e0 e successivamente all'interno di varie compagnie teatrali tra cui quelle di Emma Gramatica e Renzo Ricci, per approdare al Piccolo Teatro di Milano diretta da Strehler, dove reciter\u00e0 in diverse rappresentazioni.\nVarie le partecipazioni alla prosa radiofonica e televisiva della RAI, sin dall'inizio delle trasmissioni sperimentali tv, sia nelle commedie che negli sceneggiati degli anni 50 e 60.\nMuore ancora giovane, a 47 anni, nel 1969."}
{"id": "91411", "revid": "1528507", "url": "https://it.wikipedia.org/wiki?curid=91411", "title": "Fondo speculativo", "text": "Un fondo speculativo (in inglese hedge fund), detto anche fondo hedge, \u00e8 un fondo comune di investimento privato, amministrato da una societ\u00e0 di gestione professionale, spesso organizzato come societ\u00e0 in accomandita semplice o societ\u00e0 a responsabilit\u00e0 limitata. Nell'ordinamento statunitense, sono tipicamente organizzati come una limited partnership (LP), che \u00e8 l'analogo della societ\u00e0 in accomandita nell'ordinamento italiano e si usa anche per strutturare le societ\u00e0 di private equity e venture capital (che non sono hedge fund). Nell'ordinamento italiano, il suo equivalente \u00e8 il fondo comune di investimento speculativo, un particolare tipo di fondo comune di investimento. Essi possono essere istituiti dalle societ\u00e0 di gestione del risparmio, premesso che il fondo costituito deve essere esplicitamente speculativo.\nNome.\nIl termine inglese \"hedge\", letteralmente \"siepe\", sta a significare che si tratta non di un singolo fondo, ma di pi\u00f9 fondi diversi e viene perci\u00f2 detto anche \"fondo dei fondi\". Esso si riferisce alle tecniche di hedging, ovvero alle strategie di copertura e protezione usate per ridurre i rischi e la volatilit\u00e0 dei portafogli, con l'intento di gestire il patrimonio eliminando in gran parte il rischio di mercato. Per questo motivo la traduzione italiana di \"hedge\" in \"speculativo\" non \u00e8 completamente corretta, poich\u00e9 in molti casi tali strategie rendono le gestioni dei fondi molto meno aggressive di quanto l'aggettivo \"speculativo\" lascerebbe intendere.\nCaratteristiche.\nOrdinamento statunitense: l'hedge fund, la formula Two and Twenty e l'high-water mark.\nCome indica il nome stesso, l'hedge fund \u00e8 un fondo, tale per cui il capitale sociale/di rischio \u00e8 formato da un raggruppamento/pool di denaro proveniente dai vari soci che vi partecipano. In gran parte dei casi, l'accesso \u00e8 ristretto agli individui ad alto patrimonio netto (high net worth individuals HNWI) dato che il requisito per partecipare al fondo \u00e8 un versamento pari o superiore a 100.000$ o 250.000$ (in altri hedge fund che adottano una entry strategy molto pi\u00f9 ristretta, il conferimento minimo pu\u00f2 essere pari ad alcuni milioni di dollari); il fatto che il socio partecipante sia un investitore accreditato secondo i criteri della Securities and Exchange Commission \u00e8 importante visto che essi possono comprare e vendere azioni in contesto privato con meno limitazioni e regolamentazioni.\nIl fondo viene solitamente strutturato come una limited partnership (LP), tale per cui i soci (limited partners) consegnano/accomandano il potere gestionale a un amministratore/gestore, ovvero il fund manager (in questo preciso caso, l'hedge fund manager). I soci hanno responsabilit\u00e0 limitata, mentre gli hedge fund manager (uno o pi\u00f9 e con la possibilit\u00e0 di riunirsi in comitati o simili organi collegiali) hanno responsabilit\u00e0 illimitata: se il fondo contrae dei debiti, il manager pu\u00f2 risponderne personalmente se il capitale sociale del fondo \u00e8 insufficiente per soddisfare il credito. Gli hedge fund manager sono detti \"general partner\" e equivalgono ai soci accomandatari, letteralmente \"coloro a cui si cede il potere gestionale\". I limited partner, per la legge statunitense, possono essere al massimo 99.\nI soci azionisti dell'hedge fund (i limited partner) partecipano ai profitti sottoforma di dividendi secondo il principio plutocratico, tale per cui sono suddivisi in base a quanto denaro hanno versato in input nel capitale sociale; per esempio, se un socio ha versato in totale il 12% del capitale sociale (e questa somma pu\u00f2 essere milionaria se non addirittura miliardaria), gli spetta ogni volta il 12% di tutti i profitti raccolti.\nLa paga dell'hedge fund manager \u00e8 stabilita dalla somma di una management fee (pari di solito al 2% degli asset gestiti, ovvero gli Asset Under Management AUM) e di una sorta di bonus in base alla performance dell'hedge fund: pi\u00f9 il fondo guadagna, pi\u00f9 guadagna. Per la precisione, il 20% di tutti i guadagni annuali spetta al manager, dunque il rimanente 80% viene suddiviso in dividendi. Questa formula molto diffusa si chiama 2-and-20, \"Two and Twenty\"; il 2% di management fee (questa fee non deriva dai profitti) \u00e8 presente se il fondo \u00e8 particolarmente attivo (solitamente, lo stile di management \u00e8 aggressivo e il portfolio di investimenti pu\u00f2 cambiare pi\u00f9 volte in un anno), altrimenti pu\u00f2 calare a 0,5%, che \u00e8 anche la tipica management fee di un mutual fund. Questa strategia non solo incentiva il manager a gestire nel miglior modo possibile il fondo, ma lo incentiva a non essere opportunistico siccome un suo comportamento simile porterebbe a problemi tra il manager e gli azionisti (\u00e8 uno dei principali problemi di agency). In pi\u00f9, la modulazione della management fee incentiva il manager a essere non solo diligente, ma anche particolarmente attivo nel cercare e effettuare investimenti. Dato che gli hedge fund possono avere un capitale milionario o miliardario, i profitti e le paghe dei top manager o top executive (e quindi dei general partner) possono essere anche milionari. Se l'hedge fund o un altro fondo incorre in delle perdite (che nel caso degli hedge fund possono essere ingenti), e.g. 20%, e perde dunque valore, il manager prima di poter ricevere di nuovo il bonus deve riportare il valore del fondo al massimo valore del fondo raggiunto in precedenza, detto high-water mark. Questa strategia serve a evitare che il manager abbia lauti guadagni nonostante una pessima performance del fondo: infatti, riceve solo la management fee. In pi\u00f9, evita che riceva soldi in continuazione a ogni profitto, pure se basso.\nQuanto al tipo di investimento degli hedge fund, essi investono per raccogliere il maggior profitto possibile nel minor tempo possibile in ogni modo possibile. Quindi, a differenza dei fondi di private equity, investono sia in private equity che in public equity, ovvero comprano azioni sia tramite canali privati e non regolamentati (over the counter OTC) che tramite il mercato pubblico e regolamentato, ovvero la borsa (stock exchange); non solo investono in equity, ma anche in obbligazioni/bond, tale per cui praticano l'equity financing che il debt financing (come spiega la corporate finance, finanziano le societ\u00e0 target dell'investimento tramite equity o a debito, visto che i soldi dell'obbligazione vanno interamente restituiti maggiorati di interessi alla data di scadenza/maturit\u00e0). In pi\u00f9, comprano anche i derivati come i forwards, futures, option e SWAP (dunque investono in tutte le security esistenti), le valute/currency e commerciano pure in commodity, che sono tipicamente materie prime o prodotti poco lavoratori per produrre altro e che possono essere rivenduti pi\u00f9 volte prima di essere concretamente utilizzati (e.g. grano, farina, cotone, caff\u00e8, tabacco, metalli, petrolio, ecc.). In sintesi, il portafoglio di investimenti e l'ambito (pubblico o privato) \u00e8 ampissimo e ha l'obiettivo di realizzare il maggior profitto possibile nel minor tempo possibile (il mezzo, come appena visto, \u00e8 qualunque prodotto finanziario che genera utili/profitti e si pu\u00f2 comprare e rivendere, tale per cui si pu\u00f2 guadagnare anche dalla rivendita se il prezzo si alza e il prodotto e la societ\u00e0 emittente sono attraenti).\nGli hedge fund sono degli open-end fund siccome possono in teoria emettere un numero infinito di azioni e raccogliere denaro all'infinito, mentre altri fondi possono essere open-end fund oppure closed-end fund, tale per cui non possono emettere azioni e alimentare il fondo con finanziamenti potenzialmente in modo illimitato. Ma il numero di soci, negli Stati Uniti, \u00e8 limitato a 99 (ma un solo socio pu\u00f2 anche finanziare l'hedge fund per miliardi di dollari e nonostante ci\u00f2 detenerne una piccola porzione).\nGli hedge fund hanno una minima protezione da liquidazione siccome, se non ne avessero, i soci potrebbero ritirare il loro investimento in qualunque momento (il fondo dovrebbe rimborsarli): dopo l'acquisto della partecipazione, i soci non possono ritirare il loro investimento per tipicamente da 3 a 7 anni (medio termine). Questo blocco viene chiamato \"lock-up period\" e ricorda molto l'IPO Lock-Up nella IPO, che per\u00f2 dura solitamente da tre a sei mesi e riguarda solo coloro che sono gi\u00e0 azionisti della societ\u00e0 che si quota in borsa.\nUn hedge fund pu\u00f2 investire in qualunque campo e prodotto: security (azioni, bond e derivati), commodity, real estate, valute... e pu\u00f2 investire nelle societ\u00e0 di qualunque grandezza, dalle blue chip (cio\u00e8 quelle con una capitalizzazione azionaria \"large-cap\") alle startup molto innovative e con un enorme potenziale, che invece sono delle nano-cap ma possono generare ingenti profitti e aumentare di valore se crescono. Le startup dunque possono beneficiare di grandi finanziamenti come seed capital dagli hedge fund laddove non sono reperiti tramite gli angel investor.\nStrategie e stili di investimento degli hedge fund e la sua scelta.\nI fondi speculativi hanno l'obiettivo di produrre rendimenti costanti nel tempo, con una bassa correlazione rispetto ai mercati di riferimento, tramite investimenti singolarmente ad alto rischio finanziario, ma con possibilit\u00e0 di ritorni molto fruttuosi: suddividendo infatti i rischi in una pluralit\u00e0 di operazioni, un'operazione \"andata bene\" pu\u00f2 bilanciare diverse operazioni senza ritorno.\nI fondi speculativi usano solitamente uno o pi\u00f9 strumenti o strategie di investimento anche complessi e sofisticati come:\nSono contraddistinti dal numero ristretto di soci partecipanti e dall'elevato investimento minimo richiesto. L'atteggiamento di investimento dell'hedge fund \u00e8 pi\u00f9 o meno speculativo (non \u00e8 sempre altamente speculativo a priori) ed \u00e8 meno aggressivo se si usano l'hedging, i derivati e la leva finanziaria. Pertanto, gli hedge fund non solo adottato diverse strategie, ma contemporaneamente le legano a diversi stili di investimento siccome la filosofia di investimento \u00e8 diversa. Gli stessi hedge fund si possono anche classificare in base allo stile di investimento.\nI fondi speculativi pertanto si caratterizzano per:\nUn investitore ad alto reddito e investitore accreditato che desidera dedicare una modesta parte del suo portafoglio di investimenti (investment portfolio) in un hedge fund, per quanto il conferimento iniziale sia piuttosto caro, di base deve osservare lo stile di investimento del fondo e il tasso di ritorno sull'investimento ROI annuale per vedere come agisce e la sua profittabilit\u00e0; dopodich\u00e9, si effettuano dei paragoni tra fondi aventi lo stesso stile e la loro profittabilit\u00e0 lungo gli ultimi anni (e.g. gli ultimi cinque anni). Se necessario, l'investitore deve osservare anche quanto lo statuto dell'hedge fund chiede come conferimento minimo (minimum investment) di un socio in ingresso e quanto dura il lock-up period (un lungo lock-up pu\u00f2 creare rischi siccome l'investimento non \u00e8 ritirabile e dunque l'exit strategy \u00e8 fortemente vincolata). Molti altri dati sono contenuti nei report finanziari come il foglio di bilancio, che eventualmente \u00e8 stato revisionato da un'agenzia di audit (per esempio, tramite gli asset totali, si pu\u00f2 osservare la grandezza del fondo/fund size); per motivi di information disclosure, \u00e8 possibile anche consultare lo statuto dell'hedge fund. Questo gruppo di osservazioni consente un'analisi e valutazione basilare dell'hedge fund.\nLa tassazione dei profitti dell'hedge fund deriva dalla sede legale in cui l'hedge fund \u00e8 fondato. Ogni paese ha il suo diritto tributario (tax law).\nOrdinamento italiano: il fondo comune di investimento speculativo.\nL'hedge fund italiano \u00e8 il \"fondo comune di investimento speculativo\", regolamentati dal decr. Min. Tesoro 228/1999 datato 24 maggio 1999. Il nome completo \u00e8 \"\"Regolamento attuativo dell\u2019art.37 del decreto legislativo 24 febbraio 1998, n.58, concernente la determinazione dei criteri generali cui devono essere uniformati i fondi comuni di investimento\". Come dice il nome stesso, regola i fondi comuni di investimento, che possono anche essere impostati e tarati come speculativi (di fatto, sono di svariati tipi e sono anche regolati dal Testo Unico della Finanza TUF).\nQuest'ultimo costituisce uno schema strutturale atipico disciplinato attraverso negozi privatistici, disancorato dalle modalit\u00e0 di partecipazione e dall'oggetto tipico dell'investimento rispetto ai fondi comuni classici.\nLe Societ\u00e0 di gestione del risparmio (SGR) possono istituire fondi speculativi il cui patrimonio \u00e8 diverso da quello previsto in via prudenziale dalla Banca d'Italia con reg. 20/09/1999. Questo decreto, datato 20 settembre 1999 e composto da 8 capitoli, si chiama \"Regolamento recante disposizioni per le societ\u00e0 di gestione del risparmio\"\".\nLe caratteristiche indicate dal decreto in questione sono:\nPrecedentemente sussisteva anche un limite massimo di partecipanti pari a 200, abrogato dal d. l. 29 novembre 2008, n. 185. Tale decreto ha anche creato i cosiddetti side pockets, che consentono di trasferire le attivit\u00e0 illiquide del fondo speculativo in un fondo comune d'investimento di tipo chiuso appositamente costituito (cosiddetto \"fondo chiuso di side pocket\") e di modulare le richieste di rimborso del fondo speculativo nel rispetto dell'interesse e della parit\u00e0 di trattamento dei partecipanti.\nIl regolamento del fondo deve, inoltre, menzionare la rischiosit\u00e0 e la circostanza che esso viene gestito in deroga ai divieti stabiliti dalla Banca d'Italia e dalla CONSOB.\nNel regolamento del fondo sono indicati i beni oggetto dell'investimento e le modalit\u00e0 di partecipazione (conferimenti e ritiro delle quote).\nIn considerazione degli effetti potenziali sulla stabilit\u00e0 delle SGR, i fondi speculativi possono essere istituiti o gestiti solo dalle Societ\u00e0 che hanno per oggetto \"esclusivo\" l'istituzione o la gestione di tali fondi.\nIl fondo di fondi (FoF) e gli hedge fund quotati.\nEsiste un modo per investire in un hedge fund nonostante non si sia un individuo ad altro patrimonio netto HNWI, ma si deve utilizzare una via traversa: investire in un fondo di fondi (fund of funds, FoF), detto anche \"multi-manager investment\". Come la parola stessa accenna, \u00e8 un fondo che raccoglie le partecipazioni di pi\u00f9 azionisti (anche gente comune) e che, come obiettivo/oggetto sociale, investe negli altri fondi; tra di essi, ci sono anche gli hedge fund nei quali si entra con investimenti alti tale per cui il FoF pu\u00f2 entrare in qualit\u00e0 di partecipante in un hedge fund (per esempio, se l'investimento minimo \u00e8 pari a qualche milione). Da qui si ricava che anche una societ\u00e0 pu\u00f2 investire in un hedge fund, non solo un HNWI. I fondi di fondi possono quotarsi in borsa, altrimenti si finanziano tramite equity al di fuori di questo mercato pubblico e regolamentato, pertanto assumono la forma di un fondo di private equity (per la precisione e per evitare confusioni, di un FoF di private equity). Tutti i fondi in cui un FoF investe si dice \"portafoglio di fondi\" (funds portfolio). I FoF sono \"fettered\" (incatenati/con restrizioni/con freni) se investono in fondi gestiti dallo stesso FoF oppure \"unfettered\" (scatenati/senza restrizioni/senza freni) se possono investire in qualunque fondo disponibile nel mercato dei fondi a piacimento. Avendo una grande vastit\u00e0 di fondi e tipologie di fondi a disposizione, i FoF hanno grandi possibilit\u00e0 di diversificare il portafoglio fondi (e dunque il portafoglio di investimenti) e minimizzare il rischio. Un indice che riguarda i FoF \u00e8 il Barclay Fund of Funds Index della Barclay-Hedge, il cui database indica il ROI medio di tutti i FoF contenuti (circa 600). Nel marzo 2019, il ROI medio era del 3,95% annuo.\nIn rari casi, un hedge fund si quota in borsa e dunque si apre a tutti gli azionisti. Siccome gli hedge fund hanno talvolta rendimenti molto volatili, una valutazione precisa dell'IPO avviene raramente e lo stesso valore delle azioni e del fondo possono oscillare. In pi\u00f9, gli hedge fund manager sono focalizzati sui ritorni sull'investimento massimizzati e nel minor tempo possibile piuttosto che nell'innalzare lo shareholder value alla maniera di una comune corporation.\nStoria degli hedge fund.\nIl primo fondo speculativo fu fondato nel 1949 da Alfred Winslow Jones (9 settembre 1900 - 2 giugno 1989), un sociologo e giornalista finanziario di origine australiana e laureato ad Harvard. La societ\u00e0, che gestiva il primo hedge fund, si chiamava A.W. Jones &amp; Co. e aveva implementato personalmente alcuni trend di investimento riportati in un articolo scritto da lui stesso per la rivista Fortune nel 1948. Raccolse dunque 100.000$, di cui 40.000 suoi e 60.000 dei soci e effettu\u00f2 investimenti alternando minimizzazioni dei rischi su alcuni stock vendendone allo scoperto (short selling) degli altri e usando anche la leva finanziaria, implementando dunque per la prima volta il modello oggi classico detto long/short equities model. Il fondo ebbe un grande successo e, nel primo anno, guadagn\u00f2 il 17,3%. Nel 1952 diede al suo fondo una struttura di limited partnership (LP) e introdusse anche l'incentivo come bonus agli hedge fund manager (ovvero i general partner) per incentivarli a gestire il fondo in modo diligente per guadagnare di pi\u00f9. Lo stesso Jones contribu\u00ec a coniare il nome, siccome descrisse il suo stesso fondo \"hedged fund\" (la parola \"hedge\" riferita alla mitigazione dei rischi/risk mitigation era gi\u00e0 diffusa e oggi \u00e8 anche usata in pragmatica per indicare come la forza o certezza del messaggio viene diminuita per sembrare meno diretti, e.g. \"Sei brutta VS Non sei davvero carina\"). L'espressione \"hedge fund\" in riferimento al fondo di Jones \u00e8 stata coniata da Carol Loomis.\nGli hedge fund avevano superato in rendimento i mutual funds e, grazie alla pubblicazione di un articolo di Fortune del 1966 che ne riportava le ottime performance nel periodo 1956-1965, esplosero in popolarit\u00e0. Nacquero cos\u00ec in tre anni pi\u00f9 di 130 fondi speculativi, tra cui il Quantum Fund di George Soros e Jim Rogers a cui, tra i vari investitori, parteciparono pure i Rothschild. Ma i vari hedge fund appena nati si allontanarono dal modello classico di Alfred Jones (attaccato, tra i vari, anche da Loomis), puntarono sulla leva finanziaria nel lungo termine per finanziare attivit\u00e0 molto pi\u00f9 rischiose e aggressive e accusarono dunque delle perdite enormi tra il 1969 e il 1970. Solo due sopravvissero a questo periodo di perdite e al successivo crollo del mercato azionario del 1973-1974 scatenato dalla crisi petrolifera del 1973: il Quantum Fund di George Soros (fondato nel 1973) e lo Steinhardt Partners di Michael Steinhardt (fondato nel 1967).\nDopo una ripresa intorno alla met\u00e0 degli anni '80, negli anni '90 gli hedge fund tornarono ad attirare manager e investitori a scapito dei mutual fund ed ebbero un boom di profitti destinato a durare poco.\nTra gli anni '90 e i primi anni 2000, si colloca infatti il secondo periodo di fallimenti spettacolari di hedge fund. Il pi\u00f9 famoso fallimento di un hedge fund, avvenuto per\u00f2 nel 1998, fu quello del Long-Term Capital Management (LTCM), fondato nel 1994, per il quale due economisti, il canadese Myron Scholes e lo statunitense Robert Merton, misero a punto un modello economico moltiplicatore di perdite e guadagni, ottenendo per questo il premio Nobel per l'economia nel 1997. Grazie al meccanismo messo a punto dai due matematici, nei primi due anni di vita l'LTCM aveva aumentato dell'80% la sua dotazione iniziale. Tuttavia nel 1998, con andamenti ribassisti anche lievi, il fondo aveva praticamente azzerato la sua liquidit\u00e0, e venne per questo successivamente rilevato e svenduto dal Dipartimento del Tesoro degli Stati Uniti d'America. Questo periodo di fallimenti si conclude con lo scoppio della bolla delle dot-com e con il periodo di enormi scandali legati alle corporation, come ad esempio il fallimento della Enron, della WorldCom, il crack Parmalat e dell'agenzia di audit Arthur Andersen. Sulla scia di questi scandali internazionali, negli Stati Uniti \u00e8 stato promosso il Sarbanes-Oxley Act del 2002. Altri scandali legati agli hedge fund riguardano il reato di insider trading, di cui un caso esemplare \u00e8 quello del Galleon Group gestito da Raj Rajaratnam, che ha chiuso nel 2009; il suo gestore \u00e8 stato condannato nel 2011 a 11 anni di carcere per frode e insider trading siccome si era fatto consegnare delle informazioni insider da un membro della Goldman Sachs. \nPassato il periodo di bolle, scandali e fallimenti di hedge fund, negli ultimi 20 anni il numero di hedge fund ha subito un'impennata enorme e sono talvolta soggetti a controversie (il loro nome in italiano, \"fondo speculativo\", contribuisce a connotarli in maniera negativa, anche se la loro strategia di investimento non \u00e8 a priori sempre aggressiva). Nel 2002, c'erano circa 2000 hedge fund, schizzati a 10.000 nel 2015; dopo una breve diminuzione a causa di fallimenti seguiti da liquidazioni, nel 2019 sono nuovamente schizzati a poco oltre 11.000, di cui quasi met\u00e0 negli Stati Uniti e Canada. Nel marzo 2020, erano 15.000. Secondo il Preqin Globla Hedge Fund Report, nel 2018 tutti gli asset di tutti gli hedge fund messi insieme valevano 3,2 trilioni di dollari.\nI cinque pi\u00f9 grandi fondi speculativi al mondo (2020).\nSecondo la classifica 2020 di ADV Ratings, i cinque hedge fund pi\u00f9 grandi al mondo, tutti miliardari, sono:\nBlackRock, anche se ha circa 8 trilioni di dollari, gestisce pi\u00f9 fondi perlopi\u00f9 exchange-traded fund (ETF), quindi non \u00e8 interamente un fondo speculativo.\nDifferenza tra l'angel investor, il private equity fund e l'hedge fund.\nEsistono comunque altri tipi di fondo, come i fondi pensione, i \"mutual fund\" e gli exchange-traded fund ETF. Tutti e tre possono essere sia \"open-end fund\" che \"closed-end fund\". A essi si aggiungono, ovviamente, i fondi di fondi FoF."}
{"id": "91412", "revid": "110157", "url": "https://it.wikipedia.org/wiki?curid=91412", "title": "Static Age", "text": "Static Age \u00e8 un album del gruppo horror punk statunitense Misfits. Registrato nel 1978, il disco \u00e8 rimasto inedito fino alla pubblicazione dal parte della Caroline Records nel 1997, sebbene parte del materiale fosse gi\u00e0 contenuto in \"Legacy of Brutality\"."}
{"id": "91416", "revid": "121603611", "url": "https://it.wikipedia.org/wiki?curid=91416", "title": "Edy Angelillo", "text": "Biografia.\nFiglia dei cantanti Franco &amp; Regina (Franco Angelillo e Regina Garofalo), Edy inizi\u00f2 giovanissima a frequentare scuole di danza, mimo e recitazione. Il debutto nel mondo dello spettacolo avvenne, nel 1979, come \"ragazza del mese\" nel programma \"Domenica in\" e come cantante, incidendo il 45 giri \"Lontana e irraggiungibile/Senza confini\", per la WEA Records. Nello stesso anno fu scelta da Maurizio Nichetti per interpretare il ruolo di ballerina nel \"Ratataplan\", per poi partecipare ad altri film di successo come \"In viaggio con pap\u00e0\" (1982), regia di Alberto Sordi, \"Madonna che silenzio c'\u00e8 stasera\" (1982), regia di Maurizio Ponzi, in cui recita accanto a Francesco Nuti, e \"La bruttina stagionata\" (1996), diretto da Anna Di Francisca, per il quale viene candidata al David di Donatello per la migliore attrice non protagonista.\nNel 1984 affianc\u00f2 Pippo Baudo nella presentazione del \"Festival di Sanremo\", nel 1998 interpret\u00f2 il personaggio di \"Irene\", nella prima stagione della serie televisiva \"Un medico in famiglia\", diretta da Anna Di Francisca e Riccardo Donna. Successivamente \u00e8 stata protagonista in altre fiction TV, tra cui: le miniserie TV di Rai 1, \"Madri\" (1999), regia di Angelo Longoni, \"Giorni da Leone\" (2002), regia di Francesco Barilli, ed \"Il veterinario\" (2005), regia di Jos\u00e9 Mar\u00eda S\u00e1nchez, la sit-com di Rai 2 \"Sweet India\" (2006), diretta da Riccardo Donna. Nel 2011 ritorna a lavorare con il collega di \"Un medico in famiglia\" Giulio Scarpati e con Nino Frassica nella serie televisiva di Rai 1 \"Cugino &amp; cugino\".\nNel 2017 prende parte alla settima edizione di \"Tale e quale show\" su Rai 1. Durante l'estate 2018, insieme ad alcuni concorrenti del programma, quali Annalisa Minetti, Valeria Altobelli e Federico Angelucci, prende parte al BCT - Festival nazionale del cinema e della televisione con lo spettacolo \"Tale e quale show - Uno show\u2026 di successo\"."}
{"id": "91417", "revid": "587663", "url": "https://it.wikipedia.org/wiki?curid=91417", "title": "Paesi Baltici", "text": ""}
{"id": "91418", "revid": "123851489", "url": "https://it.wikipedia.org/wiki?curid=91418", "title": "Dennis Lehane", "text": "Di origine irlandese, vive a Boston. Si \u00e8 laureato in Scrittura creativa nel 1988 all'Eckerd College di St. Petersburg, e specializzato nella stessa materia alla Florida International University. Insegna Scrittura creativa avanzata all'Universit\u00e0 di Harvard. Dopo avere ricevuto prestigiosi premi letterari, \u00e8 considerato uno dei nuovi talenti del thriller statunitense.\nLa sua definitiva consacrazione \u00e8 giunta con il romanzo \"La morte non dimentica\" (\"Mystic River\", 2001), che \u00e8 rimasto a lungo ai vertici delle classifiche statunitensi e da cui il regista Clint Eastwood ha tratto il film \"Mystic River\" vincitore di 2 premi Oscar (Sean Penn come migliore attore protagonista e Tim Robbins come migliore attore non protagonista). Dopo il successo di questo film, altri due titoli di Lehane sono stati presi in considerazione per essere trasposti al cinema: \"Gone Baby Gone\" (tratto dal romanzo omonimo), regia di Ben Affleck, e \"Shutter Island\" (dal romanzo L'isola della paura), regia di Martin Scorsese.\nIl 23 settembre 2008 \u00e8 uscito negli Stati Uniti il romanzo \"The Given Day\" pubblicato nel novembre 2009 da Piemme con il titolo \"Quello era l'anno\". Dopo l'uscita di \"The Given Day\" Lehane \u00e8 tornato nel 2010 alla serie di Kenzie-Gennaro con \"Moonlight Mile \"(in Italia edito sempre da Piemme, 2011). Nel 2012 pubblica \"Live by Night\", continuazione di \"The Given Day\", da cui \u00e8 stato tratto il film \"La legge della notte\" diretto da Ben Affleck."}
{"id": "91419", "revid": "1048993", "url": "https://it.wikipedia.org/wiki?curid=91419", "title": "Luciana Angiolillo", "text": "Biografia.\nNata a Roma nel 1925, gi\u00e0 trentenne viene notata dal regista Luciano Emmer che la fa debuttare nel cinema come protagonista del film \"Camilla\" del 1954, dove lavora insieme a Gabriele Ferzetti. L'anno successivo \u00e8 Vittorio Sala a riportarla davanti alla cinepresa nella parte di un'indossatrice in \"Donne sole\".\nInterpreta nel 1962 la parte della moglie separata di Bruno Cortona interpretato da Vittorio Gassman ne \"Il sorpasso\" di Dino Risi.\nI film successivi non le permettono, per\u00f2, di uscire da parti secondarie, sino alla decisione di abbandonare la carriera di attrice, presa alla met\u00e0 degli anni '60, per intraprendere l'attivit\u00e0 di direttrice di una casa di moda. \nDal 1947 al 1958 \u00e8 stata sposata con il giornalista Giuseppe Gaetano Angiolillo, figlio di Renato Angiolillo, fondatore ed editore del quotidiano \"Il Tempo\". Dalla loro unione nacque Renato Angiolillo Junior. In seconde nozze, dopo l'annullamento del primo matrimonio, ha sposato il professor Mario Tellini, primario dell'Ospedale San Filippo Neri di Roma.\n\u00c8 morta nel 2015, a 89 anni."}
{"id": "91420", "revid": "767487", "url": "https://it.wikipedia.org/wiki?curid=91420", "title": "Tamburi di Gor\u00e9e", "text": "I Tamburi di Gor\u00e9e sono un gruppo musicale che nasce nell'isola di Gor\u00e9e, in Senegal, dall'iniziativa di alcuni membri del gruppo Africa Djembe, con l'intento di fare rivivere le radici musicali tradizionali del loro Paese e dell'Africa occidentale, in particolare della tradizione musicale mandinga e wolof.\nNel 1988 successivamente alla registrazione del CD omonimo, il gruppo si trasferisce a Roma dove risiede attualmente.\nI loro spettacoli sono eseguiti con strumenti a percussione e a corda, e con l'impiego di variopinti costumi propone i cori, i ritmi e le danze africane tradizionali.\nIl gruppo \u00e8 composto dai seguenti artisti: "}
{"id": "91425", "revid": "1428919", "url": "https://it.wikipedia.org/wiki?curid=91425", "title": "Anna Arena", "text": "Biografia.\nEsord\u00ec come attrice di teatro, in compagnie locali. Nel 1941, grazie alla segnalazione della rivista \"Cinema\", fece il suo ingresso nell'ambiente cinematografico, interpretando una piccola parte in \"C'\u00e8 un fantasma nel castello\", un film di carattere comico-sentimentale, girato da Giorgio Simonelli. Pur partecipando a numerosi film, rimase un'attrice di secondo piano, impegnata perlopi\u00f9 in particine di scarso rilievo, in film quasi sempre di argomento leggero.\nUnica eccezione la sua partecipazione, in un ruolo secondario, ne \"Il bell'Antonio\", diretto nel 1960 da Mauro Bolognini e tratto dall'omonimo romanzo di Vitaliano Brancati, alla cui sceneggiatura lavor\u00f2 anche Pier Paolo Pasolini.\nL'attore Maurizio Arena (all'anagrafe \"Maurizio Di Lorenzo\") scelse il suo pseudonimo in omaggio all'attrice, a cui fu legato sentimentalmente per qualche anno, nonostante la forte differenza d'et\u00e0."}
{"id": "91426", "revid": "33888", "url": "https://it.wikipedia.org/wiki?curid=91426", "title": "Marcello Gigante", "text": "\u00c8 stato uno dei pi\u00f9 importanti papirologi italiani del dopoguerra, e, in senso lato, studioso delle antichit\u00e0 classiche e bizantine.\nBiografia.\nComp\u00ec i suoi studi universitari a Napoli, ottenendo, nel 1944, la laurea in Letteratura greca discutendo, con Vittorio De Falco, una tesi sulle \"Elleniche\" di Ossirinco, nella quale ebbe quale correlatore Giovanni Pugliese Carratelli, divenuto in seguito suo collega di studi e amico nella vita.\nNel 1949 inizi\u00f2 la carriera di insegnante di lettere latine e greche presso il Liceo classico Antonio Genovesi di Napoli.\nVinse il concorso a cattedra di Letteratura greca nel 1957. Tre anni dopo fu chiamato all'Universit\u00e0 di Trieste, dove insegn\u00f2 Filologia bizantina e Storia della Filosofia antica. Nel 1966 successe a Leonardo Ferrero (morto il 31 dicembre dell'anno prima) nella carica di Preside della Facolt\u00e0 di Lettere dell'Universit\u00e0 di Trieste. Da preside, fu artefice del conferimento della laurea \"honoris causa\" a Giuseppe Ungaretti.\nTornato a Napoli nel 1968, vi insegn\u00f2 grammatica greca e latina e, dal 1981 fino al collocamento fuori ruolo, letteratura greca. Nell'Ateneo fridericiano ricopr\u00ec anche, dal 1971 al 1983, la cattedra di Papirologia ercolanese, da lui stesso istituita. Collocato fuori ruolo nel 1993, nel 1998 fu nominato Professore Emerito.\nVita privata.\nNel 1960 spos\u00f2 Valeria Gigante, gi\u00e0 sua allieva al Liceo Genovesi di Napoli. Ebbero quattro figli: Giulia, poi divenuta traduttrice; Mauro (Trieste 1962 - Napoli 1969); Bruna (Napoli 1970) e Claudio(Napoli 1972).\nLa scuola di Papirologia ercolanese.\nA Napoli dispieg\u00f2 le sue doti organizzative nella creazione di un retroterra istituzionale e culturale che vedesse il nascere e il consolidarsi, nell'ateneo napoletano, di una tradizione scientifica votata allo studio dei papiri provenienti dalla citt\u00e0 di Ercolano. Tappe di questa sua azione furono la creazione, nel 1969, del Centro internazionale per lo studio dei papiri ercolanesi (C.I.S.P.E.) e, nel 1971, l'istituzione dell'insegnamento di Papirologia ercolanese e la fondazione della rivista \"Cronache ercolanesi\".\nPotenzi\u00f2 inoltre l'Officina dei papiri ercolanesi che ha sede nella Biblioteca nazionale di Napoli, a Palazzo Reale, dotandola di moderna strumentazione per la lettura e conservazione dei papiri carbonizzati. L'Officina gli \u00e8 oggi intitolata. Grazie alla sua opera oggi possiamo disporre di un archivio digitale dell'intera biblioteca ercolanese, ottenuto con tecniche di \"imaging\" multispettrale, costituito da oltre 35.000 foto digitali di qualit\u00e0.\n\u00c8 rimasto insoddisfatto il suo impegno verso una ripresa degli scavi nella villa dei Papiri, evento a cui associava la fondata speranza di preziosi e ulteriori ritrovamenti.\nAttivismo culturale.\nDi lui \u00e8 stato detto che: \u00abI suoi interessi scientifici sono stati molto vasti, senza limiti di tempo o di spazio o di tipologie, giacch\u00e9 egli credeva profondamente nell'unit\u00e0 della civilt\u00e0 classica\u00bb.\nE in nome di questa sua visione unitaria Marcello Gigante profuse il suo impegno e le sue energie per una diffusione della cultura classica: \"grecista\" di professione, fu in realt\u00e0 un \"antichista\" nel senso pi\u00f9 ampio del termine proponendo decisivi contributi storico-filologici anche nel campo della letteratura latina e della ricezione dei classici nelle letterature moderne. Il suo magistero non si limit\u00f2 ai confini accademici: Gigante, infaticabilmente, svolse conferenze in licei e associazioni culturali, ovunque fosse invitato, anche nei pi\u00f9 impervi centri di provincia, spendendo in senso umanistico la fama e il prestigio internazionalmente riconosciuti alle sue ricerche.\nFu anche presidente dell'Associazione italiana di cultura classica che, per effetto della sua azione, ha conosciuto un incremento dell'attivit\u00e0 e delle adesioni.\nAttivit\u00e0 di ricerca.\nIl principale campo di ricerca fu la letteratura greca, dalla classicit\u00e0 a Bisanzio, e la filosofia greca, specialmente quella epicurea.\nI due aspetti trovarono un naturale punto d'incontro negli ampi studi di letteratura filosofica greca, con particolare predilezione per l'epicureismo e l'epicureo Filodemo di Gadara (sia le opere filosofiche, preservate dai papiri ercolanesi, sia gli epigrammi) e le \"Vite dei Filosofi\" di Diogene Laerzio (di cui produsse una celebrata traduzione italiana); in anni giovanili cur\u00f2 una edizione con testo critico e traduzione de \"La Costituzione degli Ateniesi\" dello Pseudo-Senofonte e una monografia sui rapporti che intercorrevano tra morale, forza e diritto nel pensiero greco.\nNel campo degli studi bizantini, pubblic\u00f2 in edizione critica una antologia di poeti bizantini dell'Italia meridionale, gli \"Anacreontica\" di Sofronio di Gerusalemme, i giambi di Eugenio di Palermo e, in \"editio princeps\", il \"Saggio critico su Demostene e Aristide\" di Teodoro Metochites, oltre a vari studi su Massimo Planude e la sua traduzione del \"Somnium Scipionis\" ciceroniano. Il Gigante bizantinista contribu\u00ec decisivamente a sfatare il mito di Bisanzio come pallido tramonto della civilt\u00e0 greca, che poggiava sulla severa stroncatura di Giorgio Pasquali.\nCon il ritorno a Napoli, Gigante si occup\u00f2 sempre pi\u00f9 da vicino di papirologia ercolanese: fece istituire l'insegnamento all'Universit\u00e0 \u00abFederico II\u00bb, fece aprire il Centro internazionale per lo studio dei papiri ercolanesi (oggi a lui intitolato) e cre\u00f2 un periodico espressamente dedicato ai contributi allo studio della biblioteca epicurea di Ercolano e una collana dedicata ai testi di interesse epicureo di maggior estensione; fece catalogare i reperti, li fece studiare dal punto di vista librario e paleografico, li fece pubblicare. Fu organizzatore del XVIII Congresso Internazionale di Papirologia (Napoli, Ercolano, Sorrento, 1983), nel 1993 di un congresso su \"Epicureismo greco e romano\" e, per il 2002, di un colloquio internazionale (\"I papiri ercolanesi e la storia della filosofia antica\"; non lo vide a causa della scomparsa, ma fu dedicato alla sua memoria). Accanto ai papiri, destarono il suo interesse i frammenti dei poeti magnogreci (Rintone).\nNon trascur\u00f2, nelle sue riflessioni, la storia degli studi classici: si occup\u00f2 infatti del Leopardi filologo, e del 1989 \u00e8 una raccolta di saggi che abbracciano le figure di grandi studiosi delle discipline classiche (Wilamowitz, Manara Valgimigli, Nietzsche, Girolamo Vitelli, Giorgio Pasquali)."}
{"id": "91427", "revid": "123999517", "url": "https://it.wikipedia.org/wiki?curid=91427", "title": "Periodo di incubazione", "text": "L\u2019incubazione \u00e8 quel periodo di tempo che intercorre tra l'esposizione a un agente infettivo (batterio, virus o altro), ad esempio tramite l'assunzione dei cibi infetti, e il manifestarsi dei sintomi della malattia. La sua durata \u00e8 tipica e specifica per ogni malattia infettiva anche se approssimativa, pu\u00f2 variare da poche ore o giorni come per il raffreddore e il morbillo a qualche settimana come avviene per esempio col tetano fino a qualche anno per la lebbra o l'AIDS.\nEsempi di periodi di incubazione.\nI tempi di incubazione variano notevolmente e vengono generalmente espressi in un intervallo temporale. Quando possibile, \u00e8 meglio esprimere la media e il 10\u00b0 e 90\u00b0 percentile, anche se queste informazioni non sono sempre disponibili. I valori inferiori sono disposti approssimativamente in ordine crescente per numero di giorni, anche se in alcuni casi la media doveva essere dedotta.\nA volte i periodi di incubazione variano tra adulti, bambini e neonati."}
{"id": "91429", "revid": "109218774", "url": "https://it.wikipedia.org/wiki?curid=91429", "title": "Flusso incomprimibile", "text": "Un problema fluidodinamico viene detto di flusso incomprimibile, o spesso in letteratura tecnica flusso incompressibile, quando le variazioni di densit\u00e0 del fluido non hanno effetti apprezzabili sulla soluzione (e quindi la densit\u00e0 pu\u00f2 essere considerata con buona approssimazione costante).\nCi\u00f2 avviene, ad esempio nei moti in aria a bassa velocit\u00e0, all'incirca fino a velocit\u00e0 pari a circa 0,3 Mach. Inoltre, quasi tutti i problemi in cui vengono studiati dei liquidi vengono considerati di flusso incomprimibile.\nDa un punto di vista matematico un flusso si dice incomprimibile quando la divergenza del vettore velocit\u00e0 \u00e8 nulla.\nIn forma pi\u00f9 compatta si scrive come formula_1\nIn tale caso, partendo da un campo di temperatura omogeneo nello spazio, \u00e8 possibile utilizzare una forma semplificata delle equazioni di Navier-Stokes, chiamate Equazioni di Navier-Stokes Incomprimibili, in cui non compare la terza equazione per l'evoluzione del campo della temperatura (o dell'energia)."}
{"id": "91431", "revid": "124102976", "url": "https://it.wikipedia.org/wiki?curid=91431", "title": "Alba Arnova", "text": "Biografia.\nNata in Argentina da genitori italiani (padre ingegnere appassionato musicologo e madre arpista concertista) divenne molto popolare negli anni cinquanta come ballerina di danza classica. Giovanissima, \u00e8 stata \u00e9toile e poi prima ballerina del Teatro Col\u00f3n di Buenos Aires nella seconda met\u00e0 degli anni quaranta. Partecip\u00f2 come attrice ad alcuni film diretti da registi del calibro di Mario Soldati, Mario Mattoli, Alessandro Blasetti (il dittico \"Altri tempi\", 1952, e \"Tempi nostri\", 1954) e Vittorio De Sica (\"Miracolo a Milano\", 1951, dove ebbe la parte della statua che si anima).\n\u00c8 stata prima ballerina in molte importanti produzioni firmate da Garinei e Giovannini, grandi riviste che hanno tenuto cartellone per clamorose stagioni al Teatro Sistina di Roma, per poi compiere lunghe trionfali tourn\u00e9e in tutta Italia. In una di queste, ottenne uno straordinario successo personale come protagonista del balletto \"Pioggia\", di cui lei stessa aveva curato la coreografia, tratto dall'omonimo racconto di Somerset Maugham.\nIl poeta spagnolo Rafael Alberti scrisse per lei dei versi in cui la chiamava \"Aire en el aire\".\nNel 1956, durante il variet\u00e0 televisivo \"La piazzetta\", apparve in scena danzando con una calzamaglia di colore rosa che, sullo schermo allora in bianco e nero, diede l'impressione che danzasse con le gambe nude con indosso solamente uno sgambato ma pur accollato body nero plissettato. Impressione che all'epoca fu sufficiente a costarle l'accusa di \"evocare nudit\u00e0\". Dopo diverse interrogazioni parlamentari e l'intervento del Vaticano, venne messa al bando dalla televisione per decisione dell'allora amministratore delegato della Rai Filiberto Guala. Prese cos\u00ec la decisione di lasciare il mondo dello spettacolo, dopo aver sposato il compositore Gianni Ferrio."}
{"id": "91432", "revid": "729019", "url": "https://it.wikipedia.org/wiki?curid=91432", "title": "Olusegun Obasanjo", "text": "Biografia.\n\u00c8 stato eletto dopo la morte di Sani Abacha, avvenuta nel giugno 1999.\nNell'agosto 2021, l'Unione africana ha nominato Olusegun Obasanjo Alto rappresentante per la pace nel Corno d'Africa.\nCitazioni.\nNel film \"District 9\" (2009), uno dei protagonisti \u00e8 un gangster nigeriano, chiamato Obesandjo. La somiglianza con il nome dell'ex-presidente ha spinto Dora Akunyili, ministro dell'informazione nigeriano, a chiedere pubblicamente ai cinema di Abuja, capitale dello Stato, di non proiettare la pellicola."}
{"id": "91433", "revid": "741067", "url": "https://it.wikipedia.org/wiki?curid=91433", "title": "Adriana Asti", "text": "Biografia.\nHa esordito a teatro nel 1951 e ottenuto il primo successo personale con una parte ne \"Il crogiuolo\" di Arthur Miller, diretta da Luchino Visconti, che pi\u00f9 avanti le offrir\u00e0 alcuni ruoli nei film \"Rocco e i suoi fratelli\" (nei panni della ragazza della lavanderia) e \"Ludwig\" (dove interpreta Lila Von Buliowski).\nAl cinema ha interpretato il ruolo della prostituta Amore in \"Accattone\" (1961) di Pier Paolo Pasolini, amico dell'attrice, e quello dell'affascinante zia del protagonista in \"Prima della rivoluzione\" (1964) di Bernardo Bertolucci (suo primo marito). Ha recitato ne \"Il fantasma della libert\u00e0\" (1974), di Luis Bu\u00f1uel; in \"Nipoti miei diletti\" (1974), di Franco Rossetti; in \"Un cuore semplice\" (1977) e \"Tosca e altre due\" (2003), entrambi di Giorgio Ferrara, fratello di Giuliano e suo attuale marito; \"Io, Caligola\" di Tinto Brass (1979), \"La meglio giovent\u00f9\" (2003) (con cui vince il suo terzo Nastro d'argento e il Ciak d'oro) e \"Quando sei nato non puoi pi\u00f9 nasconderti\" (2005), entrambi di Marco Tullio Giordana.\nA teatro ha recitato in \"Santa Giovanna\" di George Bernard Shaw (1984), \"Giorni felici\" di Samuel Beckett (1985, 2010), \"La locandiera\" di Carlo Goldoni (1986) e nel dramma \"Tre uomini per Amalia\" (1988). Vincitrice del premio Siae (1990) e del Premio Eleonora Duse (1993), nel 1999 ha scritto e interpretato \"Alcool\". Nel 2000 ha interpretato in francese \"Ferdinando\", un classico della drammaturgia degli anni ottanta. Per la tv \u00e8 stata tra i protagonisti della miniserie \"La famiglia Ricordi\", con la regia di Mauro Bolognini (1995). Nel 2015 \u00e8 stata protagonista di \"A.A. professione attrice\", diretto da Rocco Talucci, film documentario dedicato alla sua produzione cinematografica e teatrale."}
{"id": "91434", "revid": "1566286", "url": "https://it.wikipedia.org/wiki?curid=91434", "title": "Clara Auteri", "text": "Biografia.\nRecitando in piccoli ruoli a teatro, nel 1937 conobbe l'attore Nico Pepe, che spos\u00f2. Per qualche tempo venne accreditata con il proprio cognome seguito da quello del marito. Si dedic\u00f2 anche alla rivista, alla radio e al doppiaggio, ma la sua immagine rimane legata al cinema, dove ottenne soprattutto negli anni della seconda guerra mondiale alcuni ruoli di supporto di notevole efficacia, a cominciare da quelli che Vittorio De Sica le affid\u00f2 in \"Teresa Venerd\u00ec\" (1941) e specialmente in \"Un garibaldino al convento\" (1942), dove l'attrice imperson\u00f2 sorprendentemente una collegiale pettegola e invadente di simpatica comunicativa. Ma sono soltanto piccoli lampi in un buio che segue all'indomani della liberazione: la Auteri non ritrover\u00e0 pi\u00f9 il brio e la malizia dei suoi debutti, per allontanarsi infine da ogni attivit\u00e0.\nMor\u00ec il 16 giugno 2018 all'et\u00e0 di 100 anni."}
{"id": "91435", "revid": "466539", "url": "https://it.wikipedia.org/wiki?curid=91435", "title": "Francesco Baccini", "text": "Biografia.\nFormazione e primi inizi.\n\u00c8 nato a Genova da una famiglia di origine toscana (il nonno paterno era di Scandicci). Cantautore della scuola genovese tra i pi\u00f9 eclettici del panorama musicale italiano, Baccini inizia a studiare pianoforte da bambino e, dopo essersi dedicato ai grandi compositori del passato, a 20 anni scopre anche la musica leggera e il rock, alternando questa passione al suo lavoro di camallo al porto della sua citt\u00e0 scaricando la merce dai container, lavoro che aveva ereditato dal padre e che svolger\u00e0 con scarsa convinzione, rassegnandone le dimissioni nel 1993. Dopo alcuni tentativi di farsi notare nel mondo discografico, per il primo singolo del 1988 \u00e8 nascosto dietro lo pseudonimo \"Espressione Musica\". Nel frattempo tenta anche la strada del cabaret a Milano.\nEsordio alla fine degli anni Ottanta e gli anni Novanta.\nNel 1989, con il suo vero nome, pubblica il suo album d'esordio \"Cartoons\", premiato come rivelazione a Saint Vincent e vince la Targa Tenco come migliore opera prima; nello stesso anno vince Un disco per l'estate con \"Figlio unico\", canzone tratta da questo album.\nNel secondo album, \"Il pianoforte non \u00e8 il mio forte\" \u00e8 contenuto il singolo \"Le donne di Modena\" e la presenza del duetto \"Genova blues\" con Fabrizio De Andr\u00e9 (suo amico, conosciuto proprio alla presentazione del suo primo album a Milano e del quale era sempre stato grande ammiratore), segna l'inizio di una serie di collaborazioni con altri artisti. Infatti, nel 1990, vince il Festivalbar con il brano \"Sotto questo sole\", in coppia con Paolo Belli e i \u201cLadri di Biciclette\u201d. Grande tifoso di calcio del Genoa, nel 1991 scrive e canta l'inno del Genoa. Sar\u00e0 poi con l'album \"Nomi e cognomi\" del 1992 che ottiene il maggiore successo commerciale, affermandosi definitivamente come erede della tradizione dei cantautori liguri, grazie soprattutto anche a singoli come \"Giulio Andreotti\", sferzante satira politica che rispecchiava i toni dell'epoca: proprio in quell'anno infatti lo scandalo di Tangentopoli spazza via quasi tutta una classe dirigente politica e c'era anche chi, come Andreotti, era stato accusato di aver avuto relazioni con la Mafia. L'album contiene anche la canzone \"Renato Curcio\", dal nome del fondatore delle Brigate Rosse degli anni di piombo.\nNel 1993, in occasione dell'uscita di \"Nudo\" - che contiene \"Ho voglia d'innamorarmi\", una delle sue canzoni pi\u00f9 famose - con un libro omonimo pubblicato da Bompiani affida alla pagina scritta la meditazione e le storie dei suoi primi anni di vita e di musica. Mentre tutti i precedenti album contenevano una canzone serie e tutte le altre ironiche, in Nudo soltanto una canzone \u00e8 ironica, mentre tutte le altre sono serie. \nNel 1994 esce il singolo \"Lei sta con te\", una rivisitazione reggae del brano portato al successo nel 1964 da Bruno Lauzi, con una parte di testo nuova, scritta da Gaudi.\nSegue un periodo di silenzio e di inattivit\u00e0, interrotto nel 1996 da \"Baccini a colori\", che ottiene un riscontro di nicchia, sufficiente per presentarsi, a sorpresa, al Festival di Sanremo 1997 con il brano \"Senza t\u00f9\" (ironica parodia dei brani tipicamente sanremesi), e da qui pubblicare il primo disco antologico \"Baccini and Best Friends\", che propone numerosi duetti con altri celebri autori, alcuni dei quali inediti come quelli con Enzo Jannacci o Angelo Branduardi, in aggiunta a quelli gi\u00e0 incisi nei precedenti lavori. Due anni dopo \u00e8 la volta di \"Nostra signora degli autogrill\", al quale partecipa Alessandro Haber nella canzone \"Fratelli di blues\".\nAnni 2000 e 2010.\nAl 2000 risale l'uscita del disco \"Barones\" dei Tenores di Neoneli, al quale Baccini partecipa cantando, in lingua sarda e insieme ad Elio, il brano \"Intantu.\"\nNel 2001 il suo album \"Forza Francesco!\" \u00e8 osteggiato dalla stessa casa discografica che lo mette addirittura fuori catalogo nel volgere di pochi mesi. Nel 2004 esordisce in teatro come attore protagonista nel musical \"Orco Loco\", da lui stesso scritto a quattro mani con il romanziere Andrea G. Pinketts e prodotto dal Teatro Franco Parenti, replicato al Ciak di Milano per un mese e portato nei teatri italiani.\nNel 2005, dopo l'esperienza del reality televisivo \"Music Farm\" che lo vede protagonista suo malgrado (sar\u00e0 escluso anzitempo per una bestemmia in diretta), esce \"Stasera teatro\" in cui spicca il singolo \"In fuga\" scritto con Enrico Nascimbeni in memoria del campione del ciclismo Marco Pantani. L'album \"Fra..gi..le\" (2006), un repackaging del precedente con l'aggiunta di due nuovi brani, trae il titolo dal singolo in cui Baccini confessa apertamente le proprie insicurezze. Il brano che d\u00e0 il titolo all'album non supera la selezione per il Festival di Sanremo di quell'anno, per\u00f2 Baccini affianca Povia nel duetto del venerd\u00ec con la canzone \"Vorrei avere il becco\", che poi vincer\u00e0 quell'edizione. Sul finire dell'esibizione Povia canta a sorpresa anche una breve strofa della canzone \"Fra..gi..le\"; Baccini, non aspettandosi questa sorpresa, a termine esibizione abbraccia Povia. L'album contiene \"Lettera da lontano\", composta da Enzo e Paolo Jannacci, tratta dall'ultima esibizione al Premio Tenco 2005 in cui Baccini duetta con Davide Van De Sfroos. La stessa canzone ottiene il premio di migliore canzone dell'anno.\nDopo un tour estivo di successo, con 50 date nel 2006, si concentra sul nuovo lavoro discografico intitolato \"Dalla parte di Caino\", uscito nel maggio del 2007. Il disco ottiene la menzione speciale per il valor musical-letterario al Premio Lunezia 2007. Il singolo che anticipa l'album, \"Il topo mangia il gatto\" \u00e8 scritto a quattro mani con Gianluca Grignani. Il videoclip della canzone \u00c8 affidato alla regia di Maccio Capatonda. Le tematiche affrontate in questo album ricalcano quelle dei precedenti album: inoltre, \"Monna Lisa\" \u00e8 la cover quale omaggio a Ivan Graziani, con la partecipazione del figlio Filippo.\nIl 2008 vede Baccini nella veste di attore cinematografico. Viene infatti presentato in anteprima al Giffoni Film Festival, fuori concorso nella sezione \"Sguardi inquieti\", il film \"Zo\u00e8\", di cui Baccini \u00e8 protagonista per la regia di Giuseppe Varlotta. \"Zo\u00e8\" partecipa a festival in Italia e all'estero: il Giffoni Film Festival, il Salento film festival, il Festival Cinema d'Essai, il Miff (dove vince per il migliore montaggio), il Festival di Bangalore e Nuova Delhi in India (unico film italiano), il Festival di Cracovia, e il Terra di Siena Film Festival.\nNel marzo dello stesso anno da una nuova collaborazione con Povia nasce il progetto \"Uniti\": singolo e videoclip contenuti in un mini cd. Il video, per la regia di Giuseppe Varlotta, rilegge la saga di Peppone e Don Camillo di Giovannino Guareschi, sottolineando con ironia lo spirito di collaborazione tra Chiesa e laici che rappresenta l'ideale superamento del contrasto tra i due opposti poteri che finalmente si incontrano e si uniscono.\nNel maggio, sempre dello stesso anno, esce \"Uniti duemilacinqueduemilaotto\", un album inedito realizzato in coppia con Povia. Nel nuovo album si ripercorre il percorso dei due artisti negli ultimi anni di sodalizio discografico con la Target Music, storica etichetta di Angelo Carrara. Nel 2009 gira da protagonista il corto \"nerofuori\" con Emanuela Mascherini per la regia di Davide Bini. Viene premiato da Rutgher Hauer per la sua interpretazione all'\"I've seen ...\" film festival.\nHa dichiarato in un'intervista su L'Eco della Citt\u00e0 a firma Valentina Simona Bufano di amare recitare al punto di considerare la recitazione alla pari con la musica. In aprile del 2010 viene pubblicato Ci devi fare un gol - le mie canzoni pi\u00f9 belle, un cd antologico in cui il cantautore genovese reinterpreta i suoi principali successi (oltre a tre inediti, \"Ci devi fare un gol\", \"Maschi contro femmine\" e \"Vedrai, vedrai\" di Luigi Tenco) e un libro-intervista curato da Andrea Podest\u00e0 e Marzio Angiolani, \"Francesco Baccini. Ti presto un po' di questa vita\", edito da Zona. Nel settembre 2010 \u00e8 sul palco di Cesena per la Woodstock 5 stelle organizzata da Beppe Grillo, di cui compone la sigla: \"Il sogno di Woodstock\". Il festival fu trasmesso dal canale televisivo nazionale Play.me, che proprio con questa diretta apr\u00ec la neonata emittente.\nIl 20 gennaio 2011 inizia il tour teatrale \"Baccini canta Tenco\", interamente dedicato alla riscoperta del cantautore, particolarmente amato da Baccini, dove vengono riletti e reinterpretati brani pi\u00f9 noti o meno noti. Lo spettacolo vede ai testi ancora una volta Marzio Angiolani, agli arrangiamenti Armando Corsi e alla regia Pepi Morgia. Otterr\u00e0 buoni riscontri di pubblico e di critica (vincendo tra gli altri il premio Premio Mei quale migliore spettacolo dell'anno). Nello stesso anno prende parte allo \"Spiaggia 101 tour\".\nIl 29 novembre 2011 esce il nuovo album \"Baccini canta Tenco\", tratto dall'omonimo tour teatrale..\nNel 2012 con il cd \"Baccini canta Tenco\" vince il premio Lunezia e riceve la seconda Targa Tenco della sua carriera.\nA ottobre, nell'ambito del Salone Nautico di Genova, al Palazzo della Borsa si esibisce all'interno di una scultura di arte contemporanea di Marco Rotelli..Il 31 maggio 2013 si esibisce in un concerto presso il Teatro Tradizionale Politeama Greco di Lecce accompagnato dall'Orchestra Giovanissimi \"Ascanio Grandi\" di Lecce (184 elementi) diretta dal maestro Daniele Puglielli.\nDal 23 al 30 ottobre 2013 svolge il proprio primo tour di concerti in Cina, toccando Pechino, Shanghai, Guangzhou, Shenzen e Hong Kong. Collabora con Cui Jian, con cui si esibisce in Cina e al quale consegna il Premio Tenco 2013.\nNel 2014 inizia il tour con la collaborazione del cantautore Marco Massa. Anticipa il proprio nuovo album con il singolo \"Solematto\".\nIl 10 agosto 2014 fa tappa in Sicilia, dove si esibisce in concerto ad Acquedolci\nIl 21 ottobre dello stesso anno, insieme a Cristiano De Andr\u00e9, \u00e8 a capo del corteo di manifestanti con lo slogan #OraBasta che chiedono a gran voce le dimissioni della Giunta regionale e comunale e dei dirigenti di Arpal \"per manifesta incapacit\u00e0 di governo\" a causa dell'Alluvione di Genova del 9 e 10 ottobre 2014. I due cantanti, insieme ad una delegazione di cittadini e commercianti, hanno incontrato il sindaco Marco Doria e hanno annunciato l'intenzione di organizzare un concerto benefico.\nNel marzo 2016, Baccini e Sergio Caputo annunciano l'uscita di un singolo in aprile (\"Non fidarti di me\") e un tour insieme.\nNel febbraio 2017 viene diffuso il video ufficiale del brano \"Ave Maria\" con i Zero Plastica.\nNel giugno 2017, Baccini e Caputo annunciano il loro singolo \"Le notti senza fine\"; nell'ottobre 2017, \"Chewing gum blues\", title-track dell'album che uscir\u00e0 il 6 ottobre per l'etichetta Edel Italia.\nNel 2018 torna sul set nel film \"Credo in un solo padre\" dove interpreta Donato. Il film parla di violenza sulle donne, e al suo fianco recitano Massimo Bonetti, Flavio Bucci, Maddalena Ischiale, Giordano Petri. Baccini \u00e8 anche l'autore della colonna sonora: il film uscir\u00e0 nelle sale nel 2019. Il 2019 \u00e8 l'anno dei 30 anni di carriera e lo vede protagonista di oltre 70 concerti in giro per l'Italia."}
{"id": "91438", "revid": "48344", "url": "https://it.wikipedia.org/wiki?curid=91438", "title": "Lingua indoeuropea", "text": ""}
{"id": "91440", "revid": "287204", "url": "https://it.wikipedia.org/wiki?curid=91440", "title": "Air guitar", "text": "Air guitar \u00e8 un'espressione inglese con cui si indica il mimare il gesto di suonare la chitarra, fingendo di averne una tra le mani. Esistono vere e proprie competizioni nazionali fra appassionati i cui vincitori accedono al campionato mondiale di air guitar, organizzato ogni anno dal 1996 nella citt\u00e0 finlandese di Oulu, nell'ambito dell\"Oulu Music Video Festival\". \nStoria.\nLa \u00abchitarra d'aria\u00bb \u00e8 nata nel 1951 negli Stati Uniti d'America, quando Jack Philson invent\u00f2 la \"Philson Stratoblaster Air Guitar\" per lasciare senza fiato la fiidanzata del momento. Qualcuno, invece, identifica il pioniere dell'Air Guitar in Bill Reed, leader dei The Diamonds, un quintetto canadese degli anni cinquanta. L'air guitar divenne nota anche grazie a Joe Cocker che nel 1969, sul palco del Festival di Woodstock, finse di suonare la chitarra in \"With a Little Help from My Friends.\"\nAnno dopo anno il fenomeno ha conquistato sempre pi\u00f9 fan, soprattutto nei generi musicali dell'Hard rock, Heavy metal e Punk. Dal 1996 anni in Finlandia, l'Oulu Music Video Festival ospita il campionato mondiale di Air Guitar - \"Pure Air since 1996\" - che incorona il \"King of the Air\" dell'anno."}
{"id": "91441", "revid": "767487", "url": "https://it.wikipedia.org/wiki?curid=91441", "title": "Mim\u00ec Aylmer", "text": "Biografia.\nMim\u00ec Aylmer, nome d'arte di Eugenia Spadoni, nasce a Roma nel 1896 da una agiata famiglia di origini toscane, anche se, debuttando nel mondo dello spettacolo si fa passare per inglese, cambiando il suo nome, quando a 19 anni, inizia a cantare in locali notturni della capitale, riuscendo ad ottenere un tale grande successo da essere richiesta da vari impresari e compagnie teatrali.\nNel 1914 viene scritturata dalla Compagnia di rivista Papa, a fianco di Guido Riccioli, e di Luciano Molinari, e nel 1917 ottiene il ruolo di \"prima soubrette\" nella Compagnia di Carlo Lombardi. Con il medesimo ruolo passa quindi alla Compagnia nazionale Bartoli, alla Compagnia di operette Vannutelli, fino ad approdare alla Compagnia Citt\u00e0 di Milano. Il grande successo e la notoriet\u00e0 ottenuti nelle interpretazioni della \"Principessa della Czarda\" e della commedia musicale \"La piccola cioccolataia\", la spingono a passare al teatro di prosa a partire dal 1921.\nNel dopoguerra approda alla Compagnia del Teatro Sperimentale diretta da Virgilio Talli, successivamente ricopre il ruolo di primattrice con Antonio Gandusio, continuando a recitare con Ruggero Ruggeri e Aristide Baghetti fino alla fine degli anni Venti, quando abbandona progressivamente le scene teatrali.\nTra il 1914 e il 1920 partecipa anche ad alcuni film muti, come ad esempio \"Colei che tutto soffre\" del 1914, mentre per il cinema sonoro interpreta, fra gli altri, \"La straniera\" nel 1930. Gira ancora una decina di film fino al 1951, quando decide di ritirarsi definitivamente a vita privata. Ormai lontana dalle scene, nell'ottobre 1964 entra nella Casa Lyda Borelli per artisti e operatori dello spettacolo di Bologna e nel 1966 pubblica \"Il romanzo della mia vita\" (Milano, Gastaldi 1966), romanzo autobiografico nel quale l'attrice narra la propria vicenda personale, artistica e sentimentale, dalla storica partecipazione nel 1929 alla corsa automobilistica Mille Miglia in coppia con Eugenio Stiniasacchi, al volante di una Lancia Lambda berlina, classificandosi al 29\u00ba posto assoluto, alla sua carriera di artista, ai suoi amori celebri, tra i quali si ricordano le relazioni avute con Umberto II di Savoia e con Galeazzo Ciano. Si spegne a Bologna nel 1992.\nArchivio.\nIl fondo dell'attrice Mim\u00ec Aylmer \u00e8 conservato presso la sede della Fondazione Casa Lyda Borelli per artisti e operatori dello spettacolo a seguito del decesso dell'attrice ivi avvenuto nel 1992. La stessa Aylmer aveva provveduto a sistemare, in parte cronologicamente (in fascicoli annuali o pluriennali) e in parte tematicamente, la documentazione amministrativa, il carteggio e parte del materiale relativo all'attivit\u00e0 teatrale, apponendo spesso, sul frontespizio delle camicie, una dettagliata descrizione del contenuto. Articoli di giornale, locandine e materiale eterogeneo, relativi alla sua attivit\u00e0 artistica, erano stati divisi cronologicamente e incollati in album.\nLa documentazione comprendeva in origine anche fotografie, ordinate cronologicamente in album dalla Aylmer. Queste, al momento del decesso dell'attrice, vennero materialmente scorporate dalla restante documentazione e conservate separatamente presso la sezione fotografica dell'archivio della Casa Lyda Borelli, per volont\u00e0 dell'amministrazione della Casa.\nCinema.\nNel 1914, Mario Caserini la scrittura per quello che sar\u00e0 il suo primo film muto, \"Colei che tutto soffre\", girato a Torino e diretto da Amleto Palermi presso gli Stabilimenti della Gloria Film. Nel 1917 gira \"Ri. Ki. Ki.\", un film diretto e interpretato da Eleuterio Rodolfi per la Jupiter Films di Torino; torna poi a Roma per un contratto con la Bernini Film, sotto la direzione di Ugo Falena, per girare \"Il trittico dell'amore\" con l'attrice Silvia Malinverni.\nL'arrivo del cinema sonoro non la trova impreparata, come altre sue colleghe, sar\u00e0 ancora Amleto Palermi a dirigerla in \"La straniera\"; girer\u00e0 ancora una decina di film sino al 1951, quando decide di abbandonare lo spettacolo, per ritirarsi nella sua abitazione a San Remo.\nAll'inizio degli anni sessanta va a vivere nella Casa di Riposo per artisti dello spettacolo a Bologna dove muore nel 1992 all'et\u00e0 di 96 anni."}
{"id": "91443", "revid": "3115", "url": "https://it.wikipedia.org/wiki?curid=91443", "title": "Collider Detector at Fermilab", "text": "Il Collider Detector at Fermilab (CDF) \u00e8 stato un rivelatore per la fisica delle particelle elementari che raccolse i risultati delle collisioni protone-antiprotone prodotte dall'acceleratore Tevatron situato al laboratorio Fermilab, fuori Chicago.\nIl Tevatron ha iniziato la sua attivit\u00e0 nel 1985 ed \u00e8 stato spento definitivamente il 30 settembre 2011. L'energia delle collisioni nel centro di massa \u00e8 passata da 1.8 TeV a 1.96 TeV nel 2001 dopo numerosi miglioramenti del Tevatron).\nLa collaborazione CDF si compone di circa 600 scienziati provenienti da 70 universit\u00e0 e centri di ricerca sparsi per tutto il mondo.\nL'Italia ha contribuito come socio fondatore dell'esperimento insieme a Stati Uniti e Giappone, attraverso l'INFN con le universit\u00e0 di Pisa, Padova, Roma \"La Sapienza\", Bologna, Trieste, Pavia, Siena e i laboratori nazionali di Frascati. \nIl rivelatore pesa circa 5000 tonnellate e si estende per circa 12 metri nelle tre dimensioni. Il rilevatore \u00e8 progettato per studiare un ampio numero di tipologie di eventi attraverso cui:\nCDF \u00e8 particolarmente rilevante nella storia della fisica delle particelle elementari per la scoperta del quark top\nnel 1995. La scoperta del quark top ha completato le tre generazioni di quark, in analogia alle tre generazioni di leptoni, nel Modello Standard delle interazioni fondamentali.\nAltre misure di fondamentale importanza effettuate con l'esperimento CDF sono la pi\u00f9 precisa misura di massa del bosone W, la misura di precisione del quark top, l'esclusione dell'ipotetico bosone di Higgs con masse comprese tra 163 e 166 GeV. Alcuni di questi risultati sono prodotti combinando i dati sulle collisioni raccolte dall'esperimento CDF con quelle raccolte dall'esperimento gemello D\u00d8 situato circa un km di distanza nell'anello del Tevatron: il 19 giugno 2010 \u00e8 stata mostrata la combinazione dei dati dei due esperimenti, nella quale \u00e8 mostrata un'esclusione dell'Higgs al di sotto di 114 GeV e nell'intervallo tra 158 e 175 GeV.\nSebbene l'esperimento abbia terminato la presa dati, la collaborazione CDF (cos\u00ec come la collaborazione D\u00d8) continuer\u00e0 l'analisi dei dati raccolti per diversi anni, con implicazioni per le ricerche (indirette) di nuova fisica e per misure di precisione del Modello Standard."}
{"id": "91448", "revid": "767487", "url": "https://it.wikipedia.org/wiki?curid=91448", "title": "The Jam", "text": "The Jam sono un gruppo musicale punk rock inglese fondato da Paul Weller nel 1976, molto influenzato da The Beatles, The Kinks, The Who e con sonorit\u00e0 simili, soprattutto all'inizio, a quelle dei Clash, morbide e allo stesso tempo ritmate e decise.\nDurante i sei anni di attivit\u00e0, la band non ha mai modificato la propria formazione, costituita dal bassista Bruce Foxton, dal batterista Rick Buckler e dal chitarrista e cantante Paul Weller. Foxton e Buckler hanno effettuato diversi concerti dal vivo e programmato un tour per l'autunno del 2007, oltre alla pubblicazione di un nuovo album (che sarebbe il settimo), il tutto per\u00f2 senza la partecipazione di Weller.\nStoria del gruppo.\nLa band fu attiva tra la fine degli anni settanta e i primi anni ottanta. Fu uno dei gruppi pi\u00f9 popolari del periodo, piazzando ben diciotto singoli tra le prime 40 posizioni delle classifiche inglesi, dal loro esordio nel 1977 fino al 1982, e quattro di questi singoli arrivarono anche alla prima posizione. Due di questi diciotto singoli erano inoltre disponibili solo su dischi di importazione estera, e questi divennero i singoli di importazione pi\u00f9 venduti di tutti i tempi in Inghilterra. Realizzarono anche sei album, l'ultimo dei quali, \"The Gift\", raggiunse la prima posizione delle classifiche inglesi. Molto popolari in Gran Bretagna, come anche nel resto d'Europa, non raggiunsero mai un buon successo commerciale in Nord America, dove per\u00f2 conservarono un seguito da cult band. Le loro influenze musicali variarono durante la loro carriera, e incluse tra queste c'erano il punk rock, la British Invasion, il soul americano, la musica dei Mods come anche la psichedelia inglese.\nIl gruppo fece anche da trampolino di lancio per il cantante, chitarrista e compositore del gruppo, Paul Weller, che rimase un artista di successo anche successivamente. Il trio era conosciuto per la sua forte energia, per le canzoni dal forte impatto pop, che incontravano decisamente i favori degli inglesi, e per la loro immagine associata ai mods. Tutti e tre i membri erano degli abili musicisti, e ognuno di loro diede il suo contributo fondamentale al suono del gruppo. Weller scrisse e cant\u00f2 praticamente tutte le canzoni originali del gruppo, e accompagnava le canzoni con i suoni della sua chitarra Rickenbacker. Il bassista, Bruce Foxton, colm\u00f2 la mancanza del secondo chitarrista con la melodia del suo caratteristico modo di suonare, influenzato dai suoi bassisti preferiti John Entwistle degli Who e Paul McCartney dei Beatles. Le sue melodie, facilmente memorizzabili, fecero da base per molte delle canzoni del gruppo, incluse le hit \"Down in the Tube Station at Midnight\", \"The Eton Rifles\", e \"A Town Called Malice\". Il batterista Rick Buckler suonava con la foga di Keith Moon, ma rispetto a lui studi\u00f2 dei ritmi pi\u00f9 complicati e sottili.\nFormazione (1972-1976).\nIl gruppo si form\u00f2 a Woking nel Surrey, Inghilterra, nel 1972. La formazione a quei tempi non era stabile, ed era costituita principalmente del chitarrista e cantante Paul Weller e da vari amici della scuola da lui frequentata, la \"Sheerwater Secondary School\". La formazione si stabilizz\u00f2 intorno alla met\u00e0 degli anni settanta, quando si unirono a Weller il chitarrista Steve Brookes, il batterista Rick Buckler e il bassista Bruce Foxton. Durante i primi anni della loro formazione, la produzione musicale consisteva soprattutto di cover dei classici rock and roll statunitensi, come quelli di Chuck Berry e Little Richard. Continuarono su questa linea fino a che Weller non sent\u00ec la canzone degli Who \"My Generation\", e venne affascinato dallo stile di vita e dalla musica del movimento Mod. Nel frattempo Steve Brookes lasci\u00f2 la band, e non fu rimpiazzato. Weller svilupp\u00f2 allora uno stile chitarristico che combinava sia le parti ritmiche sia quelle da solista, stile pesantemente influenzato dal chitarrista degli Who Pete Townshend. La formazione a tre durer\u00e0 fino allo scioglimento della band. Il manager del gruppo era John Weller, il padre di Paul, che continua la sua attivit\u00e0 anche per la carriera solista del figlio.\nIntorno al 1976, Weller ebbe un'altra ispirazione stilistica dopo aver visto i Sex Pistols. Nei due anni seguenti, i Jam guadagnarono un piccolo seguito intorno a Londra grazie ai loro concerti, e questo fece s\u00ec che divenissero una delle band pi\u00f9 interessanti della nascente scena punk inglese. Tuttavia, il gruppo ebbe sempre un qualcosa che lo distingueva dai gruppi punk del periodo. Della scena punk condividevano l'aspetto giovanile, i capelli corti, i volumi altissimi e i tempi veloci delle composizioni. Di contro il loro modo di vestire si avvicinava pi\u00f9 allo stile mod che a quello punk. Apparivano sempre con vestiti confezionati in sartoria, in netto contrasto con le magliette e pantaloni strappati e ricoperti da toppe, spille e scritte dei punk. A ogni modo nei primi mesi del 1977 firmarono un contratto con la casa discografica Polydor Records.\nPrime registrazioni (1977).\nLa Polydor produsse il loro singolo di esordio, \"In the City\", che sfior\u00f2 la Top 40 inglese. In maggio la band realizz\u00f2 il primo album intitolato come il precedente singolo, \"In the City\". L'album, alla stessa maniera dei debut album dei Clash e dei Sex Pistols, comprendeva canzoni veloci e potenti, ma a differenza di questi gruppi la loro musica si ispirava nettamente al rock and roll degli inizi. Infatti, su \"In the City\" troviamo la reinterpretazione di Larry Williams \"Slow Down\" (pezzo ripreso anche dai Beatles) e \"Batman theme\", che erano una sorta di standard per i gruppi rock and roll degli anni sessanta. I loro pezzi originali mostravano influenze soprattutto degli artisti della Motown, dei Beatles e degli Who.\nMolti dei dischi punk dell'epoca trattavano temi politici. I Jam preferivano invece trattare temi cari alla giovent\u00f9 britannica, che ricorrono in pezzi come \"Sounds from the Street\", \"Non-Stop Dancing\", e \"Art School\". D'altro canto, denunciavano anche le brutalit\u00e0 della polizia (\"In the City\") e lo sviluppo espansionistico (\"Bricks &amp; Mortar\"). La canzone pi\u00f9 apertamente politica, \"Time for Truth\", evidenziava il declino dell'Impero britannico, ribadiva le critiche alla polizia ed esprimeva sentimenti di disprezzo verso l'allora premier, James Callaghan (chiamato con il nomignolo di \"Uncle Jimmy\"). Questi loro sentimenti pro imperialismo, assieme all'ostentata esposizione della Union Jack (la bandiera del Regno Unito, ma gi\u00e0 anche dell'Impero Britannico), fecero guadagnare alla band l'etichetta di conservatori. Quando Weller annunci\u00f2 che i Jam avrebbero votato per il partito conservatore nelle successive elezioni, l'etichetta data loro si consolid\u00f2. Questa identificazione con i conservatori per\u00f2, cre\u00f2 loro molto imbarazzo e qualche problema alla carriera.\nFurono proprio i testi di Weller ad alimentare la reputazione di conservatori data dalla stampa e dai critici musicali. Infatti, invece di prendere in giro le tradizioni britanniche e invitare alla distruzione come i Sex Pistols, o a cambiamenti progressisti come i Clash, le canzoni del gruppo rivelavano un profondo affetto per lo stile di vita inglese. Lo stesso Joe Strummer dei Clash non grad\u00ec molto il dichiarato supporto alla destra inglese, tanto che, dopo la vittoria dei conservatori, arriv\u00f2 a scrivere a Weller una lettera assai sarcastica che diceva: \"Margaret Thatcher vi aspetta per la messa a punto degli obiettivi la prossima settimana\".\nTuttavia i Jam, dopo un tour insieme con i Clash (\"White Riot Tour?)\", riconsiderarono le loro posizioni politiche. Lo stesso Weller, anni dopo appoggi\u00f2 lo sciopero dei minatori britannici contro il governo Thatcher e nel 1985 divenne uno dei fondatori del \"Red Wedge\" (un collettivo temporaneo di musicisti, aspramente critico verso la Thatcher e che sosteneva apertamente il partito laburista).\nDopo il singolo \"All Around the World\", che si avvicin\u00f2 alla Top 10 inglese, i Jam avevano nel frattempo riunito un importante seguito in breve tempo, e questo fatto li costrinse a produrre altro materiale in studio. Il loro secondo album, \"This Is the Modern World\", fu infatti pubblicato verso la fine del 1977. Le critiche a questo album furono dure, indicandolo come povero e nettamente inferiore a \"In the City\". Nonostante introducesse molte variazioni stilistiche, incluse alcune puntate verso la musica pop, la critica punt\u00f2 il dito contro le idee non portate a termine, contro la composizione povera, e la produzione e l'esecuzione dei brani per niente ispirata. Su \"This Is the Modern World\" trovano posto anche due pezzi del bassista Bruce Foxton che piazzer\u00e0 solo altre due canzoni nei successivi 5 album dei Jam, inclusa una strumentale. L'album rimane come uno dei meno citati del gruppo. Lo stesso Weller ammetter\u00e0 successivamente un temporaneo calo di interesse verso questa loro produzione.\nAll Mod Cons (1978).\nDopo la realizzazione di \"This is the Modern World\" e del singolo\" News of the World\" (scritto e cantato dal bassista Bruce Foxton), i Jam passarono i seguenti due anni perlopi\u00f9 in tour. Non ebbero realmente un notevole successo durante le date americane, per alcune delle quali fecero da gruppo di apertura per i Blue \u00d6yster Cult, mentre and\u00f2 meglio per gli show tenuti in Inghilterra. Quando rientrarono in studio per la registrazione del terzo album, che doveva avere principalmente contributi da parte di Bruce Foxton, le canzoni vennero scartate dai produttori perch\u00e9 giudicate scarne. Le sessioni di registrazione vennero quindi fermate in attesa che Paul Weller ritrovasse la sua vena ispiratrice. Ritornato a Woking, Weller pass\u00f2 la maggior parte del suo tempo ad ascoltare musica, soprattutto quella dei Kinks. Questo lo port\u00f2 alla composizione di nuove canzoni. Venne cos\u00ec realizzato un nuovo singolo che accoglieva i pezzi \"David Watts\" e \" \"A\" Bomb in Wardour Street\". La prima canzone, \"David Watts\", era una reinterpretazione dei Kinks, dove Weller e Foxton si scambiavano il ruolo di voce pi\u00f9 volte durante tutta la lunghezza del pezzo. La seconda, \"\"A\" Bomb in Wardour Street\", era stata scritta da Paul Weller. Fu uno dei pezzi pi\u00f9 duri e intensi dei Jam, dove Weller imprecava ferocemente contro i bulli che affollavano ormai la scena punk, il tutto su un pezzo retto da due accordi. Il singolo, e specialmente \" \"A\" Bomb in Wardour Street\", fu accolto come un ritorno in forma della band, e divenne il loro singolo di maggior successo dai tempi di \"All Around the World\". Ma fu soprattutto con il successivo singolo, \"Down in the Tube Station at Midnight\", e con la pubblicazione dell'album \"All Mod Cons\", che i Jam cancellarono i dubbi che attanagliavano i critici. Il pezzo raccontava in prima persona l'esperienza nel quale il narratore veniva picchiato, probabilmente a morte, da alcuni teppisti da strada. Sembrava una storia tratta dagli eventi del periodo, dove a farla da padrone era la violenza degli skinhead. Alternando strofe tranquille a cori potenti accompagnati dalle marcate linee di basso di Bruce Foxton, \"Down in the Tube Station at Midnight\" esplicava in maniera perfetta il clima di paura e violenza che affliggeva l'Inghilterra nei tardi anni settanta.\nA parte la capacit\u00e0 compositiva di Weller che era diventata pi\u00f9 matura e sofisticata, un altro cambiamento fondamentale nel suono del gruppo lo si ebbe con l'utilizzo da parte di Foxton del Fender Precision Bass dopo la registrazione dell'album \"This is the Modern World\". Questo basso non dava a Foxton l'immagine da Mod che dava invece il suo precedente Rickenbacker, ma fece guadagnare alle sue melodiche linee di basso un suono pieno e ricco, che evocava uno dei maggiori utilizzatori di questo strumento, l'artista della Motown James Jamerson.\nIl suono dei Jam, cos\u00ec come stava accadendo alle altre grandi band inglesi interpreti della stagione del punk rock delle origini, stava evolvendo. Mentre i Sex Pistols andavano velocemente incontro all'autodistruzione, e i Clash incominciavano a sperimentare sonorit\u00e0 giamaicane come il reggae che culmineranno nell'album \"Sandinista!\", i Jam stavano virando verso uno stile pi\u00f9 classicamente mod, con marcate influenze beat e soul.\nI Jam realizzarono quindi il loro terzo album, \"All Mod Cons\" nel 1978. Il gruppo fu abile a camuffare l'arduo processo di creazione dell'album, includendo in esso tre pezzi registrati precedentemente: \"David Watts\", \"'A' Bomb in Wardour Street\", e \"Down in the Tube Station at Midnight\" (all'interno di \"All Mod Cons\" si trovano anche due pezzi precedentemente rifiutati dalla Polydor, \"Billy Hunt\" e la ballata acustica \"English Rose\"). Sebbene proponga solo nove pezzi nuovi, \"All Mod Cons\" viene considerato uno dei capisaldi della discografia dei Jam.\nGoing Underground e gli anni ottanta (1979-1981).\nDopo il successo dei singoli \"Strange Town\" e \"When you're Young\", i Jam realizzarono l'ennesimo singolo, \"The Eton Rifles\", prima della realizzazione del nuovo album. Diventer\u00e0 il maggior successo fino a quel momento della band, arrivando a piazzarsi in terza posizione nelle classifiche inglesi, la prima apparizione di un pezzo della band nella Top Ten. Nel novembre del 1979 pubblicarono \"Setting Sons\", un altro successo in Inghilterra, e la prima apparizione nelle classifiche americane, alla posizione 137 della Billboard Top 200. L'album nacque come un concept album, che avrebbe dovuto parlare di tre amici dell'infanzia, ma alla fine molte delle canzoni non si riferirono a questo tema. Molti pezzi hanno connotazione politica. \"The Eton Rifles\" fu ispirata ai tafferugli nati tra i dimostranti appartenenti al TUC e gli studenti del college di Eton durante la dimostrazione chiamata \"Right To Work March\". \"Little Boy Soldiers\" era dichiaratamente contro la guerra, mentre \"Smithers-Jones\", composta da Bruce Foxton e originariamente b-side di \"When you're Young\", venne considerata come il miglior contributo al gruppo da parte del bassista; per la versione presente nell'album sub\u00ec un completo re-arrangiamento.\nNei primi mesi del 1980, la popolarit\u00e0 dei Jam arriv\u00f2 ai vertici dopo la realizzazione di \"Going Underground\", che si piazzer\u00e0 al primo posto delle classifiche inglesi. Il successo della canzone fu inaspettato, anche perch\u00e9 era stata originariamente progettata come lato B del pezzo \"The Dreams of Children\".\nSempre nel 1980 pubblicarono \"Sound Affects\", un lavoro che paragonato al precedente \"Setting Sons\" appare come molto pi\u00f9 scarno e semplice. Lo stesso Paul Weller ammise che concep\u00ec l'album per essere una via di mezzo tra \"Revolver\" dei Beatles e \"Off the Wall\" di Michael Jackson. Infatti, molte canzoni riconducono a \"Revolver\", come \"Monday\", \"Man in the Corner Shop\", e l'acustica \"That's Entertainment\". Quest'ultima fu scritta da Weller al ritorno da una vacanza, e il testo espone le sue riflessioni sulle lotte della classe operaia inglese. Nonostante fosse disponibile solo di importazione, il pezzo raggiunse la posizione 21 delle classifiche inglesi. Bench\u00e9 mancasse il suono elettrico caratteristico dei Jam, rimane comunque uno dei pezzi pi\u00f9 noti della band. Il pezzo entr\u00f2 a far parte della lista delle 500 migliori canzoni secondo Rolling Stone, nonostante la mancanza di successo commerciale negli Stati Uniti. Il singolo \"Start!\", realizzato prima di \"Sound Affects\", divent\u00f2 un altro numero 1 delle classifiche inglesi, con una linea di basso che ricordava molto da vicino il pezzo \"Taxman\" dei Beatles. Le influenze di artisti R&amp;B del periodo si possono notare nel drumming di Buckler (\"But I'm Different Now\") e nelle impostazioni funky del basso di Foxton (\"Pretty Green\"). Venne quindi coniato un nuovo termine per indicare la loro musica, il brit-funk. L'album contiene anche influenze di gruppi post-punk, come i Wire, gli XTC, i Joy Division e i Gang of Four. \"Sound Affects\" raggiunse la posizione numero 2 delle classifiche inglesi, e la 72 della Billboard US chart, il loro album di maggior successo negli Stati Uniti.\nThe Gift e lo scioglimento (1981-1982).\nCon i due singoli, \"Funeral Pyre\" e \"Absolute Beginners\", i Jam abbandonano il pop a tratti psichedelico di \"Sound Affects\" per un suono maggiormente influenzato dall'R&amp;B. \"Funeral Pyre\" \u00e8 costruita intorno al drumming di Buckler, ed \u00e8 una delle canzoni pi\u00f9 cupe della band, completata anche dalle inquietanti linee di basso di Foxton. Risulta essere anche l'unico pezzo a essere scritto da tutti e tre i componenti, a parte la strumentale \"Music for the Last Couple\", tratta da \"Sound Affects\". \"Absolute Beginners\", venne intitolata cos\u00ec in tributo a una novella di culto del periodo post \"50s swingin\" londinese, e includeva una sezione fiati al suo interno. Anche se ebbe un notevole successo commerciale, non viene considerato come uno dei maggiori sforzi compositivi di Weller, e lo stesso Weller la considera una delle sue composizioni meno favorite dai tempi di \"This Is the Modern World\".\nNel 1982 venne pubblicato \"The Gift\", l'ultimo album della band, che fu un altro successo commerciale, raggiungendo la prima posizione delle classifiche inglesi. Alcuni critici, tuttavia, non apprezzarono la nuova direzione presa dai Jam, e giudicarono l'album inconsistente. \"The Gift\" era infatti l'album che pi\u00f9 di ogni altro racchiudeva le influenze R&amp;B. I pezzi avevano echi di soul e funk, come per esempio \"A Town Called Malice\", singolo che raggiunse la prima posizione delle classifiche inglesi, con una linea di basso stile Motown, che ricordava molto da vicino \"Can't Hurry Love\" delle Supremes. Il pezzo, che racconta di come trarre un po' di gioia in una piccola e noiosa cittadina inglese, \u00e8 uno dei favoriti dai fan e dai critici, nonch\u00e9 dello stesso Weller, che continua a eseguirlo insieme con pochi altri pezzi del periodo Jam, come \"That's Entertainment\", \"Man in the Corner Shop\", e \"In the Crowd\".\nDopo la ballata soul \"The Bitterest Pill (I Ever Had to Swallow)\", che raggiunse la seconda posizione delle classifiche inglesi, il gruppo pubblic\u00f2 un altro singolo di successo, \"Beat Surrender\", che si posizion\u00f2 alla prima posizione delle stesse classifiche. Proprio questo singolo, uno dei brani pi\u00f9 soul mai composto dalla band, preludeva al futuro di Weller, vista anche la presenza alla tastiera di Mick Talbot, che di l\u00ec a poco, proprio con lo stesso Weller, fonder\u00e0 gli Style Council. Dopo un tour di addio in Inghilterra, la band si sciolse nel 1982.\nL'eredit\u00e0 dei Jam.\nLa loro popolarit\u00e0 non \u00e8 comunque diminuita nel tempo. Nel 1997 \u00e8 stato realizzato un box set composto da cinque dischi, \"Direction Reaction Creation\", che comprende tutto il materiale registrato in studio dalla band, pi\u00f9 un disco di rarit\u00e0. Questo box set \u00e8 arrivato alla posizione numero 8 delle classifiche inglesi dopo la sua pubblicazione, evento che non si era mai verificato prima per un box set contenente per la maggior parte materiale gi\u00e0 edito. Nel 2002, la Virgin Radio del Regno Unito lanci\u00f2 un sondaggio ai suoi ascoltatori per redigere la classifica dei 100 maggiori artisti inglesi di tutti i tempi. The Jam si piazzarono alla posizione numero 5. Paul Weller compare altre due volte in questa speciale classifica: al numero 93 con gli Style Council, e al numero 21 come artista solista.\nSono stati inoltre realizzati diversi album di tributo alla band inglese. Il primo venne pubblicato nel 1998 e vide la partecipazione di band di secondo livello e non ebbe molto successo. Il secondo, , pubblicato nel 1999 e a cui parteciparono artisti e band di grande notoriet\u00e0, tra cui Liam Gallagher e Noel Gallagher degli Oasis, Garbage, Beastie Boys, Everything but the Girl e Ben Harper, ebbe invece un discreto successo nonch\u00e9 diversi elogi della critica anche grazie alla ghost track \"No One in the World\" dello stesso Weller.\nLa loro influenza si \u00e8 fatta sentire fino agli anni novanta, passando per band come gli Smiths negli anni ottanta, fino ad arrivare pi\u00f9 recentemente ai gruppi brit pop Blur e Oasis e ai recenti Kaiser Chiefs e Arctic Monkeys. Anche se negli Stati Uniti non ebbero un elevato successo, la loro influenza si pu\u00f2 sentire in gruppi come i Green Day, i Jam sono comunque considerati come una delle band inglesi di maggior successo di tutti i tempi. Sono inoltre tuttora molto numerose, in Inghilterra, le band di tributo ai Jam che suonano solo pezzi del repertorio della band inglese.\nNel 2015 \u00e8 uscito un documentario di Bob Smeaton intitolato \"The Jam About the Young Idea\", con interviste ai membri della band, materiale d\u2019archivio, interviste di loro fan di allora e di oggi. Il documentario ha ottenuto una nomination all'Athens Internetional Film Festival."}
{"id": "91449", "revid": "767487", "url": "https://it.wikipedia.org/wiki?curid=91449", "title": "Olivicoltura", "text": "L\u2019olivicoltura si riferisce a tutte le tecniche riguardanti la coltivazione della pianta di olivo.\nModernamente ci si riferisce all'attivit\u00e0 dell'intera filiera che comprende numerose figure professionali ed attivit\u00e0 produttive a partire dal vivaista, propagatore di materiale genetico di base (come le piantine necessarie per nuovi impianti), per concludersi con la distribuzione commerciale del prodotto finito, passando quantomeno attraverso la figura del coltivatore e del trasformatore industriale (il frantoiano).\nParte integrante di questa filiera sono le figure pubbliche del ricercatore scientifico (presso universit\u00e0 o istituti di ricerca) e del divulgatore agricolo (con funzioni di trasferimento di informazioni, in entrambi i sensi, fra scienza ed imprenditoria agricola)."}
{"id": "91450", "revid": "767487", "url": "https://it.wikipedia.org/wiki?curid=91450", "title": "The Misfits Box Set", "text": "The Misfits Box Set \u00e8 una raccolta del primo periodo del gruppo punk The Misfits, uscita nel 1996.\nQuesto box set, copre in pratica tutta la discografia dei Misfits dalla fine degli anni settanta ai primi ottanta, eccetto \"Walk Among Us\" del 1982, non inserito per problemi di diritti con la casa discografica.\nLa originale confezione a forma di bara, contiene un booklet con molto materiale per i fan. Oltre a una biografia completa della band redatta dall'allora roadie e fotografo Eerie Von, successivamente bassista nei Danzig, troviamo i testi completi di tutte le canzoni, una serie di fotografie della band dal vivo e non, ed una esaustiva discografia."}
{"id": "91455", "revid": "196390", "url": "https://it.wikipedia.org/wiki?curid=91455", "title": "Fondo hedge", "text": ""}
{"id": "91456", "revid": "83531", "url": "https://it.wikipedia.org/wiki?curid=91456", "title": "Diritto civile", "text": "Il diritto civile (Lat. \"Ius civile\") \u00e8 una branca del diritto privato che disciplina l'insieme di norme giuridiche che regolano i rapporti tra privati in determinati campi. \nDescrizione.\nIl diritto civile comprende la materia dei contratti, delle obbligazioni, dei diritti reali, delle persone e della famiglia, delle successioni a causa di morte, della responsabilit\u00e0 civile. \u00c8 generalmente codificato in un testo normativo definito \"codice\" che nello specifico prende il nome di \"codice civile\".\nNel mondo.\nItalia.\nLa distinzione tra diritto privato e diritto civile in Italia dal punto di vista formale delle fonti del diritto non \u00e8 rigidamente predeterminata in quanto la normativa del diritto civile \u00e8 stata unificata col diritto commerciale nel codice civile italiano del 1942."}
{"id": "91459", "revid": "767487", "url": "https://it.wikipedia.org/wiki?curid=91459", "title": "Famous Monsters", "text": "Famous Monsters \u00e8 un album del gruppo punk statunitense The Misfits, pubblicato nel 1999 dalla Roadrunner Records.\n\u00c8 il secondo e ultimo lavoro in studio con Michale Graves, che lascia il gruppo nel 2000.\nPer la canzone \"Scream!\" \u00e8 stato girato un video musicale diretto dal maestro dell'horror George A. Romero, che vorr\u00e0 il gruppo anche per un'apparizione nel suo film \"Bruiser - La vendetta non ha volto\"."}
{"id": "91460", "revid": "219110", "url": "https://it.wikipedia.org/wiki?curid=91460", "title": "Circuito stampato", "text": "Un circuito stampato (in lingua inglese \"printed circuit board\", in acronimo come \"PCB\"), nell'elettronica, \u00e8 un supporto utilizzato per interconnettere tra di loro i vari componenti elettronici di un circuito tramite piste conduttive incise su di un materiale non conduttivo.\nDi solito il materiale usato come supporto \u00e8 la vetronite ramata, ovvero, una piastra di fibra di vetro (o \"Fiberglass\") ricoperta da un sottile strato metallico. Tale strato viene successivamente intagliato con la tecnica di fotoincisione (tramite l'azione di luce e acidi) o con quella di fresatura meccanica (tramite fresa CNC).\nL'intaglio serve a creare le sopracitate piste che interconnetteranno tra loro i vari componenti del circuito progettato. In breve, il circuito stampato pu\u00f2 essere definito come la scheda su cui verranno saldati tutti i componenti del circuito elettronico che si sta realizzando.\nSigle identificative.\nNel campo industriale italiano molti si riferiscono al circuito stampato con la sigla \"CS\".\nLa sigla \"PCB\", pi\u00f9 internazionale, sta per \"Printed Circuit Board\"; meno spesso si usa anche la sigla sinonima \"PWB\", che sta per \"Printed Wiring Board\". A volte (ma erroneamente) viene chiamato \"PCB\" anche un circuito elettronico completo, cio\u00e8 costituito da un circuito stampato completo dei componenti elettronici gi\u00e0 saldati. In questo caso la sigla corretta \u00e8 invece \"PCBA\" (\"Printed Circuit Board Assembly\"). Con l'avvento dei LED di potenza, si \u00e8 resa necessaria una nuova tipologia di circuito stampato, capace di dissipare il notevole calore prodotto dai nuovi LED, definito \"MCPCB\", sigla di Metal Core Printed Circuit Board, e caratterizzato da un nucleo principale costituito da alluminio o rame, metalli con buona conducibilit\u00e0 termica.\nDescrizione.\nFunzioni.\nQuesti circuiti stampati vengono adibiti alle seguenti funzioni:\nTipologie di circuito stampato.\nA seconda del tipo di substrato e di processo produttivo, il circuito stampato pu\u00f2 essere definito meccanicamente:\nA seconda del numero degli strati conduttivi presenti nel circuito stampato il processo produttivo diventa progressivamente pi\u00f9 complesso e costoso.\nIn base alla complessit\u00e0 tecnologica, proporzionale al numero di strati, si parla di:\nNei circuiti multistrato il numero di strati conduttivi in teoria \u00e8 a scelta, ma normalmente essi sono presenti in numero pari, e difficilmente vengono realizzati in numero dispari. Gli strati sono anche denominati con il termine inglese \"layers\".\nComposizione.\nUn circuito stampato rigido si compone di un substrato solido, piano e di spessore costante costituito da materiali aventi caratteristiche pi\u00f9 o meno spinte di autoestinguenza, e da un laminato di rame fatto aderire ad una od entrambe le facce (nel caso di PCB a singola e doppia faccia) od anche inserito tra diversi spessori di substrato (nel caso di PCB multistrato).\nSubstrato.\nI materiali del substrato sono detti \"materiali di base\", esistono in una vasta gamma di variet\u00e0 e si distinguono essenzialmente per diverse propriet\u00e0 quali rigidit\u00e0 dielettrica, fattore di merito (o, all'inverso, \"fattore di perdita\") e resistenza alle elevate temperature. La pi\u00f9 comunemente utilizzata come materiale di supporto \u00e8 la vetronite mentre, molto pi\u00f9 raramente rispetto agli inizi e per prodotti particolarmente economici, \u00e8 oggi anche usata la bachelite.\nMateriali pi\u00f9 o meno comunemente utilizzati sono:\nStrato conduttivo.\nSu una o entrambe le facce esterne del substrato viene applicato, con un forte collante termoadesivo composto da tessuto di vetro impregnato di resina, uno strato di rame laminato avente spessore costante e predeterminato. Tale spessore viene indicato come tale (in micron) oppure come \"peso in rame per area (di substrato)\" (in g/m2 o, nel caso di misure imperiali, in once per piede2), pi\u00f9 pratico da trattare in fase di fabbricazione della piastra. Il pi\u00f9 comune spessore utilizzato, 35\u00a0\u03bcm, corrisponde a circa 300\u00a0g di rame, per m2 di substrato (1 oncia/piede2). Uno strato superiore a 900\u00a0g/m2, cio\u00e8 circa 105\u00a0\u03bcm, viene definito \"Heavy copper\" ed \u00e8 utilizzato per forti correnti o per dissipare il calore di alcuni componenti montati su di esso (sebbene pi\u00f9 modeste quantit\u00e0 di calore possano essere dissipate anche da spessori inferiori).\nSul pi\u00f9 comune substrato FR4 sono anche spesso disponibili spessori da 150 e 600\u00a0g/m2 (rispettivamente 17.5 e 70\u00a0\u00b5m); meno frequentemente si trovano spessori da 100 e 900\u00a0g/m2 (12 e 105\u00a0\u00b5m). Particolari tipologie di CS possono utilizzare spessori diversi: ad esempio, i circuiti flessibili utilizzano spessori tipicamente inferiori a quelli citati mentre piastre con substrato metallico per componenti di potenza possono arrivare ad oltre 400\u00a0\u00b5m.\nOltre al rame, possono essere utilizzati materiali conduttori differenti quali Argento-Palladio (AgPd), Oro-Palladio (AuPd) ed altri; il loro costo \u00e8 comunque sensibilmente superiore al semplice rame e sono quindi riservati per tipologie particolari di PCBA.\nLa piastra cos\u00ec ottenuta viene forata per consentire il futuro passaggio dei terminali passanti dei componenti elettronici e soprattutto per realizzare il collegamento elettrico tra i piani superiori e inferiori. Per ricavare dalla superficie in rame la rete di collegamenti (piste e pad) necessari, si esegue l'asportazione chimica selettiva del rame in eccesso. Questo avviene mediante deposizione di fotoresist, esposizione fotografica, sviluppo e attacco acido (etching).\nIl collegamento elettrico tra lo strato di rame superiore e quello inferiore avviene attraverso la metallizzazione di tutti i fori precedentemente realizzati: vengono metallizzati sia i fori dove successivamente verranno inseriti i vari componenti, sia i cosiddetti \"fori di via\", realizzati al solo scopo di collegare lo strato superiore a quello inferiore; questo \u00e8 reso possibile da un delicato processo di deposizione galvanica di rame detto \"processo di metallizzazione\". Uno dei processi pi\u00f9 diffusi prevede la successiva deposizione di un metallo; questo ulteriore strato di metallo funziona da \"metal resist\", cio\u00e8 protegge il rame depositato.\nLe parti delle due facce esterne di rame non destinate alla successiva saldatura dei terminali dei componenti, i quali verranno poi montati sul circuito stampato, vengono protette dall'ossidazione e dai contatti elettrici indesiderati con una vernice isolante.\nInfine si procede alla eventuale stampa di scritte, diciture, disegni e altre indicazioni sul circuito stampato.\nAl fine di garantire che il circuito stampato non presenti anomalie elettriche, al termine di tutte le lavorazioni il circuito stampato viene testato elettricamente per verificare la funzionalit\u00e0 elettrica.\nNegli ultimi anni si \u00e8 diffusa una tecnologia sull'intero spessore del circuito stampato, ovvero dei fori ciechi, i quali connettono una delle facce esterne a uno degli strati interni, quindi vengono praticati a profondit\u00e0 controllata sull'asse Z del circuito. Questa tecnica permette di ottenere una pi\u00f9 alta densit\u00e0 di connessioni per unit\u00e0 di superficie e diventa quasi inevitabile quando il progettista voglia montare sul circuito stampato componenti elettronici di ultimissima generazione e in spazi ristretti. I fori ciechi di piccola dimensione vengono realizzati mediante un laser di precisione. Medesime considerazioni valgono anche per i fori interrati (all'interno degli strati che compongono la piastra).\nTecnologie di montaggio dei componenti sul circuito stampato.\nTHT/PTH.\nLa tecnologia tradizionale viene chiamata \"THT\" (Tecnologia Trough-Hole) o anche \"PTH\" (Pin Through Hole) in quanto prevede l'utilizzo di componenti dotati di lunghi terminali metallici da infilare in fori presenti nel circuito stampato. Trattenuti in sede da una colla successivamente rimovibile, i componenti vengono poi saldati alle piazzole (e al foro le cui pareti sono normalmente metallizzate per rafforzare la tenuta meccanica del componente) mediante una breve massiva esposizione a una lega saldante fusa (metodo di saldatura \"a onda\"). In pratica il circuito stampato con i componenti gi\u00e0 posizionati viene fatto lentamente scorrere sulla cresta di un'onda fissa di lega saldante fusa creata artificialmente in un crogiolo. Nel caso di circuiti con fori metallizzati la lega saldante aderisce (\"bagna\") alle piazzole di rame e ai terminali metallici dei componenti, e risale lungo il foro metallizzato bagnandone le pareti e il terminale, fino ad arrivare a bagnare correttamente anche la piazzola di rame superiore. Solitamente la tecnologia con fori metallizzati viene impiegata solo per un numero di strati uguale o superiore a due. Nel caso di circuiti a singolo strato (monofaccia), \u00e8 normale non impiegare la metallizzazione dei fori se non espressamente necessario.\nSMT.\nA partire dagli anni 1960 e 1970 \u00e8 stata sviluppata e poi introdotta una tecnica chiamata Surface Mounting Technology (SMT), che prevede il montaggio di componenti appositamente progettati direttamente a contatto della superficie del circuito stampato.\nI componenti (SMD, \"Surface Mounting Device\") sono progettati per avere il minimo ingombro e peso possibile, e i contatti sono costituiti dalla metallizzazione delle estremit\u00e0 dell'oggetto, oppure da corte terminazioni metalliche sporgenti. Un componente SMD pu\u00f2 avere un ingombro pari a un decimo di un componente tradizionale e costare, compreso il montaggio, fino a un quarto.\nQuesta tecnologia ha consentito a torto o ragione una vera e propria rivoluzione industriale nel mondo dei circuiti elettronici e ha preso gradualmente il sopravvento dalla fine degli anni 1980 in poi, rispetto alla tecnologia tradizionale PTH; essa offre i seguenti vantaggi e svantaggi:\nUn altro aspetto da prendere in considerazione della tecnologia SMT riguarda la miniaturizzazione spinta dei componenti elettronici, e di conseguenza della dimensione dei pads di saldatura, i quali non offrono una superficie di ancoraggio sufficiente a resistere agli stress termici, il che comporta una maggiore percentuale di guasti, dovuta alla rottura delle saldature per cause soprattutto termiche; un esempio molto comune \u00e8 il distacco dei contatti dei processori grafici nelle mainboard dei pc, e della necessit\u00e0 di eseguire il cosiddetto \"reballing\" ovvero la risaldatura completa del componente con particolari e costose attrezzature.\nLe tecnologie pi\u00f9 recenti hanno consentito di realizzare anche connettori e componenti di potenza in SMT, e quindi il montaggio di circuiti totalmente SMT per applicazioni in cui \u00e8 necessario ridurre notevolmente gli ingombri (tipicamente telefonia cellulare e apparati consumer portatili) con tutti i vantaggi e gli svantaggi che tale tecnologia comporta.\nPrima del posizionamento del componente occorre depositare uno strato sottile di pasta saldante in modo selettivo sulle piazzole destinate alla saldatura; ci\u00f2 si ottiene normalmente per serigrafia, ossia spatolando (normalmente con macchine automatiche) la pasta saldante attraverso le aperture di uno stencil metallico giustapposto aderente al circuito stampato. La pasta saldante \u00e8 costituita da una miscela di microsfere metalliche aventi una precisa distribuzione statistica di diametri (cosiddetto \"tipo\" della pasta), miscelate in proporzioni tali da costituire - una volta fuse assieme - una ben precisa lega. L'insieme delle microsfere viene tenuto aggregato in forma pastosa grazie alla tensione superficiale di un liquido chiamato flussante, la cui funzione \u00e8 anche quella di disossidare le superficie metalliche mediante la propria vaporizzazione durante il processo di saldatura.\nI componenti SMD vengono commercializzati in confezioni adatte al prelievo automatizzato; in particolare si usano bobine a nastro continuo (reel) di diverso diametro per i componenti pi\u00f9 piccoli, stecche in plastica conduttiva per i circuiti integrati di dimensioni medie e vaschette a celle per quelli di grandi dimensioni come le memorie e i microprocessori. Negli ultimi anni anche queste due ultime tipologie di confezionamento stanno cedendo progressivamente il passo alle reel, anche per componenti di dimensioni importanti.\nUna macchina automatica (posizionatrice Pick&amp;Place) preleva i componenti dalle confezioni mediante testine ad aria aspirante, e li depone con precisione nella loro collocazione finale sul circuito stampato in base a un programma di lavoro estrapolato dal sistema CAD/CAE con cui \u00e8 stato disegnato il master del circuito stampato.\nI componenti sono in genere trattenuti nella loro posizione fino alla fase di saldatura dalla viscosit\u00e0 della pasta saldante sottostante ai terminali del componente; in alcuni casi particolari come nel caso di montaggio di componenti su entrambi i lati del circuito (sia sopra sia sotto) si pu\u00f2 anche utilizzare un punto di colla pre-depositata sul circuito stampato (normalmente mediante processo serigrafico o manualmente con siringhe), di solito questo metodo viene utilizzato per i componenti pi\u00f9 pesanti.\nIl circuito cos\u00ec completo di componenti viene collocato su un nastro trasportatore che lo immette in un forno elettrico suddiviso in zone di preriscaldo (pre-heating), refusione (reflow) e raffreddamento (cooling), dove la temperatura e la ventilazione possono essere regolate con grande precisione e secondo ben determinati profili, alcuni forni arrivano anche a 24 zone, suddivise in 12 TOP (lato superiore) e 12 BOT (lato inferiore): per mezzo del nastro trasportatore il circuito avanza lentamente nel forno attraversando aree con temperature via via crescenti. Superato il punto di fusione della lega saldante, la pasta saldante rifonde e aderisce alle superfici metalliche scoperte, realizzando cos\u00ec il giunto saldante vero e proprio tra il circuito stampato e i componenti elettronici. In seguito il circuito attraversa zone a temperature calanti per consentire un graduale raffreddamento dei materiali.\nI vantaggi della tecnologia SMT quali efficienza, velocit\u00e0, riduzione dei costi e degli ingombri, vengono ampiamente controbilanciati dalla tecnologia classica a componenti discreti THT, per via della semplicit\u00e0 e dei relativamente poco complessi macchinari occorrenti alla produzione, al contrario della tecnologia SMT che richiede un sistema di attrezzature molto pi\u00f9 complesso e costoso.\nAziende produttrici in Italia.\nMolto sviluppata fino agli anni 2000, la produzione di circuiti stampati in Italia \u00e8 al 2013 drasticamente diminuita. Gran parte delle produzioni avvengono oggi nell'Estremo Oriente. Restano in Italia alcune produzioni ad alta specializzazione e alto valore aggiunto, ma con ridotti volumi. Le aziende di eccellenza coinvolte nel processo sono circa trenta.\nTra le grandi aziende storiche italiane, oggi non pi\u00f9 attive, si annoverano:"}
{"id": "91462", "revid": "1869172", "url": "https://it.wikipedia.org/wiki?curid=91462", "title": "American Psycho (album)", "text": "American Psycho \u00e8 il primo album della nuova incarnazione del gruppo punk The Misfits, uscito nel 1997."}
{"id": "91473", "revid": "767487", "url": "https://it.wikipedia.org/wiki?curid=91473", "title": "Cuts from the Crypt", "text": "Cuts from the Crypt \u00e8 il terzo album della nuova incarnazione del gruppo punk The Misfits, pubblicato nel 2001. \u00c8 composto essenzialmente da demo, cover e pezzi non pubblicati precedentemente."}
{"id": "91479", "revid": "767487", "url": "https://it.wikipedia.org/wiki?curid=91479", "title": "Project 1950", "text": "Project 1950 \u00e8 il quarto album della nuova incarnazione del gruppo horror punk The Misfits, pubblicato nel 2003 da Rykodisc. Si tratta di un album di cover di canzoni rock &amp; roll anni cinquanta. L'album segna l'esordio del bassista Jerry Only come prima voce. Ad eccezione di Only, nessun membro del gruppo dell'album precedente \u00e8 tornato per \"Project 1950\"."}
{"id": "91482", "revid": "123433714", "url": "https://it.wikipedia.org/wiki?curid=91482", "title": "Riccardo Illy", "text": "Biografia.\nOrigini e carriera imprenditoriale.\nNacque in una famiglia valdese, di origine ungherese; suo nonno Francesco aveva fondato nel 1933 la Illycaff\u00e8, importante azienda nel settore del caff\u00e8, oggi presente in oltre centoquaranta paesi. Dopo il diploma ha incominciato a lavorare nell'impresa di famiglia (dal 1977). In questa societ\u00e0 modernizz\u00f2 il merchandising, cre\u00f2 nel 1983 il settore marketing, fino ad allora inesistente, e riorganizz\u00f2 la struttura commerciale, divenendo direttore commerciale. Dal 1992 al 1995 \u00e8 stato amministratore delegato di Illycaff\u00e8 e dal 1995 ne \u00e8 vicepresidente, mentre la presidenza dell'azienda dal 2005 \u00e8 affidata a suo fratello Andrea, succeduto al padre Ernesto.\n\u00c8 stato vicepresidente dell'Associazione degli Industriali di Trieste.\nGiovanissimo ha sposato Rossana Bettini, giornalista enogastronoma, da cui ha avuto una figlia, Daria.\nNel 1989 ha esposto le sue idee economiche nel libro \"Dal caff\u00e8 all'Espresso\", edito da Arnoldo Mondadori Editore e tradotto in inglese, francese e tedesco, divenendo in seguito (a met\u00e0 degli anni novanta) anche giornalista pubblicista. Ha inoltre pubblicato \"Polietica\" con Paolo Maurensig (Marsilio, 2003), \"La rana Cinese\" con Paolo Fragiacomo (Mondadori, 2006) e \"Cos\u00ec perdiamo il Nord\" (Mondadori, 2008).\nDa aprile 2014 fa parte del Consiglio di Amministrazione di Hera.\nCarriera politica.\nSindaco di Trieste.\nIn occasione delle elezioni amministrative del 1993 \u00e8 eletto sindaco di Trieste, sostenuto da una coalizione di Centrosinistra, con lo slogan \"Il Sindaco espresso dai cittadini\". Primo sindaco triestino eletto direttamente dalla popolazione, si ricandida alle elezioni del 1997 ed ottiene un secondo mandato, conclusosi nel 2001. Viene quindi eletto alla Camera dei deputati in rappresentanza dell'Ulivo; ha aderito al gruppo misto in qualit\u00e0 di membro indipendente, ha fatto parte della IX Commissione parlamentare (Trasporti, Poste e Telecomunicazioni) ed \u00e8 stato segretario della Commissione parlamentare consultiva in ordine dell'attuazione della riforma amministrativa.\n\u00c8 stato presidente del Comitato Promotore della Direttrice Ferroviaria Europea Transpadana.\nHa ricevuto i titoli di Commendatore e Grande Ufficiale dal presidente della Repubblica italiana, la \"Gran Decorazione d'Onore in Oro\" dal Presidente della Repubblica austriaca, ed il premio \"Die Quadriga\" a Berlino.\nHa conseguito la laurea honoris causa in Scienze Politiche presso l'Universit\u00e0 di Trieste presentando la \"lectio doctoralis\" sul tema dell'allargamento ad Est dell'Unione europea.\nPresidente del Friuli-Venezia Giulia.\nPur avendo aderito al progetto politico di Romano Prodi, non ha mai voluto iscriversi a nessun partito, pertanto si \u00e8 sempre presentato elettoralmente come un \"indipendente di centrosinistra\". Dopo aver contribuito a cambiare la legge elettorale del Friuli-Venezia Giulia e dopo aver promosso la nascita della lista civica Cittadini per il Presidente, \u00e8 stato eletto Presidente della Regione il 9 giugno 2003 con il 53,1% dei voti alla guida di Intesa Democratica, una coalizione comprendente partiti e movimenti dell'Ulivo.\nA dicembre 2004 \u00e8 stato eletto presidente dell'Assemblea delle Regioni d'Europa (ARE), alla quale aderiscono 250 Regioni di 33 Nazioni europee. Nel 2006 \u00e8 stato rieletto all'unanimit\u00e0 per il secondo mandato, da cui \u00e8 decaduto con la sconfitta elettorale del 2008.\nSi dimette dalla carica di Presidente della Regione il 7 febbraio 2008 per consentire di votare lo stesso giorno per le elezioni politiche e le amministrative, e successivamente si ricandida. Nelle elezioni regionali del 2008 raccoglie il 46,18% dei voti e viene sconfitto dallo sfidante del centrodestra Renzo Tondo, gi\u00e0 presidente regionale dal 2001 al 2003. Dopo la sconfitta non rilascia alcuna dichiarazione e di fatto abbandona la scena politica.\n2018: Candidato coalizione di centrosinistra.\nNel gennaio 2018, Illy rientra in politica candidandosi alle elezioni nazionali come indipendente per la coalizione di centrosinistra, nel collegio uninominale del Senato Friuli-Venezia Giulia 1, che copre le province di Trieste e Gorizia e gran parte della Slavia Friulana in provincia di Udine. Ottiene il 26,48% dei voti ed \u00e8 superato da Laura Stabile della coalizione di centrodestra.\nControversie.\n\u00c8 stato coinvolto in un procedimento da parte della Corte dei Conti per le cosiddette 'beautiful exit' dei dirigenti regionali; dopo essere stato condannato in primo grado al pagamento di 504\u00a0000 euro \u00e8 stato poi assolto in appello."}
{"id": "91483", "revid": "15756", "url": "https://it.wikipedia.org/wiki?curid=91483", "title": "Mehmet Ali A\u011fca", "text": "Prime attivit\u00e0 terroristiche.\nMehmet Ali A\u011fca \u00e8 stato un militante nell'organizzazione terroristica di estrema destra denominata \"Lupi grigi\". Il 1\u00ba febbraio 1979 partecip\u00f2 alla preparazione dell'attentato che cost\u00f2 la vita al giornalista turco Abdi \u0130pek\u00e7i, direttore del quotidiano liberale Milliyet.\nDopo essere stato condannato alla carcerazione, il 25 novembre 1979 riusc\u00ec a evadere dal carcere di massima sicurezza di Kartal Maltepe, in cui era detenuto.\nIn seguito all'evasione partirono le sue prime minacce di attentato a Papa Giovanni Paolo II.\nL'attentato a Giovanni Paolo II.\nIl 13 maggio 1981, pochi minuti dopo l'ingresso di Karol Wojty\u0142a in piazza San Pietro per l'udienza generale, Ali A\u011fca spar\u00f2 due colpi di pistola al papa.\nFuggendo subito dopo, raggiunse il colonnato di piazza San Pietro, ma fu fermato da alcuni astanti. Urtando inavvertitamente con il braccio una suora l\u00ec presente, gli cadde in terra l'arma. Riprese la corsa, ma, ormai disarmato, fu definitivamente bloccato e arrestato.\nWojty\u0142a fu presto soccorso, portato in ospedale ove fu sottoposto a vari interventi chirurgici, e sopravvisse.\nEsiti giudiziari e contatti con il papa.\nIl 22 luglio 1981, dopo otto giorni di processo per direttissima, i giudici della corte d'assise condannarono Mehmet Ali A\u011fca all'ergastolo per tentato omicidio di Capo di Stato estero. Ali A\u011fca rinunci\u00f2 a presentare appello contro la sentenza di condanna, la cui motivazione esplicitava che l'attentato \"non fu opera di un maniaco, ma venne preparato da un'organizzazione eversiva rimasta nell'ombra\". La difesa sostenne, invece, che Ali A\u011fca aveva agito da solo, in preda a una schizofrenia paranoica, mossa dal desiderio di diventare un eroe del mondo musulmano.\nIl 12 marzo 1982 il Consiglio nazionale di sicurezza turco conferm\u00f2 la condanna a morte di Ali A\u011fca per l'uccisione del giornalista Abdi \u0130pek\u00e7i.\nUna successiva amnistia commut\u00f2 la pena in dieci anni di reclusione.\nNel 1982, tuttavia, Ali A\u011fca cambi\u00f2 versione e cominci\u00f2 a parlare di una \"pista bulgara\" che avrebbe collegato l'attentato al Papa al KDS, i servizi segreti della Bulgaria comunista. Venne anche individuato un presunto complice, Oral \u00c7elik, che sarebbe intervenuto in caso di fallimento di Ali A\u011fca.\nNel 1983 Giovanni Paolo II, due giorni dopo Natale, fece visita all'attentatore nel carcere romano di Rebibbia. I due parlarono da soli per lungo tempo e la loro conversazione \u00e8 rimasta privata.\nLa sentenza del 29 marzo 1986 non riusc\u00ec tuttavia a dimostrare la tesi del complotto bulgaro, comunque sempre smentita dal \"leader\" comunista di allora Todor \u017divkov.\nIl 20 febbraio 1987 il Papa ricevette in udienza la madre e il fratello di Ali A\u011fca i quali gli chiesero di intercedere per la grazia. La buona condotta in carcere del terrorista turco diminu\u00ec ulteriormente la pena: infatti il 25 maggio 1989 il Tribunale di sorveglianza di Ancona gli concesse una riduzione di 720 giorni di reclusione; il 9 gennaio 1994 la riduzione fu di altri 405 giorni; il 18 dicembre 1995 di 180 giorni. Tali provvedimenti consentirono di abbreviare il termine di 26 anni di reclusione, scontati i quali un ergastolano, in base al diritto italiano, pu\u00f2 chiedere la libert\u00e0 condizionata.\nL'estradizione in Turchia.\nAli A\u011fca, nel settembre del 1996, present\u00f2 nuovamente la domanda di grazia o, in subordine, l'espiazione della pena in Turchia.\nIl 13 giugno 2000, il Presidente della Repubblica Carlo Azeglio Ciampi concesse la grazia dopo che la Santa Sede si era dichiarata \"non contraria\" al provvedimento. In questo modo, il giorno successivo Ali A\u011fca viene estradato dall'Italia e giunge a Istanbul.\nIn Turchia, nel carcere di massima sicurezza di Kartal, Ali A\u011fca da questo momento in poi dovr\u00e0 scontare 3492 giorni, cio\u00e8 i dieci anni per l'assassinio del giornalista Abdi \u0130pek\u00e7i, durante i quali era evaso in precedenza.\nIl 18 luglio 2001 un provvedimento del Tribunale costituzionale turco predispose un allargamento dei reati beneficiari di amnistia. L'avvocato di Ali A\u011fca, \u015eevket Can Ozbay, ritenne che in base al provvedimento fosse possibile scontare completamente la pena dei dieci anni di detenzione per l'omicidio del giornalista. Se tale interpretazione fosse risultata valida ad Ali A\u011fca non sarebbero rimasti che altri cinque anni di prigione, avendo gi\u00e0 scontato due anni e due mesi.\nSviluppi recenti.\nIl 12 gennaio 2006 usc\u00ec dal carcere di Kartal a Istanbul. Per un breve periodo se ne persero le tracce, dal momento che non si present\u00f2 in questura come avrebbe dovuto, asserendo in seguito di aver voluto evitare la calca dei giornalisti.\nDopo soli nove giorni di libert\u00e0 la Corte suprema turca ordin\u00f2 che Ali A\u011fca fosse nuovamente imprigionato per un errato computo nella diminuzione della pena. L'ordinanza di carcerazione fu eseguita il 20 gennaio 2006.\nAli A\u011fca \u00e8 stato scarcerato il 18 gennaio 2010 dall'istituto di pena di Sincan, alla periferia di Ankara.\nAll'atto della scarcerazione ha dichiarato di essere in realt\u00e0 il Cristo, di voler riscrivere la Bibbia e ha preannunciato l'apocalisse.\nNel febbraio del medesimo anno ha incontrato Pietro Orlandi (fratello di Emanuela) dichiarando che la sorella, rapita nel 1983, sarebbe ancora viva. Lo stesso Ali A\u011fca si \u00e8 impegnato a contattare i carcerieri di lei per provvedere alla sua liberazione. Alle parole non \u00e8 seguito alcun fatto concreto.\nIl 1\u00ba febbraio 2013 fu pubblicata la sua autobiografia \"\"Mi avevano promesso il Paradiso. La mia vita e la verit\u00e0 sull'attentato al Papa\". Nel suo racconto, oltre a ripercorrere i momenti di quel 13 maggio 1981, giorno dell'attentato a Giovanni Paolo II e del successivo incontro (27 dicembre 1983), a Rebibbia, con lo stesso Wojty\u0142a, Al\u00ec A\u011fca, che nel 2010 aveva accusato il cardinale Agostino Casaroli come mandante, indicava ora quale nuovo mandante dell'attacco terroristico l'ayatollah Khomeyni. Quest'ultimo - afferma - gli avrebbe ordinato, in turco: \"Tu devi uccidere il Papa nel nome di Allah. Tu devi uccidere il portavoce del diavolo in terra, il vicario di Satana in questo mondo. Sia morte al capo degli ipocriti, alla guida degli infedeli. Sia morte a Giovanni Paolo II per mano tua... non dubitare mai, abbi fede, uccidi per lui... e poi togliti la vita affinch\u00e9 la tentazione del tradimento non offuschi il tuo gesto... il tuo martirio sar\u00e0 ricompensato con il paradiso, con la gloria eterna nel regno di Allah\"\".. L'ayatollah pare non conoscesse se non sommariamente la lingua turca e sarebbe estremamente improbabile che un sunnita come A\u011fca prenda ordini da un alto esponente sciita, tanto da destare ben pi\u00f9 del semplice sospetto che tutto ci\u00f2 non sia sostanzialmente diverso da numerose altre fantasiose rivelazioni che, di volta in volta, il terrorista turco ha consegnato all'attenzione dei \"media\" internazionali.\nIl 27 dicembre 2014, in occasione del trentunesimo anniversario del suo colloquio con il Papa nel carcere di Rebibbia, si reca a visitare la tomba di Giovanni Paolo II, dove deposita due mazzi di fiori.\nSuccessivamente, a un controllo delle autorit\u00e0 italiane il suo passaporto \u00e8 risultato irregolare oltrech\u00e9 la sua presenza inammissibile sul territorio di Schengen fino al 2016. Questo ha determinato l'applicazione del rimpatrio forzato da parte delle autorit\u00e0, che hanno imbarcato A\u011fca per la Turchia il 29 dicembre 2014."}
{"id": "91484", "revid": "1543377", "url": "https://it.wikipedia.org/wiki?curid=91484", "title": "Acido fosforico", "text": "L'acido fosforico, o acido ortofosforico, \u00e8 un acido inorganico di formula bruta H3PO4, formula semistrutturale O=P(OH)3. Si ottiene in forma pura principalmente dalla reazione dell'anidride fosforica con acqua in quantit\u00e0 stechiometrica, secondo la reazione:\nLa sua composizione elementare fu determinata per la prima volta da J\u00f6ns Jacob Berzelius.\nCaratteristiche generali.\nCol nome di \"acido fosforico\" si intende generalmente l'acido ortofosforico; il prefisso \"orto-\" \u00e8 usato per distinguerlo dagli altri acidi fosforici e polifosforici. \u00c8 largamente utilizzato nell\u2019ambito agricolo come fertilizzante.\nL'acido ortofosforico \u00e8 un acido inorganico triprotico di media forza, corrosivo ma non tossico. Se puro, a temperatura e pressione ambiente \u00e8 un solido cristallino (cristalli monoclinici) che fonde a in un liquido incolore estremamente viscoso. In esso coesistono diversi equilibri, i due principali sono una disidratazione parziale ad acido pirofosforico (difosforico) e una autoprotolisi rapida ed estesa:\nPropriet\u00e0 chimico-fisiche.\nLa molecola dell'acido ortofosforico \u00e8 molto polare, per cui l'acido ortofosforico \u00e8 altamente solubile in acqua.\nLo stato di ossidazione del fosforo (P) \u00e8 +5 (come negli altri acidi fosforici), lo stato di ossidazione dell'ossigeno \u00e8 \u22122 e quello degli atomi di idrogeno \u00e8 +1.\nTriprotico significa che, avendo tre atomi di idrogeno, pu\u00f2 dissociare fino a tre volte consecutive, liberando un H+ alla volta:\n&lt;chem&gt;H3PO4(s) \\ + \\ H2O(l) -&gt; H3O^+(aq) \\ + \\ H2PO4^-(aq)\\,\\,\\,&lt;/chem&gt; formula_1\n&lt;chem&gt;H2PO4^-(aq) \\ + \\ H2O(l) -&gt; H3O^+(aq) \\ + \\ HPO4^{2-}(aq)\\,\\,\\,&lt;/chem&gt; formula_2\n&lt;chem&gt;HPO4^{2-}(aq) \\ + \\ H2O(l) -&gt; H3O^+(aq) \\ + \\ PO4^{3-}(aq)\\,\\,\\,&lt;/chem&gt; formula_3,\ndove, l'H2PO \u00e8 chiamato \"diidrogeno fosfato\", l'HPO \u00e8 l\"'idrogeno fosfato\" ed il PO \u00e8 il \"fosfato\" o \"ortofosfato\". Le costanti acide di dissociazione sono date a 25\u00a0\u00b0C e ne corrispondono i formula_4 sempre a 25\u00a0\u00b0C:\nDato che l'acido ortofosforico \u00e8 triprotico e che i suoi fosfati coprono un ampio intervallo di pH, spesso essi sono usati come agenti tampone o per soluzioni tampone, anche per usi alimentari, data la loro non-tossicit\u00e0. L'elevato valore del formula_7 comporta il fatto che l'acido ortofosforico completamente dissociato \u00e8 presente, anche in soluzioni acquose estremamente basiche, in percentuali praticamente trascurabili.\nBiochimica.\nL'acido ortofosforico e i fosfati sono molto diffusi in biologia, specialmente nei composti derivanti da zuccheri fosforilati, come il DNA, l'RNA o l'ATP.\nEffetti biologici.\nL'acido fosforico, usato in molte bevande, \u00e8 stato collegato, tramite studi epidemiologici, con la diminuzione della densit\u00e0 ossea. Per esempio, uno studio usando delle lastre ai raggi-X, a dispetto dei soliti questionari sulle fratture, d\u00e0 come risultato delle evidenze importanti a supporto della teoria. Questo studio fu pubblicato nell'American Journal of Clinical Nutrition. Un totale di 1672 donne e 1148 uomini parteciparono allo studio tra il 1996 ed il 2001. Furono collezionate informazioni sulle diete usando un questionario (in cui si indicava anche l'ammontare di cola consumata, differenziando tra classica, light e decaffeinata).\nLo studio evidenziava un significante riscontro statistico sulle donne che consumavano quotidianamente cola. Lo studio suggeriva anche ulteriori ricerche per confermare i risultati ottenuti.\nDall'altro lato, uno studio eseguito dalla Pepsi sugger\u00ec che un insufficiente apporto di fosforo poteva portare ad una diminuzione della densit\u00e0 ossea. Lo studio non esaminava gli effetti dell'acido fosforico, che nel tratto digestivo si lega con il magnesio ed il calcio creando sali non assorbibili dal corpo umano, ma dell'apporto di fosforo.\nTuttavia, uno studio clinico autorevole di Heaney e Rafferty, usando il metodo di bilancio del calcio, non trov\u00f2 nessun impatto sull'escrezione del calcio causato dall'assunzione di bevande gasate contenenti acido fosforico. Lo studio comparava l'impatto di acqua, latte ed altre bevande (due con caffeina e due senza; due con acido fosforico e due con acido citrico) sul bilancio del calcio, su donne dai 20 ai 40 anni che consumavano quotidianamente circa 3 o pi\u00f9 bicchieri (680\u00a0ml) di queste bevande.\nTrovarono che solo il latte e le due bevande con caffeina avevano un impatto sul calcio trovato nelle urine, e che la perdita di calcio relativo alle bevande con caffeina era pi\u00f9 o meno uguale a quello trovato precedentemente con la sola caffeina (quindi bevendo caff\u00e8). Concludendo, Heaney e Rafferty enunciarono che l'effetto di bevande gassate, incluse quelle con caffeina ed acido fosforico, hanno un impatto sul calcio trascurabile, e che gli effetti sullo scheletro di queste bevande era dovuta principalmente ad una mancanza di latte.\nIl consumo di cola fu anche associato con problemi cronici ai reni e calcoli renali.\nAltri acidi fosforici.\nDopo riscaldamento dell'acido ortofosforico, la condensazione delle molecole pu\u00f2 essere indotta eliminando l'acqua. Riscaldando a 213 \u00b0C, una molecola d'acqua viene estratta da due molecole di acido fosforico; il risultato \u00e8 l'acido pirofosforico (H4P2O7):\nRiscaldando ancora, mantenendo l'acido in ebollizione e portandolo a 316 \u00b0C, avviene la disidratazione massima dell'acido che si pu\u00f2 ottenere per via termica ed il prodotto risultante \u00e8 un solido vetroso chiamato acido metafosforico (HPO3), che esiste in forma trimerica e cio\u00e8 acido ciclotrimetafosforico (HPO3)3\nche solidifica sotto 316 \u00b0C formando una massa solida dalla consistenza vetrosa che bolle solamente a 600 \u00b0C.\nL'acido metafosforico \u00e8 una versione anidra dell'acido ortofosforico ed \u00e8 a volte usata come assorbente per acqua o umidit\u00e0. Tuttavia la disidratazione \u00e8 molto difficile e spesso \u00e8 accompagnata da elementi fortemente essiccanti (non solo scaldando). Questo procedimento, inoltre, produce anche dell\"'anidride fosforica\" (P2O5 o P4O10), solida ed usata solitamente come essiccante.\nSoluzioni acquose.\nAll'interno di una soluzione acquosa di acido ortofosforico sono presenti tutte e quattro le specie di dissociazione, quindi la molarit\u00e0 sar\u00e0 data da:\nformula_9\n(dove [A] \u00e8 il numero totale di moli di H3PO4 puro che sono state usate per preparare un litro di soluzione).\nUsando le equazioni di equilibrio associate alle tre reazioni di dissociazione descritte sopra, insieme all'equazione [H+][OH\u2212] = 10\u221214 ed insieme all'equazione di bilancio delle cariche, \u00e8 possibile calcolare la concentrazione di una soluzione acquosa di acido ortofosforico, trascurando le possibili molecole polifosforiche che si potrebbero creare (insieme ad altri tipi di ioni).\nFacendo un sistema, \u00e8 possibile ridurre le equazioni a 5, risolvendole secondo [H+]. Si pu\u00f2 trarre vantaggio dalla tabella sottostante, usando i dati inseriti.\nPer alte concentrazioni di acido, la soluzione sar\u00e0 principalmente composta da H3PO4. Per [A] = 10\u22122, il pH \u00e8 molto vicino al p\"K\"a1, avendo una miscela equimolare di H3PO4 e H2PO. Per valori di [A] inferiori a 10\u22123, la soluzione sar\u00e0 principalmente composta da H2PO con concentrazioni di HPO non pi\u00f9 trascurabili, per soluzioni molto diluite. [PO] \u00e8 sempre trascurabile.\nLe soluzioni acquosa pure al 75-85% (le pi\u00f9 comuni) sono limpide, incolori, inodori, non volatili e leggermente viscose. Dato che \u00e8 una soluzione molto concentrata, essa \u00e8 corrosiva, bench\u00e9 non tossica se diluita. Inoltre, a causa dell'alta percentuale di acido fosforico, spesso alcune molecole sono condensate in acidi polifosforici in quantit\u00e0 dipendente dalla temperatura, ma, per semplicit\u00e0, l'85% rappresenta solo H3PO4.\nSono comunque possibili altre concentrazioni, anche fino al 100%. Quando soluzioni di acido fosforico o fosfato sono diluite, esse raggiungeranno l'equilibro dopo un po', in pratica quando tutte le unit\u00e0 fosfate o fosforiche saranno nella forma orto.\nProduzione.\nCi sono tre metodi di preparazione dell'acido ortofosforico.\nProcesso termico.\nL'acido fosforico ottenuto con questo processo, \u00e8 molto puro. Si ottiene bruciando il fosforo elementare per produrre il pentossido di fosforo e dissolvendolo in acido fosforico diluito.\nIl fosforo, prima di essere bruciato, deve essere purificato, in una fornace, da eventuali materiali estranei derivanti dalla sua estrazione mineraria.\nSono necessari, per usi alimentari dell'acido, ulteriori processi per rimuovere eventuali composti dell'arsenico.\nProcesso umido.\nIl processo umido produce acido fosforico aggiungendo un acido forte (ad esempio acido solforico, acido nitrico o acido cloridrico) su rocce e minerali fosfatici, principalmente l'apatite Ca5(PO4)3[F, OH, Cl]\nUna reazione, semplificata, \u00e8 la seguente:\nQuesto acido, pu\u00f2 essere purificato rimuovendo il fluoro, in modo da poter essere utilizzato per usi animali o per usi alimentari sempre dopo aver rimosso gli eventuali composti dell'arsenico.\nMetodo Kiln.\nLa tecnologia KPA (Kiln Phosphoric Acid), \u00e8 una delle pi\u00f9 recenti. \u00c8 chiamata \"Improved Hard Process\", questa tecnologia incrementer\u00e0 il recupero del P2O5 dalle riserve di fosfato. Ci\u00f2 potrebbe aumentare significativamente la disponibilit\u00e0 di questo composto.\nAltri metodi.\nPer reazione diretta tra fosforo bianco e ossigeno a dare anidride fosforica P2O5, la quale viene successivamente idratata ad acido metafosforico, acido pirofosforico e acido ortofosforico, in ordine di idratazione crescente.\nUsi.\nLa maggior parte dell'acido fosforico prodotto \u00e8 destinato alla produzione di fertilizzanti fosfatici; \u00e8 inoltre una materia prima per la produzione di detergenti.\nFertilizzante.\nIl titolo (P2O5) dell'acido fosforico puro \u00e8 72,45%; tuttavia commercialmente si trovano prodotti in soluzione acquosa, con un titolo in genere compreso tra 52 e 60.\nAlimentari.\nTrova impiego come additivo nell'industria alimentare, in special modo nelle bevande gassate (soprattutto la cola) come correttore di acidit\u00e0, ma non senza controversie riguardanti i suoi effetti sulla salute. L'additivo, infatti, essendo un composto chimico prodotto in massa, \u00e8 disponibile a prezzi molto bassi ed in grandi quantit\u00e0. Ecco perch\u00e9 spesso \u00e8 sostituito all'acido citrico prodotto dal limone e lime.\nIl suo codice identificativo secondo le norme dell'Unione europea \u00e8 E 338.\nMedici.\nL'acido fosforico \u00e8 usato nell'odontoiatria come soluzione per pulire ed irruvidire la superficie dei denti, nelle zone in cui applicare otturazioni o apparecchi odontoiatrici. \u00c8 anche usato in molti dentifrici o trattamenti di schiarimento dei denti.\n\u00c8 anche un ingrediente di farmaci anti-nausea.\nProduzione idracidi.\nViene usato anche per produrre idracidi, infatti l'acido fosforico reagisce con i sali di sodio per formare i corrispondenti idracidi.\nAnti-ruggine.\nL'acido fosforico tal quale, pu\u00f2 essere usato per rimuovere la ruggine (lasciando il metallo a vergine).\nProdotti contenenti acido fosforico possono essere usati come \"convertitore di ruggine\", mediante un'applicazione diretta su ruggine, oggetti di metallo o superfici. L'acido fosforico converte l'ossido di ferro (III) (ruggine) in fosfato di ferro (III), FePO4, di colore nero.\nIl \"convertitore di ruggine\" \u00e8 spesso un liquido verdastro adatto all'immersione dei materiali da trattare, ma \u00e8 pi\u00f9 frequentemente formulato come gel. Dopo il trattamento il fosfato ferrico (nero) pu\u00f2 essere grattato via, lasciando una superficie limpida. Potrebbero essere necessarie applicazioni multiple di acido fosforico per rimuovere tutta la ruggine. Il nero di fosfato ferrico pu\u00f2 essere lasciato, dove pu\u00f2 dare una maggiore durata dell'effetto anti-ruggine.\nCommercializzazione.\nViene commercializzato in forma di soluzione acquosa concentrata fino all'80%, perch\u00e9 \u00e8 difficile ottenerlo puro. Si solubilizza abbastanza bene anche nell'etanolo.\nSaggi di riconoscimento.\nA livello analitico, la ricerca dell'acido fosforico e dei fosfati in ambiente acquoso si basa sulla loro reazione con il reattivo molibdico in ambiente riducente, che d\u00e0 origine al complesso blu di molibdeno dall'intenso e tipico colore blu, e sulla capacit\u00e0 di formare con l'ammoniaca e con ioni magnesio un fosfato misto MgNH4PO4 bianco insolubile, che precipita.\nPossiamo anche ricercare i fosfati in ambiente acido: si aggiunge acido nitrico alla soluzione contenente fosfati e si agita con una bacchetta a bagnomaria a circa ottanta gradi. Ad ottanta gradi infatti l'acido nitrico libera in soluzione ioni ammonio indispensabili alla reazione coll'eptamolibdato di ammonio idrato, che reagisce con il fosfato in soluzione, andando a formare del fosfomolibdato di ammonio, un precipitato di colore giallo che precipita secondo la reazione:\nIndicazioni di sicurezza.\nInterventi di primo soccorso.\nAllontanare immediatamente gli abiti contaminati dal prodotto. Se il soggetto \u00e8 svenuto provvedere a tenerlo durante il trasporto in posizione stabile su un fianco. \nMisure antincendio.\nL'acido fosforico non \u00e8 infiammabile, i mezzi di estinzione idonei sono: CO2, polvere o acqua nebulizzata.\nEstinguere gli incendi di grosse dimensioni con acqua nebulizzata o con schiuma resistente all'alcool.\nIndicazioni di protezione.\nMezzi protettivi individuali.\nIndossare un equipaggiamento protettivo (guanti in neoprene, occhiali protettivi a tenuta e tuta protettiva in caso di travaso di grosse quantit\u00e0). Allontanare le persone non equipaggiate. In caso di vapori/polvere/aerosol adottare protezioni respiratorie.\nStoccaggio.\nImpedire infiltrazioni nella fognatura/nelle acque superficiali/nelle acque freatiche.\nPrevedere pavimenti resistenti alle soluzioni acide. \nPrevedere vasca per pavimento senza scarico. Mantenere i recipienti ermeticamente chiusi.\nNorme generali protettive e di igiene.\nEvitare la formazione di aerosol. Tenere lontano da cibo, bevande e foraggi. Togliere immediatamente gli abiti contaminati. \nLavarsi le mani prima dell'intervallo o a lavoro terminato. Evitare il contatto con gli occhi e la pelle. \nLimiti del composto negli ambienti.\nComponenti i cui valori limite devono essere tenuti sotto controllo negli ambienti di lavoro:\nInformazioni tossicologiche.\nCorrosivo sulla pelle e sulle mucose. Fortemente corrosivo per gli occhi. Non si conoscono effetti sensibilizzanti.\nIl prodotto, in base al metodo di calcolo della direttiva generale della Comunit\u00e0 sulla classificazione dei preparati nella sua ultima versione valida, se ingerito provoca forte corrosione della cavit\u00e0 orale e della faringe con rischio di perforazione dell'esofago e dello stomaco.\nDispersione accidentale.\nAspirare il liquido in adatto recipiente e assorbire il resto con materiale poroso (tripoli, legante di acidi, legante universale, ecc.). Diluire abbondantemente con acqua dopo aver raccolto il prodotto. \nUtilizzare mezzi di neutralizzazione. Provvedere ad una sufficiente aerazione.\nEffetti tossici per l'ambiente.\nPu\u00f2 causare variazioni del pH con danni alla vita acquatica. Non immettere nelle acque freatiche, nei corsi d'acqua o nelle fognature non diluito o in grandi quantit\u00e0. Non immettere il prodotto non diluito o non neutralizzato nelle acque di scarico e nei canali di raccolta.\nSmaltimento.\nNon smaltire il prodotto insieme ai rifiuti domestici Non immettere nelle fognature. Riciclare se possibile altrimenti rivolgersi ad azienda autorizzata per smaltimento rifiuti industriali. Lavare con acqua, da inviare a depurazione e smaltimento, gli imballaggi non puliti. Smaltimento in conformit\u00e0 con le disposizioni amministrative."}
{"id": "91485", "revid": "466539", "url": "https://it.wikipedia.org/wiki?curid=91485", "title": "Additivo alimentare", "text": "Un additivo alimentare \u00e8 una sostanza impiegata nell'industria alimentare durante la preparazione, lo stoccaggio e la commercializzazione di prodotti destinati all'alimentazione.\nDefinizione.\nGli additivi alimentari sono sostanze deliberatamente aggiunte ai prodotti alimentari per svolgere determinate funzioni tecnologiche, ad esempio per colorare, dolcificare, conservare o migliorare l'aspetto, il sapore, il colore e il profumo. Sono definiti per legge a livello europeo come \u00ab\"...qualsiasi sostanza normalmente non consumata come alimento in quanto tale e non utilizzata come ingrediente tipico degli alimenti, indipendentemente dal fatto di avere un valore nutritivo, che aggiunta intenzionalmente ai prodotti alimentari per un fine tecnologico nelle fasi di produzione, trasformazione, preparazione, trattamento, imballaggio, trasporto o immagazzinamento degli alimenti, si possa ragionevolmente presumere che diventi, essa stessa o i suoi derivati, un componente di tali alimenti, direttamente o indirettamente\"\u00bb.\nGli additivi sono classificati in base alla loro funzione. Si possono individuare tre grandi gruppi di additivi:\nGli additivi sono sostanze presenti in quasi tutti gli alimenti, ad esclusione degli alimenti base come l'olio vergine d'oliva. Tutti gli additivi devono essere indicati sull'etichetta del rispettivo prodotto; la legge non obbliga tuttavia a indicarli se sono contenuti in un ingrediente.\nNorme internazionali.\nGli additivi subiscono a livello europeo e internazionale un processo di valutazione della sicurezza prima di essere autorizzati per l'uso alimentare. In Europa la valutazione viene effettuata dall'Agenzia per la Sicurezza Alimentare (EFSA), e a livello internazionale dal Comitato congiunto di esperti sugli additivi alimentari (JECFA - Joint Expert Committee on Food Additives) dell'Organizzazione per l'Alimentazione e l'Agricoltura (FAO) e dell'Organizzazione Mondiale della Sanit\u00e0 (OMS).\nGli additivi autorizzati a livello europeo sono contrassegnati da una sigla numerica preceduta dalla lettera E.\nClassificazione in base al numero.\nSi noti che non tutti i composti rientrano negli intervalli numerici indicati e alcuni, specialmente nell'intervallo E400-499, hanno pi\u00f9 applicazioni."}
{"id": "91495", "revid": "34392", "url": "https://it.wikipedia.org/wiki?curid=91495", "title": "Elio e le storie tese", "text": ""}
{"id": "91497", "revid": "119948048", "url": "https://it.wikipedia.org/wiki?curid=91497", "title": "Giovino (usurpatore)", "text": "Biografia.\nNipote di Flavio Valente Giovino, fu elevato al soglio imperiale a Mogontiacum (Magonza), dopo la morte dell'usurpatore Costantino III; ebbe il sostegno della nobilt\u00e0 gallo-romana contro l'imperatore Onorio, e reclut\u00f2 Burgundi e Alani da oltre il Reno. Nella stessa zona, per\u00f2, giunsero anche i Visigoti di Ataulfo, che avevano lasciato l'Italia portando con loro come ostaggi l'ex-imperatore Prisco Attalo e Galla Placidia, sorellastra di Onorio. I rapporti tra Giovino e Ataulfo peggiorarono quando il sovrano visigoto attacc\u00f2 e uccise Saro, un generale di Onorio che aveva disertato l'imperatore per allearsi con Giovino; \u00e8 possibile che l'intento di Ataulfo fosse quello di assumere il ruolo di alleato principale di Giovino, tanto che dopo questo episodio nulla si sa pi\u00f9 degli altri sostenitori barbari di Giovino (il fatto che dopo la morte di Giovino i Burgundi siano stati riconosciuti da Onorio come \"foederati\" sulla riva occidentale del Reno pu\u00f2 significare che essi si avvicinarono alle posizioni dell'imperatore dopo l'ascesa di Ataulfo).\nCol sostegno di Ataulfo, Giovino espanse il proprio territorio nella Gallia sud-orientale; in tale occasione, decise di nominare co-imperatore il proprio fratello, Sebastiano, senza consultare prima Ataulfo. La reazione del sovrano visigoto fu quella di accordarsi con Claudio Postumo Dardano, prefetto del pretorio in Gallia e unico alto ufficiale rimasto leale a Onorio in Gallia; Ataulfo concord\u00f2 con Onorio di scambiare le teste dei due fratelli usurpatori con la fornitura di viveri ed equipaggiamenti per il proprio popolo. Sebastiano fu subito sconfitto e ucciso. Giovino si rifugi\u00f2 a Valence, dove fu assediato e catturato da Ataulfo. Inviato da Narbona da Dardano, fu da questi messo a morte insieme ai propri fedelissimi, il prefetto del pretorio Decimio Rustico e il capo della sua segreteria Agroezio.\nLe teste di Giovino e Sebastiano furono poi inviate a Onorio a Ravenna, dove giunsero il 30 agosto 413 e furono esposte sulle mura.\nMonetazione.\nLa monetazione di Giovino \u00e8 composta da solidi, silique e mezze-silique; le zecche attive per Giovino furono quelle di Treviri, Lione e Arelate, il che dimostra che Giovino controllava quanto meno tutta la Gallia orientale.\nI solidi di Giovino utilizzano spesso al rovescio la leggenda \"Restitutor Reipublicae\", ripresa dall'usurpatore Costantino III; quando invece \u00e8 utilizzata la leggenda \"Victoria Augg\", l'utilizzo di sole due 'g' suggerisce che Giovino vedesse come legittimi imperatori solo s\u00e9 stesso e il fratello Sebastiano, e che non fece alcun tentativo di riconoscere anche Onorio o Teodosio II."}
{"id": "91498", "revid": "116642550", "url": "https://it.wikipedia.org/wiki?curid=91498", "title": "Software proprietario", "text": "Il software proprietario (o anche privato, non libero o closed source; dall'inglese \"proprietary software\") \u00e8 un software la cui licenza consente al beneficiario il suo utilizzo sotto particolari condizioni ed impedendone altre come lo studio, la modifica, la condivisione, la ridistribuzione o l'ingegneria inversa. Le restrizioni sono imposte dal titolare dei diritti di sfruttamento economico, cio\u00e8 l'autore o \u2013 in caso di cessione dei diritti patrimoniali\u00a0\u2013 il cessionario dei diritti in questione, tramite mezzi primariamente giuridici, come limitazioni nel contratto di licenza al regime di circolazione dei sorgenti o brevetti, nei paesi nei quali sono consentiti. \nLe modalit\u00e0 di limitazione sono spesso anche di natura tecnica, quando, ad esempio il software \u00e8 pubblicato soltanto in codice binario tenendone segreto il codice sorgente. Questa semplice pratica rende infatti lo studio e la modifica tecnicamente infattibile: utilizzando disassemblatori sono necessarie elevate capacit\u00e0 informatiche e notevoli sforzi per ottenere informazioni o effettuare modifiche anche solo di minima entit\u00e0.\nTerminologia.\nIl termine \"proprietario\" \u00e8 un barbarismo ormai comunemente utilizzato per tradurre con un calco semantico la voce inglese \"proprietary software\", che significa \"software di propriet\u00e0 esclusiva\". Il software infatti non \u00e8 il \"proprietario\", ma piuttosto l'oggetto che \u00e8 esclusivamente posseduto.\nIl termine inglese viene utilizzato dalla Free Software Foundation (FSF) per descrivere il software che non \u00e8 libero o che lo \u00e8 parzialmente, anche se tecnicamente il termine si riferisce a qualunque software che sia controllato da un proprietario, e quindi esso potrebbe essere applicato ad ogni software che non sia di pubblico dominio. La FSF, per\u00f2, usa il termine per evidenziare il contrasto presente, secondo i sostenitori del software libero, tra le finalit\u00e0 delle due tipologie di software: il software proprietario \u00e8 sviluppato per il proprietario, il software libero \u00e8 sviluppato per la libert\u00e0 degli utenti.\nLa Open Source Initiative (OSI) preferisce invece usare l'espressione \"software a sorgente chiuso\", tradotto da \"closed source software\", per contrasto a open source.\nIn tal modo il termine mette l'accento sulla sola questione di accessibilit\u00e0 del codice sorgente, che per la OSI \u00e8 primaria.\nCaratteristiche.\nCodice sorgente.\nIl codice sorgente di un software proprietario solitamente non viene diffuso e viene ritenuto un segreto commerciale.\nAlcuni software proprietari, invece, vengono rilasciati con il codice sorgente o danno la possibilit\u00e0 di osservarlo secondo determinate condizioni. In questi casi gli utenti sono liberi di usare ed anche studiare e modificare il software, ma sono vincolati da licenze o accordi di non divulgazione (NDA: Non-Disclosure Agreement) per la ridistribuzione delle modifiche o anche per la semplice condivisione del software.\nAlcuni esempi sono le versioni proprietarie di SSH, PINE e l'iniziativa \"shared source\" della Microsoft, che consente a pagamento (ma gratuitamente per le pubbliche amministrazioni) di avere accesso ai sorgenti.\nAltre definizioni.\nIl software proprietario disponibile gratuitamente viene chiamato \"freeware\". Il software shareware \u00e8 invece disponibile gratuitamente ma solo per un periodo di prova. Il software proprietario con un copyright che non viene pi\u00f9 esercitato e che viene usato illegalmente dagli utenti viene chiamato \"abandonware\" e pu\u00f2 includere o meno il codice sorgente. In altri casi il software abandonware \u00e8 stato messo nel pubblico dominio dallo stesso autore o possessore del copyright ed in questi casi, se il software include il codice sorgente, \u00e8 software libero, non software proprietario.\nRapporti con il software non proprietario.\nAlcuni pacchetti software liberi sono disponibili anche con termini di software proprietario, come per esempio MySQL e SSH. I possessori del copyright originale di un determinato software libero, anche se rilasciato con copyleft, possono utilizzare una doppia licenza per far s\u00ec che sia loro sia gli altri possano ridistribuirne versioni proprietarie. Il software libero senza copyleft, o software libero \"con licenza permissiva\", permette a chiunque di creare delle versioni proprietarie da ridistribuire.\nSia il software proprietario che il software libero si avvalgono delle regole poste a tutela del diritto d'autore anche se gli obiettivi sono radicalmente diversi. Infatti il software proprietario si avvale delle suddette regole al fine di sfruttare economicamente i programmi per elaboratore e per definirlo come proprietario; il software libero invece persegue finalit\u00e0 diverse, infatti il ricorso al diritto d'autore viene effettuato allo scopo di rendere effettivamente libero il programma, in alcuni casi anche al fine di evitare che terze parti possano deprivare gli utenti delle libert\u00e0 concesse dall'autore originario del software. In entrambe le categorie definite, la distribuzione e la circolazione del software avviene per mezzo delle licenze d'uso.\nEsempi.\nAlcuni esempi di software proprietario sono: Microsoft Office, RealPlayer, Winzip, Adobe Photoshop, e alcuni diffusi sistemi operativi come Microsoft Windows e quelli Apple: iTunes, iOS, MacOS, WatchOS, tvOS."}
{"id": "91504", "revid": "2175", "url": "https://it.wikipedia.org/wiki?curid=91504", "title": "Acido ortofosforico", "text": ""}
{"id": "91508", "revid": "123366938", "url": "https://it.wikipedia.org/wiki?curid=91508", "title": "Vistola", "text": "La Vistola (: ; in polacco: \"Wis\u0142a\", in tedesco: \"Weichsel\") \u00e8 il fiume pi\u00f9 lungo della Polonia. Nasce dai monti Beschidi Occidentali, in Slesia, bagna Cracovia, Toru\u0144, Varsavia e sfocia nella baia di Danzica, nel Mar Baltico. Il suo principale affluente \u00e8 il Bug.\nPercorso.\nIl corso del fiume comprende tre sezioni:\nIl bacino della Vistola si estende su 194.424 km\u00b2, comprende anche parti della Bielorussia, Ucraina e Slovacchia, il 60% di tutta la Polonia e tutta la sua parte orientale, mentre il resto del paese \u00e8 principalmente nel bacino dell'Oder (in polacco \"Odra\"). Il punto pi\u00f9 alto del bacino \u00e8 sui Monti Tatra, a 2.663\u00a0m d'altitudine, e la sua altitudine media \u00e8 di 270\u00a0m. Tuttavia il 55% della superficie \u00e8 compresa fra 100 e 200\u00a0m s.l.m. ed il 75% fra 100 e 300\u00a0m. Il bacino \u00e8 molto asimmetrico, la parte pi\u00f9 grande \u00e8 a est del fiume.\nStoria.\nEventi storici di ampia rilevanza furono quelli che si svolsero sulle sponde del fiume, in prossimit\u00e0 del guado di Varsavia.\nL'offensiva sovietica del 1920 fu fermata in questo luogo, in quello che fu poi definito il Miracolo della Vistola.\nAnche durante gli ultimi mesi della seconda guerra mondiale, il fiume fu lo scenario di un susseguirsi di scontri, facenti parte di una rapida e decisiva offensiva sovietica che aveva come obiettivo l'apertura di un varco fra l'ormai disorganizzato e indebolito fronte orientale tedesco.\nI reparti tedeschi impiegati sul fronte della Vistola, i quali furono, poco prima dell'inizio dell'offensiva sovietica, ridimensionati dallo stesso Hitler, caddero in poco tempo permettendo cos\u00ec alle forze sovietiche di avanzare molto rapidamente e di varcare il fiume in diversi punti.\nDurante la fine del 1944, tuttavia, l'Armata rossa fu arrestata per un breve periodo di tempo dal reparto Gruppo d'armate Vistola comandato da Heinrich Himmler: nonostante ci\u00f2, il tentativo di resistenza tedesco non ebbe successo e gi\u00e0 durante il 24 febbraio 1945 i sovietici, sbaragliate le truppe tedesche, raggiunsero la regione della Pomerania.\nDelta della Vistola.\nIl fiume forma un ampio delta chiamato \u017bu\u0142awy intorno alla citt\u00e0 di Bia\u0142a G\u00f3ra vicino a Sztum, a circa 50\u00a0km dalla foce, dividendosi in due rami: il Leniwka (a sinistra) e il Nogat (a destra). Nella citt\u00e0 di Danzica al capo del ramo Leniwka il fiume si separa nel ramo Szkarpawa, ai fini del controllo delle inondazioni a est \u00e8 sbarrato da una chiusa.\nIl cosiddetto Wis\u0142a Morto si separa di nuovo nel ramo Przegalinie che scorre fino alla baia di Danzica. Fino al XIV secolo la Vistola era diviso in un ramo principale orientale, la Vistola Elbl\u0105g, e il ramo pi\u00f9 piccolo occidentale, la Vistola Danzica. Dal 1371 la Vistola di Danzica \u00e8 l'arteria principale del fiume. Dopo l'alluvione nel 1840 si form\u00f2 un ramo aggiuntivo chiamato Wis\u0142a \u015amia\u0142a (\"Vistola Audace\"). Dal 1890 al 1895, furuno fatti lavori idraulici aggiuntivi sul \u015awibna.\nVicino a Kwidzyn la Vistola \u00e8 attualmente divisa in due rami separati che costituiscono il delta del fiume:\nAffluenti.\nLista degli affluenti di destra e sinistra con le citt\u00e0 vicine, da sorgente a foce:\nAffluenti di destra\nAffluenti di sinistra\nIdrologia.\nL'aspetto dei territori attraversati spiega la frequenza delle inondazioni, per esempio negli anni 1813, 1888, 1934, 1960.\nSport.\nDal fiume, prende il nome la famosa squadra calcistica polacca, Wis\u0142a Krak\u00f3w."}
{"id": "91510", "revid": "1602064", "url": "https://it.wikipedia.org/wiki?curid=91510", "title": "Soluzione tampone", "text": "Si definisce una soluzione tampone una soluzione che si oppone alla variazione del pH per aggiunte moderate di acidi o basi.\nSi tratta generalmente di soluzioni \nLe soluzioni tampone sono ampiamente impiegate in chimica analitica e in quei processi dove \u00e8 utile o necessario stabilizzare il pH su un valore desiderato. Caratteristica di questo genere di soluzioni \u00e8 il \"potere tamponante\", definito comunemente come la quantit\u00e0 di acido o base forte da aggiungere a una soluzione tampone per ottenere una variazione di pH unitaria.\nIl pH delle soluzioni tampone.\nAcido debole e suo sale.\nL'acido debole HA \u00e8 poco dissociato; l'equilibrio di dissociazione \u00e8\ncui corrisponde la costante di dissociazione acida\nil sale MA \u00e8 invece completamente dissociato\n&lt;chem&gt;MA -&gt; M+ + A-&lt;/chem&gt;\nl'anione A- prodotto dal sale fa quindi ulteriormente retrocedere la dissociazione dell'acido debole. Si possono quindi approssimare la concentrazione all'equilibrio dell'acido HA con il suo valore nominale formula_2 e la concentrazione all'equilibrio dell'anione dissociato con quella nominale del sale formula_3; l'espressione della costante di dissociazione pu\u00f2 quindi essere riscritta come\nda cui si ottiene che\ne quindi\nquando formula_2 e formula_3 coincidono, il pH della soluzione coincide con il pKa dell'acido debole.\nBase debole e suo sale.\nLa base debole MOH \u00e8 poco dissociata; l'equilibrio di dissociazione \u00e8\ncui corrisponde la costante di dissociazione basica\nil sale MA \u00e8 invece completamente dissociato\nil catione M+ prodotto dal sale fa quindi ulteriormente retrocedere la dissociazione della base debole. Si possono quindi approssimare la concentrazione all'equilibrio della base codice_1 con il suo valore nominale formula_11 e la concentrazione all'equilibrio del catione dissociato con quella nominale del sale formula_3; l'espressione della costante di dissociazione pu\u00f2 quindi essere riscritta come:\nda cui si ottiene che\ne quindi\nquando formula_11 e formula_3 coincidono, il pH della soluzione coincide con il complemento a 14 del pKb della base debole.\nConfronto tra soluzione tamponata e non tamponata.\nPer aggiunta di 0,01 mol/l di un acido forte (per esempio, acido cloridrico) in acqua distillata il pH passa da 7 a 2. Un salto di 5 unit\u00e0 che corrisponde a un aumento di 100.000 volte della concentrazione di ioni H+ liberi.\nPer aggiunta della stessa quantit\u00e0 di acido forte a una soluzione tampone contenente 0,1\u00a0mol/l di acido acetico e 0,1\u00a0mol/l di acetato di sodio il pH passa da 4,75 a 4,65. Un salto di sole 0,1 unit\u00e0.\nSistemi tampone di uso comune.\nIllustrazione di una soluzione tampone: acetato di sodio/acido acetico.\nLa costante di dissociazione acida per l'acido acetico \u00e8 data dall'equazione\nDato che l'equilibrio coinvolge solamente un acido debole e una base, si pu\u00f2 presumere che la ionizzazione dell'acido acetico e l'idrolisi dello ione acetato siano trascurabili. In un tampone con una uguale quantit\u00e0 di acido acetico e acetato di sodio, l'equazione di equilibrio si semplifica in\ne il pH del tampone, allo stesso modo, \u00e8 il p\"K\"a.\nPer determinare l'effetto di addizione di un acido forte come HCl, la seguente formula matematica fornisce il nuovo pH. Dato che HCl \u00e8 un acido forte, si ionizza completamente nella soluzione. Questo incrementa la concentrazione di H+ nella soluzione, che neutralizza poi l'acetato seguendo questa equazione:\nGli ioni idrogeno consumati cambiano il numero effettivo di moli di acido acetico e degli ioni acetato:\nDopo aver considerato la variazione di volume per determinare le concentrazioni, il nuovo pH pu\u00f2 essere calcolato dall'equazione di Henderson-Hasselbalch. A qualsiasi neutralizzazione risulter\u00e0 una variazione minima di pH, dato che si utilizza una scala logaritmica.\nEquilibrio acido base.\nLe reazioni biochimiche sono particolarmente sensibili al pH infatti le molecole biologiche contengono gruppi di atomi che possono caricarsi o essere neutri in funzione del pH e ci\u00f2 ha effetto sull'attivit\u00e0 biologica della molecola. Negli organismi pluricellulari il fluido all'interno della cellula e i fluidi che circondano le cellule hanno un pH caratteristico e praticamente costante che viene mantenuto da sistemi tampone biologici come il sistema diidrogeno fosfato e il sistema acido carbonico."}
{"id": "91511", "revid": "228587", "url": "https://it.wikipedia.org/wiki?curid=91511", "title": "Chiascio", "text": "Il Chiascio \"(pr. Chi\u00e0scio),\" in dialetto \"Chiagio\" e in latino \"Clasius\", \u00e8 un fiume dell'Umbria, lungo 81,8 chilometri, affluente in sinistra idrografica del Tevere.\nStoria.\nIl fiume \u00e8 citato, pur senza essere nominato, da Dante Alighieri nel Canto XI del Paradiso quando il Sommo Poeta inizia la descrizione dell\u2019area di Assisi: \u201dIntra Tupino e l'acqua che discende del colle eletto dal beato Ubaldo\u201d\u2026 dove per \u201cl\u2019acqua che discende dal colle eletto\u201d si intende proprio il fiume Chiascio. Lungo il fiume, nel comune di Assisi, si trova il Castello di Petrignano, della fine del XIII secolo.\nDescrizione.\nNasce a 750 fra i monti di Gubbio e gli Appennini. La sorgente \u00e8 composta da due rami principali: il primo nasce dal versante est della Madonna della Cima, denominato Chiascio Grande e il secondo sulle pendici appenniniche nei pressi di Scheggia, denominato Chiasciolo. I due rami principali si uniscono nei pressi di Costacciaro generando il Fiume Chiascio. Successivamente riceve le acque de lo Scirca, la Dor\u00eca, il Vetorno, la Saonda, la Rasina e il Feo presso Gualdo Tadino e, presso Bastia Umbra, il Tescio. Entrando nel territorio del Comune di Valfabbrica, le acque del fiume sono sbarrate da una grande diga, dando origine ad un lago artificiale. A valle dell'invaso, il Chiascio riprende il suo percorso, oltrepassando Valfabbrica e raggiungendo il territorio assisiate presso Pianello. Successivamente percorre un lungo tratto pianeggiante lungo Torchiagina (frazione di Assisi), passando accanto alla Torre e un mulino ad acqua, oggi ristrutturato, della famiglia di mugnai (Ciammarughi). In localit\u00e0 Passaggio di Bettona riceve le acque del fiume Topino, che ha un bacino imbrifero ed una regolarit\u00e0 di portata assai maggiore del Chiascio stesso. Si getta nel Tevere a Torgiano.\nPortata.\nPortata media di circa 19 m\u00b3/s. La portata massima \u00e8 di circa 43 m\u00b3/s, quella minima \u00e8 di circa 3\u00a0m\u00b3/s, quasi interamente dovuta alle acque del Topino.\nPortata media mensile.\n\"Dati portata Fiume Chiascio (Stagione 2017).\""}
{"id": "91512", "revid": "117156497", "url": "https://it.wikipedia.org/wiki?curid=91512", "title": "Monetazione carolingia", "text": "Sotto Carlo Magno, tra il 781 e il 795, fu attuata una vasta riforma monetaria per cui da una libbra d'argento furono coniati esattamente 240 denari di un'ottima lega.\nQuesta riforma, che era stata iniziata da Pipino il Breve, padre di Carlo Magno, prevedeva un'unica moneta legale e il \"monometallismo argenteo\". Questo significa che veniva creato il \"denaro\", moneta che non aveva n\u00e9 multipli n\u00e9 sottomultipli. Il denaro era di argento, e quindi nel sistema previsto dalla monetazione carolingia non esistevano altri metalli.\nQuesto sistema monetario ha regolato la coniazione in Europa per molti secoli, fin quando la rivoluzione francese e gli avvenimenti ad essa collegati, portarono all'affermazione del sistema decimale; fenomeno che non tocc\u00f2 la Gran Bretagna fino al 1971.\nIl fatto che il denaro non avesse n\u00e9 multipli n\u00e9 sottomultipli era ben accetto in un'economia non molto sviluppata dove gli scambi commerciali erano spesso basati sul baratto, o dove il denaro veniva utilizzato per integrare gli scambi avvenuti tramite il baratto.\nNon essendo prevista la coniazione di alcun multiplo del denaro, dall'uso quotidiano nacque una soluzione spontanea: siccome da una libbra (peso) si otteneva alla zecca 240 denari, si inizi\u00f2 a far equivalere 240 denari a una \"lira\" (unit\u00e0 di conto).\nIl denaro \u00e8 stato la moneta pi\u00f9 importante del Medioevo. La libra da sola unit\u00e0 di peso (allora di circa 409\u00a0g) divent\u00f2 cos\u00ec anche un'unit\u00e0 di conto. Come anche il soldo (dal valore di 12 denari, quindi di un ventesimo di lira), per molto tempo la lira non fu coniata e rimase una mera unit\u00e0 di conto.\nPer oltre cento anni il denaro mantenne inalterato peso e lega. I primi slittamenti iniziarono nel X secolo. I primi Ottoni (961-973 e 973-983) misero ordine nel sistema consacrando lo slittamento del denaro in termini di peso e di fino: una \"lira\" (ossia 240 denari) pass\u00f2 da g 410 a g 330 di una lega argentea peggiore (da g 390 di argento fino a g 275).\nLa denominazione nelle varie lingue:\nIn Gran Bretagna questo sistema monetario si \u00e8 mantenuto fino alla decimalizzazione del 1971. Dalle iniziali dei nomi latini (Libra, Solidus, Denarius) venne anche denominato \"LSD-System\".\nDalla \"libra\" intesa come unit\u00e0 monetaria, deriva il nome della lira, la moneta circolante in Italia prima dell'avvento dell'euro."}
{"id": "91513", "revid": "1762097", "url": "https://it.wikipedia.org/wiki?curid=91513", "title": "Sella", "text": ""}
{"id": "91524", "revid": "228587", "url": "https://it.wikipedia.org/wiki?curid=91524", "title": "Pride (In the Name of Love)", "text": " \nPride (In the Name of Love) \u00e8 un brano musicale della rock band irlandese U2, estratto come primo singolo dall'album \"The Unforgettable Fire\" il 4 settembre 1984. Il singolo fu la prima hit internazionale del gruppo raggiungendo il 3\u00ba posto nella classifica inglese e il 33\u00ba posto nella prestigiosa \"Billboard Hot 100\". La canzone \u00e8 stata inserita nella raccolta \"The Best of 1980-1990\" e in \"U218 Singles\", oltre ad essere inserita al 378\u00ba posto nella lista delle 500 migliori canzoni di tutti i tempi stilata dalla rivista \"Rolling Stone\".\nIl brano.\n\"Pride\" \u00e8 uno dei due tributi contenuti nell'album, l'altro \u00e8 \"MLK\", a Martin Luther King. La melodia e gli accordi di \"Pride (In the Name of Love)\" nacquero in occasione di un soundcheck alle Hawaii durante una data del War Tour del 1983. La canzone era stata inizialmente pensata per il presidente degli Stati Uniti, Ronald Reagan, famoso per il suo orgoglio, ma successivamente Bono venne ispirato da un libro di Stephen B. Oates intitolato \"Let the Trumpet Sound: A Life of Martin Luther King, Jr.\" che raccontava la storia del Reverendo Martin Luther King Jr. e da una biografia di Malcolm X. Dopo alcune riflessioni, Bono, autore del testo, decise di cambiarlo poich\u00e9 Reagan, a suo dire, non meritava una canzone. Curiosamente, il verso del brano che si riferisce all'assassinio di Martin Luther King (\"\u00abEarly morning, April 4/Shot rings out in the Memphis sky\u00bb\", \"mattina presto, 4 aprile/si sente uno sparo nel cielo di Memphis\") contiene un errore storico, perch\u00e9 King fu assassinato nel pomeriggio (intorno alle ore 18). Bono ha in seguito cercato di correggere l'errore cantando \"early evening\" anzich\u00e9 \"early morning\" in molte versioni dal vivo.\nEsibizioni dal vivo.\nFin dalla sua uscita, \"Pride\" \u00e8 stata suonata in tutti i concerti realizzati dal gruppo; la canzone \u00e8 stata suonata 1.024 volte su un totale di 1.022 concerti (dato di dicembre 2019). In numerose versioni \"live\" di questo brano, gli U2 inseriscono al termine dell'assolo una dedica a Martin Luther King. Nella versione che troviamo nell'album \"Rattle and Hum\", Bono introduce l'ultimo ritornello con le parole: \"\u00abper il reverendo Martin Luther King, cantiamo!\u00bb\".\nVideo musicale.\nParte del videoclip del brano \"Pride\" \u00e8 stato girato presso la sala da ballo dello Slane Castle."}
{"id": "91526", "revid": "125384416", "url": "https://it.wikipedia.org/wiki?curid=91526", "title": "Bandiera della Lituania", "text": "La bandiera lituana \u00e8 composta da tre bande orizzontali di uguale dimensione. I colori, partendo dall'alto sono: giallo, verde e rosso.\nLa legge lituana stabilisce che le bandiere esposte sugli edifici siano di dimensione 1 metro \u00d7 1,7 metri. Tali misure possono variare in altri contesti, ma devono essere sempre mantenute le proporzioni 3:5 tra i due lati della bandiera.\nIl simbolismo dei colori \u00e8 il seguente:\nI tre colori sono gli stessi della prima bandiera nazionale della Lituania, che fu Stato indipendente dal 1918 al 1940. Dopo l'annessione della Lituania all'Unione Sovietica nel 1940 fu sostituita dalla bandiera della repubblica sovietica lituana. Il tricolore lituano fu riadottato come bandiera nazionale il 20 marzo 1989."}
{"id": "91529", "revid": "1903739", "url": "https://it.wikipedia.org/wiki?curid=91529", "title": "Confederazione Italiana Kendo", "text": "La Confederazione Italiana Kendo (CIK) si occupa di promuovere e diffondere le discipline , , e sul territorio italiano.\nLa CIK \u00e8 membro e, di conseguenza, l'unico ente sul territorio della Repubblica Italiana riconosciuto dalla International Kendo Federation (FIK), dalla European Kendo Federation (EKF), dalla European Naginata Federation (ENF) e dalla International Naginata Federation (INF) per la gestione della pratica e della diffusione delle discipline Kendo, Iaido, Jodo e Naginata. In qualit\u00e0 di membro FIK (International Kendo Federation), la CIK \u00e8 l'unico soggetto riconosciuto dalla Zen Nihon Kendo Renmei (\u5168\u65e5\u672c\u5263\u9053\u9023\u76df), la federazione nazionale giapponese, leader indiscussa nel mondo per le discipline indicate.\nLa CIK \u00e8 attiva in campo internazionale nell'organizzazione dei maggiori eventi della European Kendo Federation e della International Kendo Federation. \u00c8 membro del Consiglio Direttivo per la zona europea insieme a Germania e Francia.\nIl Presidente della Confederazione Italiana Kendo \u00e8 anche membro permanente del Board of Directors, della International Kendo Federation (FIK).\nIl 1\u00b0 dicembre 2020 la Confederazione Italiana Kendo ha ricevuto l'Encomio del Ministro degli Esteri giapponese.\nLa CIK si \u00e8 candida con Milano ad ospitare i 19\u00b0 Campionati del Mondo di Kendo del 2024.\nStoria.\nLa Confederazione Italiana Kendo nasce nel 1988 dall'accordo della Associazione Italiana Kendo (AIK) e della Federazione Nazionale Italiana Kendo (FeNIKe). La CIK quale membro e rappresentante dell'Italia presso le organizzazioni internazionali (FIK, EKF, INF e ENF) \u00e8 l'unico ente nazionale riconosciuto in campo internazionale con la responsabilit\u00e0 di formare le squadre nazionali per la partecipazione ai Campionati Europei e Mondiali delle quattro discipline marziali rappresentate.\nLa pratica del Kendo inizi\u00f2 in Italia alla fine degli anni sessanta, grazie all'interesse di alcuni appassionati di arti marziali. Le attivit\u00e0 cominciarono ad assumere una base organizzata con la fondazione dell'Associazione Italiana Kendo (AIK - 1972). La FeNIKe (Federazione Nazionale Italiana Kendo), fondata nel 1988, trov\u00f2 un immediato accordo con l'AIK per istituire la CIK (Confederazione Italiana Kendo). Nel giugno dello stesso anno, la Confederazione ottenne il riconoscimento internazionale ai Campionati del Mondo di Seoul.\nNel 2006, grazie all'entrata della FIK (International Kendo Federation) nel novero delle federazioni internazionali rappresentate dallo Sport Accord (gi\u00e0 GAISF, \"General Association of International Sports Federations\"), la CIK ha ottenuto lo stesso privilegio internazionale in quanto riconosciuta dalla FIK (International Kendo Federation): Sport Accord \u00e8 un'associazione \"no-profit\" che raggruppa le federazioni sportive internazionali, olimpiche e non olimpiche, che fanno capo al CIO, e che conta 109 membri. Per poter entrare in Sport Accord la FIK (International Kendo Federation) dovette ridefinire il proprio acronimo in quanto era gi\u00e0 presente la International Korfball Federation (IKF), mentre numerose altre federazioni per la disciplina di diverse arti marziali utilizzavano l'acronimo IKF, come la International Karate Federation, la International Kick-boxing Federation, o la International Kung-fu Federation, mentre la sigla FIK risult\u00f2 molto meno utilizzata. Da qui la scelta di questo acronimo, diverso dalla sequenza di iniziali del nome completo.\nLa CIK organizza stage e seminari per praticanti, atleti, arbitri ed insegnanti, diretti dalle migliori delegazioni di maestri internazionalmente riconosciute.\nNel corso degli anni la Confederazione Italiana Kendo \u00e8 riuscita ad incrementare il numero di praticanti di queste discipline arrivando a contare 100 dojo (societ\u00e0 sportive) affiliati ed oltre 2.500 iscritti.\nLa seriet\u00e0, la professionalit\u00e0 e l'impegno nell'insegnamento e nella diffusione della diverse arti marziali rappresentate hanno portato la CIK a poter organizzare eventi come i Campionati Europei di Kendo 2001 a Bologna ed i Campionati Europei di Iaido e Jodo 2005 a Bologna.\nLa crescita della CIK si misura anche con il progresso tecnico dei propri membri. Oggi la CIK pu\u00f2 contare sull'apporto di sette 7\u00b0 dan italiani. Il conseguimento del grado (dan) \u00e8 importante in quanto conseguito davanti a giurie internazionali (spesso composte da maestri giapponesi) ed \u00e8 riconosciuto a livello internazionale. In Europa la federazione europea (EKF) gestisce e pubblica i gradi degli iscritti alle federazioni associate garantendo gli stessi requisiti a tutti i membri dei paesi europei.\nNel 2011 La Cik ha fatto domanda al CONI per entrare a far parte delle Discipline Sportive Associate e sta svolgendo il regolare percorso di osservazione per ottenere il riconoscimento.\nNel 2012 la CIK ha avuto l'onore di vedere accolta dalla International Kendo Federation la richiesta per l'organizzazione e l'ospitalit\u00e0 del 15\u00ba Campionato Mondiale di Kendo, svoltosi a Novara nel maggio 2012. In quanto affiliata alla FIK l'evento \u00e8 riportato sul sito ufficiale dell'organismo internazionale.\nTra gli ulteriori riconoscimenti internazionali ufficiali, anche nel merito delle altre discipline rappresentate, la CIK \u00e8 stata selezionata per l'organizzazione del 13\u00ba Campionato Europeo di Jodo, che si \u00e8 tenuto a Torino nel settembre 2014, con il supporto European Kendo Federation e International Kendo Federation, e della delegazione ufficiale ZNKR (Zen Nippon Kendo Renmei).\nNell'ambito della disciplina Kendo, come alto riconoscimento per la qualit\u00e0 del lavoro svolto a livello italiano ed internazionale, \u00e8 stata inoltre affidata alla CIK dalla EKF l'organizzazione sul territorio nazionale di una sessione d'esami per il conseguimento di 6\u00ba e 7\u00ba dan, con presenza di una delegazione AJKF (ottobre 2014).\nCampionati internazionali e atleti CIK.\nGli atleti CIK da sempre ottengono risultati agonistici di prestigio in campo internazionale nelle diverse discipline rappresentate dalla Confederazione Italiana Kendo. Sul sito ufficiale vengono pubblicati i risultati delle competizioni, suddivise per disciplina:\nAtleti italiani in competizioni europee Kendo.\nUna menzione particolare del risultato unico nella storia dei Campionati Europei di Kendo, in cui entrambe le delegazioni nazionali CIK, Maschile e Femminile, hanno conseguito la medaglia d'oro, nell'edizione 2014 che si \u00e8 tenuta a Clermont-Ferrand (Francia)."}
{"id": "91531", "revid": "2159500", "url": "https://it.wikipedia.org/wiki?curid=91531", "title": "Teoria acido-base di Lewis", "text": "La teoria acido-base di Lewis \u00e8 una teoria proposta dal chimico Gilbert Lewis nel 1923, come estensione del concetto di acido-base rispetto alla teoria di Br\u00f8nsted-Lowry.\nDescrizione.\nSecondo la teoria di Lewis\nSecondo la definizione di Lewis sono \"acidi\" anche composti come il cloruro di alluminio ed il borano, che presentano nella loro struttura un orbitale vuoto capace di alloggiare un doppietto elettronico proveniente da un donatore, e legarsi quindi ad esso tramite un legame dativo.\nSono invece \"basi\" anche composti come il tricloruro di fosforo o la piridina, che possiedono un doppietto elettronico non condiviso, che possono trasferire tramite un legame dativo ad un accettore.\nNell'esempio qui riportato, secondo Lewis l'ammoniaca \u00e8 la base ed il trifluoruro di boro \u00e8 l'acido:\nGli acidi di Lewis sono noti in chimica organica anche come reagenti \"elettrofili\", mentre le basi di Lewis anche come reagenti \"nucleofili\".\nNel 1968, Ralph G.Paerson della Northwestern University (Illinois) pubblic\u00f2 la teoria sulla forza degli acidi e delle basi (HSAB) di Lewis, completandone la teoria."}
{"id": "91537", "revid": "963244", "url": "https://it.wikipedia.org/wiki?curid=91537", "title": "Sigismondo II Augusto di Polonia", "text": "Questo grande potere che si era venuto a condensare tutto nelle mani della nobilt\u00e0 era stato causato soprattutto dal problema della successione al trono, che spinse il re, che non aveva eredi, a collaborare con i nobili.\nBiografia.\nLa sua nascita, lungamente attesa e avvenuta dopo la nascita della sorella Isabella, provoc\u00f2 un enorme entusiasmo in quanto signific\u00f2 la continuazione della dinastia: al battesimo, svoltosi il 1\u00ba settembre del 1520, gli venne imposto il nome di Sigismondo, per rendere omaggio al padre, e Augusto, perch\u00e9 nato in agosto e anche per evocare le gesta degli imperatori romani, molto stimati all'epoca.\nDa bambino e anche da adolescente si trovava sotto stretta tutela della madre e delle sue cortigiane, per cui i dignitari della corte temevano che, cresciuto nell'ambiente femminile, non sarebbe stato in grado di affrontare le sfide del mondo di allora. La stessa Bona avrebbe detto che era \u00abuno scherzo della natura il fatto che la figlia Isabella fosse nata femmina e il futuro re maschio\u00bb.\nMa quelle paure si rivelarono eccessive: anche se sempre coccolato e mai contrastato nelle sue richieste, Sigismondo Augusto acquis\u00ec vaste conoscenze in vari campi, tanto da diventare in seguito uno dei pi\u00f9 colti sovrani della storia polacca. Inizialmente fu educato dalla madre, che gli trasmise un'ottima conoscenza del latino e della propria lingua materna (italiana). Poi il suo precettore divenne Giovanni Silvio de Mathio, originario di Palermo, che, anche se noto per costumi decisamente contrari alla morale cristiana, era tuttavia assai stimato per via della sua profonda cultura.\nIl regno.\nPer volont\u00e0 della madre, che voleva rafforzare la propria posizione politica e nonostante le vigenti leggi del regno, fu incoronato all'et\u00e0 di soli dieci anni nel 1529, mentre sul trono si trovava ancora suo padre (\"vivente rege\"). Fu allora che a Sigismondo I diedero il soprannome \"Vecchio\" per distinguerlo dal figlio (\"rex iuvenis\"). L'evento ebbe per\u00f2 anche conseguenze del tutto diverse da quelle volute da Bona e da chi intendeva consolidare il potere centrale. La nobilt\u00e0 infatti fece fare a Sigismondo I una promessa solenne che nel futuro un'incoronazione cos\u00ec non si sarebbe mai pi\u00f9 ripetuta se non accettata dall'Assemblea dei Nobili, cio\u00e8 da \"Sejm Walny\". Fino a quando era vivo suo padre, Sigismondo Augusto esercitava il potere in Lituania: dapprima solo nominalmente e dal 1544 a pieno titolo. Da allora la Lituania divenne il suo posto prediletto, dove avrebbe passato la maggior parte della vita, un po' a scapito di Cracovia in cui compariva raramente e solo in occasione di cerimonie ufficiali.\nCome si apprende dalle fonti storiche, gi\u00e0 in prima adolescenza cominci\u00f2 un'intensa vita intima, il che non suscitava per\u00f2 obiezioni da parte dei genitori, anzi pare che specialmente Bona lo trattasse come parte integrante dell'educazione del figlio, secondo i costumi dell'epoca. Tale approccio influ\u00ec notevolmente sulla personalit\u00e0 di Sigismondo Augusto che per tutta la vita non si sarebbe fatto mancare niente. All'et\u00e0 di 16 anni risale la sua relazione amorosa con una delle cortigiane di Bona, la quarantenne Diana de Cardona. C'\u00e8 chi sostiene che fu proprio lei a contagiare il futuro re di sifilide, la probabile causa della sua sterilit\u00e0, ma le opinioni degli storici a questo proposito non sono univoche.\nNonostante le proteste della madre, nel maggio 1543 spos\u00f2 la diciassettenne Elisabetta d'Asburgo, ma i rapporti tra i coniugi furono pessimi sin dall'inizio. Col pretesto di dover lasciare la capitale in vista di un'imminente epidemia gi\u00e0 in luglio dello stesso anno, Sigismondo part\u00ec per la Lituania, dove liberatosi finalmente dalla sorveglianza materna, conobbe Barbara, figlia del magnate lituano Jerzy Radziwi\u0142\u0142. La spos\u00f2 in segreto nel 1547, essendo la prima moglie Elisabetta morta nel giugno 1545. Quando il fatto del matrimonio divenne noto, Bona scoppi\u00f2 in una grande ira ma, malgrado innumerevoli tentativi, non riusc\u00ec a convincere il figlio a rinunciarvi.\nSecondo lei quel matrimonio indeboliva il potere centrale invece di rafforzarlo, incoraggiando le tendenze centrifughe rappresentate tra l'altro dai Radziwi\u0142\u0142 e come tale era contrario alla ragion di stato.\nAnche la sua seconda moglie Barbara mor\u00ec dopo pochi anni di matrimonio, nel maggio 1551. Le voci accusarono la suocera quale mandante di un avvelenamento, e tale evento \u00e8 stato di ispirazione a trame teatrali e cinematografiche.\nIn terze nozze spos\u00f2 il 23 giugno 1553 Caterina d'Austria, vedova di Francesco III Gonzaga, secondo duca di Mantova.\nDi fronte al dilagare della Riforma protestante Sigismondo Augusto non si preoccupava affatto delle sorti del cattolicesimo e sosteneva progetti miranti alla creazione di una Chiesa di tipo nazionale, indipendente da Roma. Come nel caso di Enrico VIII d'Inghilterra, ci fu chi lo attribuiva alla sua vita privata molto libertaria, ma le ragioni vanno ricercate pi\u00f9 profondamente, nella situazione politica ed economica del Paese. Dal punto di vista religioso il re era un uomo sostanzialmente indifferente al cattolicesimo, anche se da giovane si era interessato ai contrasti religiosi che sconvolgevano l'Europa di quei tempi. Molta attenzione dedicava invece ai poteri magici e seguiva la letteratura che ne trattava.\nSotto il suo regno furono approfonditi ancora i legami che univano la Polonia con la Lituania. Secondo un trattato concluso nel 1569 a Lublino, entrambi gli stati, pur mantenendo ciascuno la propria autonomia nel campo militare e fiscale, sarebbero stati governati dallo stesso sovrano e da un unico parlamento e avrebbero condotto una politica estera comune.\nEssendo stata sua madre anche principessa di Bari e di Rossano, oltre che regina di Polonia e granduchessa di Lituania, Sigismondo II provava inutilmente a rivendicare i propri diritti su quei principati. Questo fu dovuto a una contraffazione del testamento della madre compiuta dal suo segretario. Secondo il documento, i principati dovevano essere assegnati al re spagnolo Filippo II e non a Sigismondo II.\nL'ultimo dei Jagelloni fu un appassionato collezionista di opere d'arte. Gli anni del suo governo furono il periodo della massima fioritura della cultura rinascimentale polacca. Per esempio, fu allora che il Castello reale di Wawel a Cracovia assunse il suo aspetto attuale. Va sottolineata anche la passione del re per la lettura. Durante tutta la vita spendeva molto in libri e lasci\u00f2 dietro di s\u00e9 un'impressionante biblioteca."}
{"id": "91539", "revid": "628767", "url": "https://it.wikipedia.org/wiki?curid=91539", "title": "Stanislao II Augusto Poniatowski", "text": "Nato nella medio-ricca aristocrazia polacca, Poniatowski arriv\u00f2 come diplomatico alla corte imperiale russa a San Pietroburgo nel 1755 all'et\u00e0 di 22 anni e si leg\u00f2 sentimentalmente alla futura imperatrice Caterina la Grande. Con la sua connivenza, fu eletto re di Polonia dalla Dieta polacca nel settembre 1764, dopo la dipartita di Augusto III.\nContrariamente alle aspettative, che lo volevano un semplice fantoccio in mano ai russi, Poniatowski tent\u00f2 di riformare e rafforzare la vasta ma sofferente Confederazione. L\u2019impegno profuso fu avvertito dalle vicine Prussia, Russia e Austria come una minaccia, poich\u00e9 queste tre avevano tutte l'interesse a mantenere una Polonia-Lituania vacillante. Nel campo della politica interna, ebbe screzi, talvolta accesi, con l'ala conservatrice, che vedeva le riforme come una minaccia alle proprie libert\u00e0 tradizionali e privilegi concessi nei secoli passati.\nLa crisi pi\u00f9 acuta della prima parte della sua amministrazione riguard\u00f2 la guerra della confederazione degli avvocati (1768-1772), che port\u00f2 alla prima spartizione della Polonia (1772). A seguito di quest'ultimo evento, nel suo regno si assistette a una serie di riforme introdotte dal Grande Sejm del 1788-1792 e culminate con la promulgazione della Costituzione del 3 maggio 1791. I nuovi provvedimenti legislativi, che suscitarono vari mugugni da parte dell'aristocrazia pi\u00f9 gelosa della propria invero elevatissima capacit\u00e0 d'azione, vennero aboliti anche per via dell'intervento della confederazione di Targowica e della guerra russo-polacca del 1792, la quale spian\u00f2 direttamente le porte alla seconda spartizione (1793), all'insurrezione di Ko\u015bciuszko (1794) e alla terza e ultima frammentazione (1795), che segn\u00f2 la scomparsa della Confederazione come Stato autonomo nel continente. Privato di ogni potere significativo, Poniatowski abdic\u00f2 nel novembre 1795 e trascorse gli ultimi anni della sua vita come prigioniero di lusso nel Palazzo di Marmo di San Pietroburgo.\nFigura controversa nella storia della Polonia, viene criticato principalmente per la sua incapacit\u00e0 di opporsi in modo risoluto e prevenire le suddivisioni della sua nazione, che cancellarono la Polonia e la Lituania dalla cartina europea per oltre un secolo. Altri studiosi sottolineano per\u00f2 il suo ruolo di grande mecenate delle arti e delle scienze, circostanza che pose le basi per la costituzione della Commissione di educazione nazionale, il primo ministero dell'istruzione entrato in funzione al mondo, e anche per il suo incentivo a ultimare molti monumenti architettonici.\nBiografia.\nGiovinezza.\nStanis\u0142aw Antoni Poniatowski nacque il 17 gennaio 1732 a Wo\u0142czyn, allora Confederazione polacco-lituana e oggi Bielorussia. Era uno degli otto figli sopravvissuti e il quarto figlio della principessa Konstancja Czartoryska e del conte Stanis\u0142aw Poniatowski, affiliato al clan dei cavalieri Cio\u0142ek e castellano di Cracovia, che fece fortuna come servitore domestico in Lituania. I suoi fratelli maggiori erano Kazimierz Poniatowski (1721-1800), un ciambellano di corte (\"Podkomorzy\"), Franciszek Poniatowski (1723-1749), canonico della Cattedrale del Wawel che soffriva di epilessia e Aleksander Poniatowski (1725-1744), ufficiale ucciso nella Renania-Palatinato durante la guerra di successione austriaca. I suoi fratelli minori erano Andrzej Poniatowski (1734-1773), un feldmaresciallo austriaco, Micha\u0142 Jerzy Poniatowski (1736-1794) che divenne primate di Polonia. Le sue due sorelle maggiori, entrambe sposate, erano Ludwika Zamoyska (1728-1804) e Izabella Branicka (1730-1808). Tra i suoi nipoti figurava il principe J\u00f3zef Poniatowski (1763-1813), figlio di Andrzej. Era inoltre un pronipote del poeta, cortigiano e presunto traditore Jan Andrzej Morsztyn e, grazie alla sua bisnonna Catherine Gordon, dama di compagnia della regina Maria Luisa Gonzaga, era imparentato con la Casa degli Stuart e quindi collegato alle principali famiglie di Scozia, Spagna e Francia. La famiglia Poniatowski aveva raggiunto uno status elevato tra la nobilt\u00e0 polacca (\"szlachta\") dell'epoca.\nTrascorsi i primi anni della sua infanzia a Danzica, fu temporaneamente rapito da bambino per ordine di J\u00f3zef Potocki, voivoda di Kiev, come rappresaglia per il sostegno di suo padre al re Augusto III e tenuto per alcuni mesi a Kam\"janec'-Podil's'kyj. Venne poi rilasciato ai suoi genitori a Danzica e, in seguito, si trasfer\u00ec con la sua famiglia nella capitale Varsavia. Inizialmente istruito da sua madre e poi da maestri privati, incluso l'ambasciatore russo Herman Karl von Keyserling, ebbe pochi amici nella sua adolescenza, sviluppando invece una passione per i libri che continu\u00f2 per tutta la vita. Esegu\u00ec il suo primo viaggio all'estero nel 1748, con elementi dell'esercito imperiale russo mentre avanzava nella Renania per aiutare le truppe di Maria Teresa durante la guerra di successione austriaca che si concluse con il trattato di Aix-la-Chapelle (1748). Questo permise al giovane Poniatowski sia di visitare la citt\u00e0 di Aquisgrana sia di viaggiare nei Paesi Bassi, mentre nel suo viaggio di ritorno sost\u00f2 a Dresda.\nCarriera politica.\nL'anno successivo Poniatowski divenne apprendista nell'ufficio di Micha\u0142 Fryderyk Czartoryski, l'allora Vice Cancelliere della Lituania. Nel 1750 si rec\u00f2 a Berlino dove incontr\u00f2 un diplomatico britannico, Charles Hanbury Williams, che divenne suo mentore e amico. Nel 1751, Poniatowski fu eletto al tribunale del Tesoro a Radom, dove prest\u00f2 servizio come commissario: dodici mesi pi\u00f9 tardi, trascorse gran parte del gennaio 1752 presso la corte austriaca di Vienna. L'anno seguente, dopo aver prestato servizio presso il tribunale di Radom e aver incontrato il re Augusto III di Polonia, fu eletto deputato del Sejm (parlamento polacco): mentre compieva questo percorso della sua carriera, suo padre si assicur\u00f2 per lui l'importante titolo di starosta di Przemy\u015bl. Nel marzo 1753 si rec\u00f2 in Ungheria e a Vienna, dove incontr\u00f2 di nuovo Williams. Tornato poi in Olanda, incontr\u00f2 molti membri chiave della sfera politica ed economica di quel paese, prima di approdare, alla fine di agosto, a Parigi, dove poco dopo il trasferimento entr\u00f2 in contatto con esponenti dell'aristocrazia locale. A febbraio 1754 si rec\u00f2 in Inghilterra, dove trascorse alcuni mesi: fu l\u00ec che strinse rapporti amichevoli con Charles Yorke, il futuro Lord cancelliere di Gran Bretagna. Tornato nella Confederazione nello stesso anno, evit\u00f2 tuttavia gli ambienti parlamentari, poich\u00e9 i suoi genitori volevano tenerlo fuori dal furore politico che circondava l'influente famiglia degli Ostrogski (a seguito della cosiddetta \"Ordynacja Ostrogska\", in virt\u00f9 della quale i latifondi da loro posseduti andarono in mano ad altri nobili che ne contesero il possesso). Nel 1755 ricevette il titolo di \"Stolnik\" della Lituania.\nPoniatowski doveva la sua ascesa e influenza ai suoi legami familiari con la potente stirpe dei Czartoryski e la loro fazione politica, nota come \"Familia\", con la quale si era gi\u00e0 interfacciato in varie occasioni negli anni passati. Fu proprio la \"Familia\" che lo mand\u00f2 nel 1755 a San Pietroburgo al servizio di Williams, il quale aveva nel frattempo ricevuto l'incarico in qualit\u00e0 di ambasciatore britannico in Russia.\nA San Pietroburgo, Williams present\u00f2 Poniatowski alla 26enne Caterina Alekseevna, la futura imperatrice Caterina la Grande, con cui sarebbe poi entrato in confidenza e diventato suo amante. Sinceri o meno che fossero i suoi sentimenti per la nobildonna russa, appare probabile che anche Poniatowski abbia intravisto l'opportunit\u00e0 di sfruttare la relazione a proprio vantaggio, sfruttando l'influenza di lei per dare un nuovo impulso alla sua carriera.\nPoniatowski dovette lasciare San Pietroburgo nel luglio 1756 a causa di un intrigo di corte. Attraverso l'influenza combinata di Caterina, dell'imperatrice russa Elisabetta e del cancelliere Bestu\u017eev-Rjumin, Poniatowski pot\u00e9 rientrare alla corte russa in qualit\u00e0 di ambasciatore per conto della Sassonia nel gennaio successivo. Sempre nella capitale dello Zarato, pare fosse stato fonte di intrighi tra vari governi europei, tra cui alcuni a favore della sua nomina, altri invece contrari. Alla fine, Poniatowski lasci\u00f2 la citt\u00e0 il 14 agosto 1758.\nIl nobile partecip\u00f2 ai Sejm del 1758, 1760 e 1762 e continu\u00f2 la sua affiliazione con il partito della \"Familia\", sostenendo una posizione filo-russa e anti-prussiana in patria. Suo padre mor\u00ec nel 1762, lasciandogli una modesta eredit\u00e0; al contempo, salita Caterina alla carica suprema in Russia, questa si prodig\u00f2 per inviare diverse lettere in cui dichiarava ad alcuni funzionari stranieri il suo sostegno a Poniatowski nella sua ascesa al trono confederato, sottolineando per\u00f2 la necessit\u00e0 per il polacco di stare lontano da San Pietroburgo. Tuttavia, Poniatowski sperava che la zarina prendesse in considerazione la sua offerta di matrimonio, un'idea vista come plausibile da alcuni osservatori internazionali. Prese parte al fallito complotto della \"Familia\" finalizzato a un colpo di stato contro re Augusto III: costretta a prendere una posizione, nell'agosto 1763 Caterina confid\u00f2 tuttavia a lui e alla \"Familia\" che non avrebbe sostenuto un approccio aggressivo simile finch\u00e9 il re Augusto fosse stato in vita e avrebbe parteggiato per Poniatowski solo alla morte o alla rinuncia del sovrano.\nRegno.\n\"Gli anni della speranza\".\nAlla morte di Augusto III nell'ottobre 1763, cominciarono ad essere esercitate delle pressioni sia interne che straniere per l'elezione del nuovo monarca. Caterina, sostenitrice di Poniatowski, fece uscire dalle casse imperiali circa 2,5 milioni di rubli, finalizzati ad assicurarsi l'elezione tramite tangenti o altri metodi persuasivi pi\u00f9 o meno delicati. Poich\u00e9 i sostenitori e gli oppositori di Poniatowski diedero vita a lotte anche violente tra di loro che provocarono delle vittime, invero una triste pratica in voga in ogni elezione avvenuta in Polonia-Lituania da quando tale meccanismo esistette, San Pietroburgo si sent\u00ec giustificato a schierare l'esercito russo a pochi chilometri dal Sejm elettivo, ovvero la riunione finalizzata a nominare il re e consumatasi a Wola, vicino a Varsavia. Alla fine, prevalse la corrente di chi giudicava Poniatowski un personaggio brillante, poich\u00e9, all'epoca 32enne, aveva pur sempre grandi conoscenze, un indiscusso talento per le lingue e una vasta conoscenza della diplomazia e della teoria dello stato. Si spiega cos\u00ec (e anche per il timore di certo patito dei russi) l'unanimit\u00e0 dei voti in suo favore nella sessione tenutasi tra il 6 e il 7 novembre 1764 (5.584 favorevoli). Dopo aver giurato, come da tradizione, sui \"pacta conventa\" il 13 novembre, il 25 ebbe luogo la sua incoronazione formale a Varsavia. Gli \"zii\" del nuovo re nella \"Familia\" preferivano per\u00f2 sul trono un altro nipote, il principe Adam Kazimierz Czartoryski, dipinto da uno dei suoi contemporanei come \"d\u00e9bauch\u00e9, si non d\u00e9voy\u00e9\" (francese: \"debosciato se non depravato\"), ma questi aveva rifiutato di candidarsi.\n\"Stanislao Augusto\", come si defin\u00ec una volta al potere combinando i nomi dei suoi due immediati predecessori, inaugur\u00f2 il suo governo con un parco appoggio alle spalle, proveniente soprattutto dalla piccola nobilt\u00e0, che pi\u00f9 di ogni fascia aristocratica ne aveva favorito la nomina. Nei suoi primi anni al trono tent\u00f2 di introdurre una serie di riforme, tra cui spiccava la costituzione della Scuola dei cavalieri (alias Corpo dei Cadetti, la prima scuola statale nella Confederazione), e di un efficiente servizio diplomatico, il quale fosse in grado, tramite rappresentanti semi-permanenti, di agire in tutta Europa, Russia e Impero ottomano. Il 7 maggio 1765, Poniatowski istitu\u00ec l'Ordine dei Cavalieri di San Stanislao, in onore di Stanislao di Cracovia, vescovo e martire, patrono della Polonia oltre che di se stesso, come secondo ordine cavalleresco, per premiare polacco-lituani e stranieri nel caso in cui fosse stato eseguito un atto degno di nota a giudizio della corona. Insieme alla \"Familia\", tent\u00f2 di modificare l'inefficace sistema di governo, riducendo i poteri degli etmani (principali comandanti militari) e dei tesorieri e trasferendoli a commissioni elette dal Sejm direttamente responsabili nei confronti del re. Nelle sue memorie, Poniatowski defin\u00ec questo periodo di particolare stacanovismo ed entusiasmo gli \"anni della speranza\". Ad ogni modo, la fazione che ne aveva appoggiato l'insediamento, essendo interessata a rafforzare la propria base di potere, si dimostrava insoddisfatta per via dell'atteggiamento conciliante del monarca: tale dissenso permise di raccogliere ulteriori seguaci alla corrente della \"Familia\". Questa difficile coesistenza tra Poniatowski e il partito che lo aveva acclamato, il quale si aspettava di trovarsi di fronte a un fantoccio facilmente condizionabile, continu\u00f2 per quasi tutto il primo decennio della sua amministrazione. Uno dei punti di frizione tra Poniatowski e la \"Familia\" riguardava i diritti delle minoranze religiose in Polonia, con il primo che, in modo indefesso, persegu\u00ec una politica di tolleranza religiosa, al contrario di quanto agognava la \"Familia\". La crescente frattura and\u00f2 sfruttata dai russi, che usarono la questione quale pretesto per intervenire nella politica interna della Confederazione e destabilizzare il Paese. Caterina, anch'essa convinta di trovarsi di fronte a un personaggio malleabile e sorpresa invece in negativo dall'intraprendenza di Stanislao una volta al trono, non voleva che la ventata di progetti realizzati e in cantiere di Poniatowski avesse successo: la convinzione a cui era giunta la zarina al momento della nomina del nuovo monarca era che la Russia potesse guardare alla Lituania-Polonia come un proprio protettorato.\nLa confederazione di Bar e la prima spartizione della Polonia.\nI picchi di tensione raggiunsero lo zenit nel 1766: durante la sessione del Sejm nell'ottobre di quell'anno, Poniatowski tent\u00f2 di far passare una riforma radicale limitando la disastrosa pratica del \"liberum veto\", attraverso cui anche un solo membro del parlamento, col proprio dissenso, poteva bloccare l'iter legislativo. Trov\u00f2 in quell'occasione l'opposizione dei conservatori, tra cui figurava pure l'influente diplomatico e scrittore Micha\u0142 Wielhorski, che a loro volta venivano sostenuti dagli ambasciatori di Prussia e Russia e che minacciavano di scatenare una guerra nel caso in cui la bozza legislativa fosse stata approvata. Un gruppo di dissidenti, con il placet e le simpatie dei russi, si riun\u00ec nella confederazione di Radom. Giudicate da allora con sospetto dalla \"Familia\", le riforme di Poniatowski non riuscirono a passare al Sejm di Repnin, dal nome dell'ambasciatore russo Nikolaj Repnin, che promise di garantire con ogni mezzo la prosecuzione della libert\u00e0 dorata della nobilt\u00e0 polacca cos\u00ec come delineata dai privilegi indicati nelle cosiddette Leggi Cardinali.\nNonostante avesse abbandonato la causa delle riforme di Poniatowski, la \"Familia\" non ricevette l'appoggio che si aspettava dai russi che continuarono a premere per i diritti dei conservatori. Nel frattempo, altre fazioni aderirono ai proclami anti-monarchici della confederazione di Bar (anche detta \"konfederacja\" degli avvocati), sorta per promuovere ideali che in sostanza apparivano contrari al conservatorismo, a Poniatowski e all'ingerenza dei russi. Dopo un tentativo fallito di ricercare consensi e aiuti in Europa occidentale, nello specifico in Francia, Inghilterra e Austria, Stanislao II Augusto e la \"Familia\" non ebbero altra scelta che affidarsi maggiormente all'Impero russo, il quale, secondo i dettami precedentemente indicati dalla zarina, tratt\u00f2 la Polonia alla stregua di un protettorato. Nella guerra scatenatasi contro la confederazione di Bar (1768-1772), Stanislao II Augusto sostenne la repressione dei dissidenti da parte dell'esercito russo. Nel 1770, il Consiglio della \"konfederacja\" degli avvocati lo proclam\u00f2 detronizzato e, l'anno successivo, si riusc\u00ec persino a rapire il monarca, detenendolo per un breve arco di tempo nelle campagne di Varsavia prima che questi riuscisse a darsi alla macchia. Constatata la continua debolezza di Varsavia, l'Austria, la Russia e la Prussia si dichiararono pronte a intervenire militarmente qualora non fossero state loro concesse varie porzioni di territorio in mano alla Polonia-Lituania: la decisione fu assunta senza consultare Poniatowski o altri partiti polacchi.\nMalgrado le obiezioni presentate da Poniatowski contro la spartizione del 1772, la sua nazione poteva di fatto fare ben poco per opporvisi e accarezz\u00f2 l'ipotesi, salvo poi scartarla, di abdicare. Durante il cosiddetto Sejm della spartizione del 1773-1775, in cui la Russia fu rappresentata dall'ambasciatore Otto von Stackelberg, in virt\u00f9 del fatto che non si fosse palesata nessuna assistenza alleata proveniente dall'estero e con gli eserciti delle potenze divisorie che occuparono Varsavia affinch\u00e9 si costringesse con la forza la dieta a deliberare, si formalizz\u00f2 la cessione dei territori perduti e la sottoscrizione del \"trattato di spartizione\". In contemporanea, si approvarono diverse altre riforme, bench\u00e9 le Leggi Cardinali fossero state in quella sede confermate e garantite dalle tre nazioni contigue. Le prerogative regali subirono un ridimensionamento, sicch\u00e9 il re perse la facolt\u00e0 di conferire ruoli titolari, effettuare promozioni militari e nominare ministri e senatori. Le unit\u00e0 amministrative paragonabili alle moderne province, le \"starostwo\" () mentre le citt\u00e0 regie e le terre della corona sarebbero state invece aggiudicate all'asta al migliore offerente per 50 anni. In quell'occasione, il parlamento plasm\u00f2 per\u00f2 due istituzioni degne di nota: il Consiglio permanente, un organismo governativo in continuo funzionamento, e la Commissione per l'istruzione nazionale (\"Komisja Edukacji Narodowej\"), il primo ministero dell'istruzione al mondo. Austria, Russia e Prussia avevano tutto l'interesse a preservare l'\"anarchia\" in cui versava il parlamento polacco e, in pi\u00f9, tutte e tre tentarono di imporre la propria influenza nei palazzi del potere; la seconda fu la nazione che pi\u00f9 di ogni altra fece avvertire il proprio peso, tanto da arrivare a impedire in vari casi l'adozione di nuovi provvedimenti qualora ledessero gli interessi di Pietroburgo. Nonostante le siffatte premesse, vari esponenti dell'esecutivo cominciarono gradualmente a convincersi della necessit\u00e0 di ammodernare la propria nazione.\nLe conseguenze del Sejm della spartizione videro l'ascesa di una fazione conservatrice contraria al Consiglio permanente, in quanto considerato una minaccia alle loro libert\u00e0 dorate. Il gruppo si poteva avvalere del sostegno della famiglia Czartoryski, ma non di Poniatowski, che si dimostr\u00f2 abbastanza abile nell'impedire al Consiglio deliberante di cedere alle pressioni esterne. Il sinuoso comportamento che dovette adottare Stanislao II Augusto per permettere la prosecuzione delle attivit\u00e0 di riforma, ora pi\u00f9 diplomatico, ora pi\u00f9 risoluto, port\u00f2 alla formazione di nuove ali pro e anti-monarchiche. La fazione reale era composta principalmente da persone in debito con il sovrano, che immaginavano di programmare la loro carriera al servizio di lui: pochi erano a conoscenza dei suoi propositi di rinnovamento, che furono accortamente celati all'opposizione conservatrice e alla Russia. Il re ottenne una vittoria politica durante il Sejm del 1776, riuscendo a rafforzare ulteriormente la posizione del consiglio: sulla scia dell'entusiasmo, Stanislao II Augusto incaric\u00f2 il cancelliere Andrzej Zamoyski di realizzare un testo codicistico della legge polacca e la bozza di tale progetto divenne nota come codice Zamoyski. La Russia sostenne alcune (dunque non tutte) delle riforme emesse nel 1776 e, per evitare che Poniatowski diventasse troppo potente, sostenne l'opposizione durante il Sejm del 1778. Una simile presa di posizione segn\u00f2 la fine della stagione delle riforme, lasciando la corona senza i sostenitori necessari che potessero affiancarla.\nIl Grande Sejm e la Costituzione del 3 maggio 1791.\nNel 1780, Caterina sembr\u00f2 favorire marginalmente Poniatowski rispetto all'opposizione, senza per\u00f2 mai sostenere con trasporto una qualche riforma significativa. Nonostante i suoi ripetuti tentativi, Stanislao II Augusto non riusc\u00ec a confederare il sejm, procedura che avveniva in casi di urgenza e necessit\u00e0 e che avrebbe permesso di stroncare sul nascere l'ipotesi di proporre il \"liberum veto\". Cos\u00ec, pur disponendo della maggioranza, non si riusc\u00ec a far passare nemmeno la meno decisiva delle riforme: il codice Zamoyski si aren\u00f2 con il veto nel 1780 e gli attacchi dell'opposizione al re fecero da padroni nel Sejm del 1782 e del 1786.\nUn'opportunit\u00e0 di rinnovamento si verific\u00f2 durante il \"Grande Sejm\", chiamato anche Sejm dei quattro anni, del 1788-1792, iniziato il 6 ottobre 1788 con 181 deputati. Gli eventi mondiali contemporanei sembravano essere stati favorevoli ai riformatori: Russia e Austria entrarono infatti in guerra contro l'Impero ottomano, e la prima si trov\u00f2 a combattere contemporaneamente anche con gli svedesi tra 1788 e 1790. Una nuova alleanza tra la Polonia-Lituania e la Prussia sembrava fornire sicurezza contro l'intervento russo, tanto che Stanislao Augusto si avvicin\u00f2 agli esponenti della fazione patriottica, in cui figuravano personaggi di spicco del tempo quali Stanis\u0142aw Ma\u0142achowski, Ignacy Potocki e Hugo Ko\u0142\u0142\u0105taj. Il secondo giorno, la seduta si trasform\u00f2 con successo in un Sejm confederato, evitando gli intoppi sopraccitati che potevano derivare da una normale sessione.\nA spiegare un simile scenario fu l'evoluzione del rapporto con lo Zarato: Caterina diede il permesso di convocare il prossimo Sejm, poich\u00e9 riteneva che potesse essere utile una qualche forma di alleanza militare limitata con la Polonia in funzione anti-ottomana. L'intesa tuttavia non decoll\u00f2 poich\u00e9 la Polonia-Lituania, che dal canto suo chiedeva determinate garanzie di azione, si trov\u00f2 di fronte a un compromesso ritenuto inaccettabile e, a dirla tutta, poco gradito anche per la Russia, la quale al tempo mirava solo a far proseguire lo stato di confusione interna del suo vicino. Essendovi le condizioni favorevoli e anche grazie a una manovra politica che permise di assicurarsi una maggioranza di voti certa, il 3 maggio 1791 fu promulgata una carta costituzionale, con il re che figurava tra i coautori. La legge fondamentale introdusse riforme radicali: secondo lo studioso Jacek J\u0119druch, la Costituzione, nonostante le sue disposizioni liberali, si poteva classificare \"al di sotto di quella francese, al di sopra della canadese, e molto pi\u00f9 avanti rispetto ai contenuti del codice civile prussiano\", malgrado \"non potesse essere comparata con la Costituzione americana\".\nIl politologo George Sanford sottolineava come la Costituzione del 3 maggio 1791 seguisse il disegno di \"una monarchia costituzionale vicina al modello inglese dell'epoca\". Secondo un resoconto contemporaneo, lo stesso Poniatowski la descrisse come \"fondata principalmente su quelle dell'Inghilterra e degli Stati Uniti d'America, ma evitando le colpe e gli errori di entrambi, e adattata il pi\u00f9 possibile alle circostanze locali e particolari del paese\". La Costituzione del 3 maggio conteneva varie disposizioni attuative che per\u00f2 non entrarono mai in vigore: comparivano tra le proposte un nuovo codice civile e penale (provvisoriamente chiamato \"Codice Stanislao Augusto\"). Poniatowski pianific\u00f2 inoltre una riforma per migliorare la situazione di ebrei polacchi.\nIn politica estera, disprezzata dalla Russia, la Polonia si rivolse ad un altro potenziale alleato, la Triplice Alleanza, rappresentata sulla scena diplomatica polacca principalmente dal Regno di Prussia, che port\u00f2 alla formazione dell'ultimo futile alleanza polacco-prussiana. La svolta filo-prussiana, malvista da Stanislao II Augusto, fu tuttavia anche da lui votata, accodandosi dunque alla decisione della maggioranza dei deputati del parlamento. L'approvazione della Costituzione del 3 maggio, sebbene ufficialmente applaudita da Federico Guglielmo II di Prussia, che invi\u00f2 una nota di congratulazioni a Varsavia, caus\u00f2 ulteriore preoccupazione in Prussia. I contatti dei riformatori polacchi con la rivoluzionaria assemblea nazionale francese andarono percepiti dai vicini della Polonia come prova di una cospirazione e una minaccia per le loro monarchie assolute. Lo statista prussiano Ewald von Hertzberg espresse lucidamente i timori dei conservatori europei: \"I polacchi hanno dato il \"colpo di grazia\" alla monarchia prussiana votando una costituzione\", elaborando che una Confederazione forte avrebbe potuto probabilmente richiedere la restituzione delle terre che la Prussia aveva acquisito nella prima spartizione. Una volta archiviate le guerre con la Turchia e la Svezia, l'imperatrice Caterina era furiosa per l'adozione del documento, che, a suo giudizio, minacciava l'influenza russa in Polonia. Uno dei principali autori di politica estera della Russia, Aleksandr Bezborodko scriveva a seguito della stesura della carta costituzionale: \"Da Varsavia sono arrivate le peggiori notizie: il re polacco \u00e8 diventato quasi un sovrano\".\nLa guerra contro i russi e la dissoluzione della Confederazione.\nNon si deve credere che la Costituzione fosse stata adottata senza dissenso interno alcuno, essendo stata anzi essa stessa promulgata in un contesto di semi-irregolarit\u00e0 procedurale a livello legislativo (ovvero con l'assenza di un numero consistente di partecipanti alle sedute del Sejm). I magnati che si erano opposti alla bozza di costituzione fin dall'inizio, tra cui Franciszek Ksawery Branicki, Stanis\u0142aw Szcz\u0119sny Potocki, Seweryn Rzewuski, e Szymon e J\u00f3zef Kossakowski, chiesero alla zarina Caterina di intervenire e ripristinare i loro privilegi (le Leggi Cardinali, provvedimenti che garantivano una serie di vantaggi inequivocabili per i pi\u00f9 abbienti, vennero abolite nel maggio del 1791). A tal fine formarono questi magnati la confederazione di Targowica: il proclama dei membri, redatto a Pietroburgo nel gennaio 1792, criticava la costituzione per aver contribuito al \"contagio delle idee democratiche\" a seguito degli \"esempi fatali fissati a Parigi\". Si affermava inoltre che \"Il parlamento [...] ha infranto tutte le leggi fondamentali, ha spazzato via tutte le libert\u00e0 della nobilt\u00e0 e il 3 maggio 1791 si \u00e8 trasformato in una rivoluzione e in una cospirazione\". I confederati dichiararono l'intenzione di superare questa rivoluzione, asserendo: \"Non possiamo fare altro che rivolgerci con fiducia alla zarina Caterina, un'imperatrice distinta e giusta, nostra vicina amica e alleata\", che \"rispetta il bisogno di benessere della nazione e offre sempre una mano\".\nIl 18 maggio 1792 l'ambasciatore russo in Polonia, Yakov Bulgakov, consegn\u00f2 una dichiarazione di guerra al ministro degli Esteri polacco Joachim Chreptowicz, segnando l'inizio della guerra russo-polacca del 1792, nota anche come guerra in difesa della Costituzione. Quando avvenne l'avanzata, il Sejm vot\u00f2 per aumentare l'esercito confederato a 100.000 uomini, ma a causa di tempo e fondi insufficienti il numero non fu mai raggiunto e and\u00f2 presto abbandonato anche come obiettivo. Il re polacco e i riformatori potevano schierare solo un esercito di 37.000 unit\u00e0, molte delle quali reclutate senza alcuna preparazione militare, contro i 97.000 uomini dell'armata russa che avevano alle spalle le battaglie affrontate contro gli ottomani. Il gruppo di combattenti, sotto il comando di J\u00f3zef Poniatowski, nipote del monarca e a cui furono ceduti i poteri di comandante in capo che ricadevano sulla corona, e Tadeusz Ko\u015bciuszko, riport\u00f2 vittorie minori e tent\u00f2 di resistere quanto pi\u00f9 possibile, tentando di arrestare l'avanzata di un nemico assai pi\u00f9 numeroso. Dopo la vittoriosa battaglia di Ziele\u0144ce, in cui le forze polacche erano comandate da suo nipote, il successo fu celebrato dal re polacco-lituano, che invi\u00f2 le medaglie di nuova fattura dell'Ordine Virtuti militari per i capi della campagna e i soldati pi\u00f9 valorosi.\nNonostante le richieste polacche, la Prussia si rifiut\u00f2 di onorare i suoi obblighi di alleanza in quanto gi\u00e0 impegnata ad assistere l'Austria in uno scontro con la Francia. Alla fine, la superiorit\u00e0 dei russi si rivel\u00f2 troppo grande e le truppe riuscirono ad avanzare nonostante le richieste di Stanislao II Augusto di giungere a negoziati con la fazione avversa. Quando la linea del fronte continuava incessante a spostarsi verso ovest e nel luglio 1792 Varsavia appariva minacciata di assedio dai russi, il re giunse a credere che la vittoria fosse impossibile contro un nemico numericamente superiore, e la resa, prima esclusa come ipotesi, si presentava come unica alternativa alla sconfitta senza condizioni. Dopo aver ricevuto assicurazioni dall'ambasciatore russo Yakov Bulgakov che non si sarebbero verificati cambiamenti territoriali, sui dodici voti da esprimere da parte del gabinetto dei Guardiani delle leggi in merito alla conclusione del conflitto otto apparivano favorevoli alla resa. Il 24 luglio 1792, re Stanislao Augusto Poniatowski si un\u00ec alla Confederazione di Targowica, come aveva richiesto l'imperatrice e l'esercito polacco, gi\u00e0 compromesso in modo grave, si sfald\u00f2.\nMolti esponenti riformisti, credendo che la loro causa fosse divenuta in quel momento utopistica, si recarono di propria volont\u00e0 in esilio; alcuni speravano che Stanislao Augusto sarebbe stato in grado di negoziare un compromesso accettabile con i russi, come aveva fatto in passato. Tuttavia, il re non aveva salvato la Repubblica delle Due Nazioni dall'avanzata dei nemici e nemmeno i confederati di Targowica, che governarono il paese per un breve periodo. Con loro grande sorpresa, il Sejm di Grodno, indirizzato o comunque condizionato dalle truppe russe, diede il via a quella che sarebbe divenuta nota come seconda spartizione della Polonia. Il 23 novembre 1793 concluse le sue deliberazioni sotto costrizione, annullando la costituzione approvata due anni prima e accettando le decisioni politiche imposte da Pietroburgo. Di fronte alla sua impotenza, Poniatowski ventil\u00f2 ancora una volta la via dell'abdicazione; nel frattempo prov\u00f2 a salvare tutte le riforme che poteva.\nL'esercito polacco era ampiamente insoddisfatto della capitolazione, poich\u00e9 il grosso dei comandanti la considerava prematura; l'influente Tadeusz Ko\u015bciuszko, in virt\u00f9 del suo passato da veterano della guerra d'indipendenza americana, il principe J\u00f3zef Poniatowski e molti altri avrebbero criticato la decisione del re e alcuni, tra cui il primo della lista appena esposta, si dimisero dalle loro cariche poco dopo. Il secondo, contrario in linea di principio all'idea di esercitare violenza contro la persona del re, ipotizz\u00f2 per\u00f2 per un certo periodo di tempo di ribellarsi agli ordini di suo zio e di condurlo con la forza, se necessario, all'accampamento militare, come suggeriva la fazione pi\u00f9 radicale. Alla fine, cambi\u00f2 idea, senza per\u00f2 abbandonare il partito di chi voleva proseguire le ostilit\u00e0 contro i russi.\nUltimi anni.\nI piani di Poniatowski di risalire al potere senza ricorrere alla violenza furono compromessi dall'insurrezione di Ko\u015bciuszko. Quando venne a sapere dei preparativi, non si dimostr\u00f2 entusiasta n\u00e9 la incoraggi\u00f2, ma una volta esplosa, non vedendo altra scelta onorevole si dichiar\u00f2 a sostegno delle ragioni dei manifestanti. La sconfitta dei ribelli coincise con la dissoluzione della Confederazione: Poniatowski cerc\u00f2 di governare il paese nel breve periodo successivo a seguito del fallimento dell'insurrezione, ma il 2 dicembre 1794, Caterina gli chiese di lasciare Varsavia, richiesta alla quale ader\u00ec il 7 gennaio 1795, lasciando la capitale sotto scorta militare russa e stabilendosi brevemente a Grodno. Il 24 ottobre 1795 fu firmato l'Atto della terza spartizione della Polonia e, un mese e un giorno dopo, verso la fine di novembre, Poniatowski sottoscrisse la sua abdicazione. Secondo quanto riferito, sua sorella, Ludwika Maria Zamoyska e la figlia di quest'ultima, sua nipote prediletta, Urszula Zamoyska, che era stata minacciata di confisca dei loro beni, avevano contribuito a persuaderlo a firmare l'abdicazione: le nobildonne temevano che il suo rifiuto avrebbe portato all'espropriazione russa delle loro propriet\u00e0 e la conseguente rovina.\nCaterina mor\u00ec il 17 novembre 1796 e gli successe al potere suo figlio, Paolo I di Russia. Il 15 febbraio 1797, Poniatowski part\u00ec per San Pietroburgo con la speranza di poter ottenere l'autorizzazione a viaggiare all'estero, ma ci\u00f2 gli fu impedito. Da prigioniero di lusso nel Palazzo di Marmo di San Pietroburgo, viveva con una rendita annuale concessagli da Caterina. Nonostante i problemi finanziari, sostenne ancora alcuni dei suoi ex alleati e continu\u00f2 a cercare di rappresentare la causa polacca alla corte russa, curando al contempo anche un'opera in cui raccontare le sue memorie.\nPoniatowski mor\u00ec di ictus il 12 febbraio 1798; Paolo I promosse un funerale di stato reale e il 3 marzo fu sepolto nella chiesa cattolica di Santa Caterina a San Pietroburgo. Nel 1938, quando l'Unione Sovietica progett\u00f2 di demolire la struttura, le sue spoglie furono trasferite nella Seconda Repubblica di Polonia e la salma venne sepolta in una chiesa a Wo\u0142czyn, suo luogo di nascita. Lo spostamento avvenne in gran segreto e caus\u00f2 polemiche in Polonia quando la questione divenne nota. Nel 1990, a causa delle cattive condizioni in cui versava la chiesa di Wo\u0142czyn (allora nella RSS Bielorussa), il suo corpo fu nuovamente riesumato e portato in Polonia, a San Giovanni a Varsavia, dove il 3 maggio 1791 aveva celebrato l'adozione della Costituzione di cui era stato coautore. Una terza cerimonia funebre si tenne il 14 febbraio 1995.\nLa politica culturale.\nStanislao II Augusto Poniatowski \u00e8 stato definito il pi\u00f9 importante mecenate delle arti dell'Illuminismo polacco: i suoi progetti culturali erano in sintonia con i suoi obiettivi socio-politici di rovesciare il mito della libert\u00e0 dorata e l'ideologia tradizionale del sarmatismo. Emul\u00f2 infatti i salotti letterari francesi tenendo i celebri pranzi del gioved\u00ec per intellettuali e artisti, i quali erano di estrazione principalmente aristocratica. Fondatore del teatro nazionale di Varsavia, il primo del suo genere pubblico della Polonia, incoraggi\u00f2 la costituzione di scuole di balletto e di danza associata. Fece ristrutturare il palazzo di Ujazd\u00f3w e il castello reale a Varsavia, ed eresse l'elegante tenuta \u0141azienki, detta anche palazzo sul lago, oggi rientrante in un parco cittadino: la struttura estrinsecherebbe in alcuni suoi tratti e caratteristiche esoterici la sua appartenenza alla massoneria, organizzazione assai in voga nella Polonia del Settecento. Si dedic\u00f2 profondamente ai dettagli dei progetti della sua architettura e il suo stile eclettico fu soprannominato, senza troppa fantasia, \"alla Stanislao Augusto\" dallo storico dell'arte polacco W\u0142adys\u0142aw Tatarkiewicz. Tra i principali architetti che gli furono al fianco figuravano Domenico Merlini e Jan Kammsetzer.\nFu anche mecenate di numerosi pittori: tra questi si annoveravano polacchi come suoi protetti, ovvero Anna Rajecka, Franciszek Smuglewicz, Jan Bogumi\u0142 Plersch, figlio dello scultore di origini tedesche Jan Jerzy Plersch, J\u00f3zef Wall e Zygmunt Vogel, nonch\u00e9 artisti stranieri, anche italiani, tra cui Marcello Bacciarelli e Bernardo Bellotto, oltre ai francesi Jean Pillement e Ludwik Marteau e allo svedese Per Krafft il Vecchio. Il suo seguito di scultori, guidato da Andr\u00e9 Lebrun, includeva Giacomo Monaldi, Franz Pinck e Tommaso Righi. Jan Filip Holzhaeusser fu il suo incisore di corte e disegnatore di molte medaglie commemorative. Secondo un inventario del 1795, la collezione d'arte di Stanislao Augusto, sparsa in numerosi edifici, conteneva 2.889 pezzi, tra cui opere di Rembrandt, Rubens e van Dyck. Il suo progetto di creare una grande galleria di dipinti a Varsavia venne interrotto dallo smembramento della Confederazione polacco-lituana e il grosso delle tele che aveva ordinato per esso possono oggi essere ammirate nella Dulwich Picture Gallery. Poniatowski progett\u00f2 anche di fondare un'accademia di belle arti, ma alla fine ci\u00f2 avvenne solo dopo la sua abdicazione e partenza dalla capitale polacca.\nPoniatowski fece molto nel campo dell'istruzione e della letteratura. Assieme alle gi\u00e0 citate Scuola di cavalleria, chiamata anche \"Corpo dei cadetti\", che funzion\u00f2 dal 1765 al 1794 e tra gli alunni figurava pure Tadeusz Ko\u015bciuszko, e Commissione dell'Istruzione Nazionale, considerata il primo Ministero dell'Istruzione del mondo, nel 1765 contribu\u00ec a fondare il \"Monitor\", uno dei primi quotidiani polacchi e il principale periodico dell'Illuminismo polacco e incoraggiando la pubblicazione di vari articoli. Tra scrittori e poeti che ricevettero il suo patrocinio vi erano Stanis\u0142aw Trembecki, Franciszek Salezy Jezierski, Franciszek Bohomolec e Franciszek Zab\u0142ocki: affianc\u00f2 diversi editori, tra cui Piotr \u015awitkowski, e proprietari di biblioteche, come ad esempio J\u00f3zef Lex.\nStanislao non trascur\u00f2 nemmeno le scienze, in particolare la cartografia, tanto da assumere un esperto di mappe che operasse per lui, Karol de Perthees, ancor prima di essere eletto re. Il progetto che aveva avviato di disegnare l'intero territorio confederato, tuttavia, non venne mai portato a termine. Al castello reale di Varsavia, allest\u00ec un osservatorio astronomico e sostenne gli astronomi Jan \u015aniadecki e Marcin Odlanicki Poczobutt. Promosse altres\u00ec studi storici, tra cui la raccolta, la catalogazione e la copia di manoscritti antichi, incoraggiando pure la pubblicazione di biografie di famosi personaggi polacchi del passato e tele e sculture a loro dedicate.\nPer i suoi contributi alle arti e alle scienze, Poniatowski ricevette nel 1766 il titolo di membro della Royal Society, divenendo il primo al di fuori dei reali britannici. Nel 1778 fu insignito della borsa di studio dell'Accademia delle scienze di San Pietroburgo e nel 1791 dell'Accademia delle scienze di Berlino.\nSi batt\u00e9 altres\u00ec per lo sviluppo dell'industria e della produzione, settori in cui la Confederazione era rimasta indietro rispetto alla maggior parte dell'Europa occidentale. Tra i campi in cui tent\u00f2 di operare vi era la produzione di cannoni, di armi da fuoco e l'industria mineraria.\nLo stesso Poniatowski lasci\u00f2 ai posteri diverse opere letterarie: considerato un discreto oratore e un abile conversatore, le sue memorie, alcuni opuscoli politici e discorsi registrati dal Sejm.\nGiudizio storiografico.\nRe Stanislao Augusto rimane una figura controversa, essendo stata criticata nella storiografia polacca, in maniera anche accesa, tra gli altri, da autori come Szymon Askenazy (1865-1935), Joachim Lelewel (1786-1861), Jerzy \u0141ojek (1932-1986), Andrzej Zahorski e Tadeusz Korzon (1832-1918). Opinioni pi\u00f9 neutre o positive sono state invece espresse da Pawe\u0142 Jasienica (1909-1970), Walerian Kalinka (1826-1866), W\u0142adys\u0142aw Konopczy\u0144ski (1880-1952), Stanis\u0142aw Mackiewicz (1896-1966) ed Emanuel Rostworowski (1923-1989).\nUna volta nominato al trono, fu visto da molti semplicemente come uno \"strumento per destituire gli inetti Sassoni dal trono di Polonia\"; tuttavia, asserisce lo storico britannico Norman Davies, \"si rivel\u00f2 essere un ardente patriota e un convinto riformatore\". Eppure, secondo molti, le sue riforme non andarono abbastanza lontano, generando accuse che lo definivano un personaggio eccessivamente cauto, persino indeciso, un errore poi da lui stesso ammesso. La sua decisione di affidarsi alla Russia \u00e8 stata sovente oggetto di giudizi negativi: Poniatowski la vedeva come un \"male minore\", essendo essa stessa disposta a sostenere l'\"indipendenza\" fittizia di una Polonia debole all'interno della sfera di influenza russa. Contrariamente a quanto immaginava, la Russia prefer\u00ec imporre le spartizioni della Polonia, anche se solo dopo che si adottarono delle sensibili riforme interne. Fu accusato da altri di debolezza e servilismo, addirittura di tradimento, specialmente negli anni successivi alla seconda spartizione. Durante l'insurrezione di Ko\u015bciuszko, giravano voci secondo cui i giacobini polacchi stessero pianificando un colpo di Stato e l'assassinio del monarca. Un altro filone riguard\u00f2 la sua presunta mala gestione finanziaria: in realt\u00e0, Stanislao II Augusto aveva poche ricchezze personali e il grosso delle sue entrate proveniva dalle terre delle corone e domini personali. Il suo lauto patrocinio delle arti e delle scienze si rivel\u00f2 un grande salasso per il tesoro reale; sostenne inoltre numerose iniziative pubbliche e prov\u00f2 a utilizzare il tesoro reale per coprire le spese dell'erario quando le entrate fiscali apparivano insufficienti. Il Sejm promise pi\u00f9 volte di compensare il suo tesoro con scarsi effetti pratici. Al di l\u00e0 delle ricostruzioni appena riportate, un filone minoritario di critici contemporanei lo avrebbe bollato come uno spendaccione.\nAndrzej Zahorski (1923-1995), professore all'Universit\u00e0 di Varsavia, ha pubblicato un libro relativo al giudizio storiografico su Poniatowski intitolato \"La disputa su Stanislao Augusto\" (\"Sp\u00f3r o Stanis\u0142awa Augusta\", Varsavia, 1988). In esso, egli annota che le opinioni variano cos\u00ec tanto in quanto Poniatowski fu l'ultimo re di Polonia e colui che non riusc\u00ec a salvare il paese. Un simile fallimento, unito ad alcune discutibili posizioni assunte in vita, come ad esempio la scelta di cessare la guerra con la Russia nel 1792, spianando la strada alla seconda frammentazione della Polonia-Lituania, lo resero un comodo capro espiatorio per molti. Zahorski sostiene inoltre che Poniatowski abbia commesso l'errore di unirsi alla confederazione di Targowica: malgrado volesse preservare l'integrit\u00e0 dello stato polacco, era troppo tardi per seguire questa lista e riusc\u00ec invece soltanto a cementare il danno alla propria reputazione per i secoli successivi.\nFamiglia.\nPoniatowski non si spos\u00f2 mai. In giovent\u00f9, aveva amato sua cugina El\u017cbieta Czartoryska (1736-1816), ma suo padre August Aleksander Czartoryski disapprovava lo scenario delle nozze perch\u00e9 non la riteneva abbastanza influente o benestante. Qualche anno pi\u00f9 tardi, la nobildonna celebr\u00f2 le nozze con Stanis\u0142aw Lubomirski. I \"pacta conventa\" firmati al momento dell'insediamento specificavano che avrebbe dovuto sposare una nobildonna polacca, anche se lui sper\u00f2 sempre di sposarsi con una discendente di una qualche famiglia reale.\nAl momento della sua ascesa al trono, sperava in particolare di maritare Caterina II, scrivendole il 2 novembre 1763 in un momento di personale incertezza: \"Se ho desiderato il trono, \u00e8 stato perch\u00e9 ti ho immaginato seduta su di esso\". Quando lei chiar\u00ec tramite il suo inviato Rzewuski che non lo avrebbe sposato, si aprirono degli spiragli con un'arciduchessa austriaca, Maria Elisabetta d'Asburgo-Lorena. Nonostante le differenze religiose, fu suggerito un matrimonio con la principessa Sofia Albertina di Svezia (1753-1829), ma l'unione fu osteggiata dalle sue sorelle, Ludwika Maria Poniatowska e Izabella Poniatowska, e non se ne fece nulla. Il ruolo cerimoniale di regina e accompagnatrice di corte era interpretato dalla sua nipote preferita, Urszula Zamoyska.\nAlcuni storici ritengono che in seguito abbia contratto un matrimonio segreto e morganatico con El\u017cbieta Szyd\u0142owska (1748-1810). Tuttavia, secondo Wirydianna Fiszerowa, una contemporanea che li conosceva entrambi, la voce si diffuse solo dopo la morte di Poniatowski, fu generalmente infondata e, inoltre, fu diffusa dalla stessa El\u017cbieta, ragion per cui il matrimonio \u00e8 considerato dai pi\u00f9 come improbabile: si ritiene infatti che quando la nobildonna fu messa incinta per la prima volta da Poniatowski, questi imbast\u00ec il matrimonio di lei con il generale Jan Jerzy Grabowski, pur lasciandola rimanere \"ma\u00eetresse-en-titre\". Avendo lasciato a Poniatowski, sebbene il numero sia lungi dall'essere indiscutibile, tre figli e due figlie, ovvero Konopnicy-Grabowski (1780-1845), Micha\u0142 Grabowski (1773-1812), Kazimierz Grabowski (1770-?), Konstancja Grabowska e Izabela Grabowska (1776-1858), si comprende perch\u00e9 egli la tratt\u00f2 \"alla stregua di una moglie vera e propria\".\nEbbe diverse ulteriori amanti di un certo prestigio, tra cui El\u017cbieta Branicka, che ag\u00ec come sua consigliera politica e finanziere, avendo pure da lei due bambini prima che i rapporti personali si deteriorassero. Con Magdalena Agnieszka Sapie\u017cyna (1739-1780) divenne padre di Konstancja \u017bwanowa (1768-1810) e Micha\u0142 Cichocki (1770-1828).\nNella cultura di massa.\nPoniatowski \u00e8 stato oggetto di numerose biografie e molte opere d'arte. Voltaire, che vedeva Poniatowski come un modello riformista, ha basato il suo personaggio, Teucro nell'opera \"Les Lois de Minos\" (1772) su Poniatowski. Gli sono state inoltre dedicate o fanno menzione di lui almeno 58 liriche negli ultimi secoli. Si \u00e8 rivelato per esempio un personaggio importante in molte opere di J\u00f3zef Ignacy Kraszewski, nella trilogia \"Rok 1794\" di W\u0142adys\u0142aw Reymont, nei romanzi di Tadeusz \u0141opalewski, oltre che nei drammi di Ignacy Grabowski, Tadeusz Mici\u0144ski, Roman Brandstaetter e Bogdan \u015amigielski. Viene citato altres\u00ec in una lunga sezione nel romanzo della scrittrice tedesca Luise M\u00fchlbach \"Giuseppe II e la Sua Corte\" e compare nel romanzo della scozzese Jane Porter del 1803 intitolato \"Taddeo di Varsavia\".\nHa fatto la sua comparsa anche sul piccolo e grande schermo: \u00e8 stato interpretato da Wie\u0144czys\u0142aw Gli\u0144ski nella pellicola \"3 Maja\" del 1976 diretta da Grzegorz Kr\u00f3likiewicz. Appare inoltre nella serie TV incentrata sulla vita di Caterina la Grande \"Velikaya\".\nPoniatowski \u00e8 raffigurato in numerosi ritratti, medaglie e monete. Un illustratore che si \u00e8 interessato molto a lui, cos\u00ec come ad altri suoi conterranei, fu indubbiamente Jan Matejko, in particolare con riferimento al dipinto del 1891 chiamato ' e a un'altra grande tela, '; inevitabilmente, compare pure nella sua serie di ritratti di monarchi polacchi. Un busto di Poniatowski \u00e8 stato svelato nel Palazzo \u0141azienki nel 1992 e, attualmente, un discreto numero di citt\u00e0 in Polonia vantano strade che recano il suo nome, tra cui Cracovia e Varsavia.\nOnorificenze.\nIl titolo completo che la Costituzione del 1791 assegnava dal sovrano era \"Stanislao Augusto, per grazia di Dio e per volont\u00e0 del popolo, Re di Polonia, Granduca di Lituania e Duca di Rutenia, Prussia, Masovia, Samogizia, Kiev, Volinia, Podolia, Podlachia, Livonia, Smolensk, Severia e \u010cernihiv\"."}
{"id": "91540", "revid": "123937269", "url": "https://it.wikipedia.org/wiki?curid=91540", "title": "Principessa Zelda", "text": "La \u00e8 un personaggio immaginario della serie di videogiochi \"The Legend of Zelda\". Zelda compare in quasi tutti i titoli della saga e nei videogiochi della serie \"Super Smash Bros.\" \"Super Smash Bros. Melee\" , \"Super Smash Bros. Brawl\" e Super Smash Bros. per Nintendo 3DS e Wii U. Possiede due alter ego: Sheik e Dazel.\nNome.\nShigeru Miyamoto ha affermato di aver preso spunto per il nome del personaggio dalla moglie dello scrittore Francis Scott Fitzgerald, Zelda Sayre Fitzgerald.\nSebbene l'uso del nome Zelda sia attestato negli Stati Uniti d'America dal 1880 l'attrice Zelda Williams, nata nel 1989, trae il suo nome dalla passione del padre, Robin Williams, per la serie \"The Legend of Zelda\".\nBiografia.\nFiglia di Re Daphnes di Hyrule, \"Zelda\" \u00e8 la principessa del regno. Possiede un frammento del leggendario oggetto chiamato Triforza, pi\u00f9 precisamente la \"Triforza della Saggezza\". Nonostante la serie porti il suo nome, la principessa viene spesso rapita, soprattutto da Ganon, in possesso della triforza del potere. In molti giochi viene rappresentata come una dei saggi e una profetessa. In ' e ' Zelda dimostra di conoscere l'arte della magia, lanciando potenti raggi energetici e campi di forza magici. Come Link, Zelda non \u00e8 sempre la stessa persona in ogni gioco ma una discendente di essa. Tuttavia, possiede sempre le stesse caratteristiche.\nAppare in tutti i giochi con l'eccezione di ', dove \u00e8 solo menzionata. Viene mostrata da bambina in quasi tutti i capitoli, mentre in \"Ocarina of Time\" e ' la vediamo adulta. Invece in ' e in \"\" la troviamo adolescente. In ogni caso, la sua et\u00e0 \u00e8 sempre la stessa di Link. In \"Twilight Princess\", Zelda viene imprigionata dal malvagio Zant, ma si scopre in seguito che gli era stato ordinato da Ganondorf. Per un breve periodo di tempo, il malvagio Ganon prende possesso del corpo della principessa, ma viene scacciato via da Link. Durante la battaglia finale, Zelda lancer\u00e0 delle frecce di luce contro Ganondorf per stordirlo. In ', Zelda ha inizialmente l'identit\u00e0 di una giovane piratessa chiamata \"Dazel\" (\"Tetra\" in inglese, comunque \u00e8 un anagramma di Zelda). Seguendo Link per la sua avventura, Dazel giunge insieme a lui nel Castello di Hyrule, dove scopre di essere la Principessa Zelda. In \"Phantom Hourglass\", Zelda ricompare nuovamente sotto il nome di Dazel. Viene trasformata in pietra dal malvagio demone \"Bellum\", ma viene salvata nuovamente da Link. In vediamo di nuovo Zelda bambina, discendente della piratessa Dazel. Il suo corpo viene rapito da dei demoni e Link pu\u00f2 vedere il suo spirito. Sotto questa forma \u00e8 in grado di prendere possesso degli spettri. Nonostante i capitoli canonici fanno intendere che fra Zelda e Link ci sia del tenero, questo lato del loro rapporto non \u00e8 mai stato confermato (anche se \u00e8 molto probabile) e tutt'ora rimane soltanto una caratteristica aggiunta alla coppia per far intendere che hanno un legame molto forte."}
