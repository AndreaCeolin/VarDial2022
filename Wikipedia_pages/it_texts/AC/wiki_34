{"id": "106573", "revid": "1318658", "url": "https://it.wikipedia.org/wiki?curid=106573", "title": "Villa della Regina", "text": "Villa della Regina \u00e8 una seicentesca villa torinese situata nella parte orientale-collinare della citt\u00e0, nel quartiere Borgo Po. Costruita per volere di Maurizio di Savoia - prima cardinale e poi, dal 1641, principe d'Oneglia: da qui il nome originario di Villa del Principe Cardinale - e passata poi a sua moglie Ludovica (o Luisa Cristina) di Savoia, in seguito fu scelta come luogo di residenza estiva prima da Anna Maria d'Orleans e poi da Polissena d'Assia, regine di Sardegna, da cui il nome con il quale \u00e8 conosciuta. Dal 1869 fu donata dai Savoia all'Istituto nazionale per le Figlie dei Militari italiani. Fa parte del circuito delle Residenze sabaude in Piemonte e dal 1997 \u00e8 iscritta alla Lista del Patrimonio dell'umanit\u00e0 come parte del sito seriale UNESCO Residenze sabaude.\nNel 2016 la residenza ha registrato 60.662 visitatori.\nStoria.\nFu progettata intorno al 1615 dall'architetto orvietano Ascanio Vitozzi, il progettista del Palazzo Reale di Torino, che per\u00f2 mor\u00ec nello stesso anno. La villa, originariamente concepita come una sontuosa residenza di campagna con annessi vigneti, venne allora realizzata dagli architetti Carlo e Amedeo di Castellamonte (padre e figlio) su commissione del cardinale Maurizio di Savoia, secondogenito del duca Carlo Emanuele I nonch\u00e9 fratello del duca Vittorio Amedeo I. Il cardinale era un uomo di grande cultura che rinunci\u00f2 successivamente alla porpora cardinalizia per vivere in questa villa con la nipote Ludovica (o Luisa Cristina) di Savoia la quale nel 1642, all'et\u00e0 di 13 anni (lui quarantanovenne), era diventata sua moglie. Da principio venne perci\u00f2 chiamata \"Villa Ludovica\" e in un padiglione di essa il cardinale Maurizio era solito organizzare dotte riunioni di accademici, scienziati e intellettuali. Questo salotto, del quale fecero parte lo storico sabaudo Emanuele Tesauro e il futuro papa Innocenzo X, era detto l\"'Accademia dei Solinghi\" e vi si discuteva di letteratura, scienza, filosofia e matematica. Maurizio di Savoia e sua moglie morirono entrambi in questa villa, rispettivamente nel 1657 e nel 1692.\nIl nome con cui \u00e8 rimasto conosciuto il complesso deriva dal fatto che esso fu residenza delle regine sabaude nel corso del Settecento. In particolare Anna Maria di Orl\u00e9ans, moglie di Vittorio Amedeo II, la elesse a suo soggiorno prediletto dopo averne affidato la riprogettazione a Filippo Juvarra, che cur\u00f2 ogni aspetto dell'interno e degli esterni, comprese le pi\u00f9 minute decorazioni. La Villa divenne cos\u00ec, in piena sintonia con il gusto dell'epoca, un luogo di delizie e svago; spesso la corte vi si tratteneva per tutto il mese di settembre dopo la festa del giorno 8, ricorrenza della liberazione di Torino dall'assedio del 1706.\nDurante l'occupazione francese la Villa fu compresa nel patrimonio imperiale (lo stesso Napoleone vi risiedette nel 1805). Ci\u00f2 ne permise il pieno riutilizzo alla Restaurazione.\nCon il trasferimento della corte sabauda, a seguito della donazione fatta dal re Vittorio Emanuele II nel 1868, il 4 luglio 1869 divenne la sede dell'Istituto Nazionale delle Figlie degli Ufficiali che combatterono durante le Guerre di indipendenza italiane. Da quell'anno cess\u00f2 definitivamente di essere una propriet\u00e0 privata della casa Reale e divenne la sede delle sezioni di Lettere e Arti. I saloni e le stanze affrescate del piano nobile vennero adibiti ad aule scolastiche e all'appartamento della direttrice; i due loggiati sul salone rococ\u00f2 ospitarono le classi di disegno e di cucito.\nNel corso del regno di Umberto I, diversi arredi furono trasferiti al Palazzo del Quirinale, tra cui la boiserie di uno dei quattro salotti cinesi, riallestito negli \"appartamenti imperiali\" e la celebre libreria eseguita dall'ebanista Pietro Piffetti.\nI bombardamenti alleati durante il secondo conflitto mondiale, portarono alla distruzione della volta affrescata dal pittore di Molfetta, Corrado Giaquinto rappresentante \"l'Olimpo\" e della parte centrale del salone principale, opera dei fratelli Valeriani, rappresentante \"l'Aurora\". Sempre nel corso degli stessi bombardamenti, and\u00f2 completamente distrutto l'edificio attiguo alla Villa, detto Palazzo del Chiablese. Realizzato nel corso del XVIII secolo, il Palazzo ospitava la Cappella con pala d'altare del pittore Daniel Seiter, che rappresentava la Madonna con Ges\u00f9 bambino e Santa Genoveffa, anch'essa andata distrutta. A causa di tutte queste distruzioni il collegio venne chiuso nel 1943.\nLa Villa conobbe in seguito un lungo degrado, durante il quale i suoi esterni furono ricoperti con accumuli di vegetazione infestante che arrivarono fino ad un volume di 400\u00a0000 metri cubi di piante.\nA tale situazione si \u00e8 posto rimedio a partire dal 1994, anno della presa in gestione da parte della Soprintendenza per i beni artistici e storici del Piemonte, con lavori di disinfestazione e restauro durati oltre dieci anni conclusisi con la riapertura del 2007.\nNel giardino \u00e8 stata riportata in vita la vigna, cos\u00ec che nel 2008 \u00e8 stato possibile eseguire la prima vendemmia di Freisa.\nLa villa \u00e8 stata spesso scelta come set cinematografico: la prima occasione documentata riguarda un cortometraggio nell'epoca pionieristica del cinema muto torinese, prodotto nel 1909 dalla Ambrosio Film col titolo di \"Spergiura!\". La pi\u00f9 recente \u00e8 del 2014, quando viene girata all'interno e all'esterno della villa la miniserie \"La bella e la bestia\".\nDescrizione.\nLa Villa della Regina si trova sullo spartiacque tra la Val San Martino e la Val Salice, ai piedi del parco cittadino di Villa Genero ed \u00e8 raggiungibile in pochi minuti con la strada che dalla chiesa della Gran Madre di Dio sale ad Est su per la collina. \u00c8 stata visitabile sia all'esterno che all'interno nei fine settimana con prenotazione obbligatoria, mentre dall'aprile 2011 ha orari di apertura tipici dei musei statali.\nEsterni e giardino.\nLa struttura \u00e8 tipicamente seicentesca con un celebre giardino all'italiana ad anfiteatro nel retro.\nUna volta percorso il viale di accesso, si ha di fronte l'antistante piazza-terrazza ellittica (il cosiddetto \"Gran Rondeau\"), consistente in una doppia scala con fontana centrale di 20\u00a0m di diametro. Dentro la fontana trova posto una scultura in marmo del dio Nettuno seduto e ai suoi bordi giacciono 12 statue di divinit\u00e0 fluviali. Lo scenografico \"Gran Rondeau\" permette di salire ad un piazzale di forma rettangolare che termina al fondo con uno scalone a tenaglia e una vasca centrata pi\u00f9 piccola della precedente, detta \"Vasca della Sirena\" perch\u00e9 contiene una statua in marmo di Sirena.\nIl corpo centrale della facciata principale del palazzo \u00e8 in posizione leggermente avanzata rispetto ai due padiglioni laterali che lo affiancano. Il tetto della facciata centrale \u00e8 coronato da una balaustra a forma di U con 6 grandi statue.\nDietro il palazzo si estende un vasto giardino emiciclico scavato nella collina, posto su 3 livelli suddivisi da filari di siepi di bosso. Dal corpo centrale della facciata retrostante si sviluppa un'esedra semicircolare che racchiude una piccola vasca quadrilobata in marmo. L'ambiente dell'esedra \u00e8 delimitato da un muro semicircolare su cui sono scavate 20 nicchie quasi tutte adorne di statue. Nel mezzo del muro che circoscrive l'esedra, in corrispondenza di due obelischi, si apre una scalinata che porta ad un'ulteriore vasca prospiciente la \"Grotta del Re Selvaggio\". Questa non \u00e8 nient'altro che un parallelepipedo di marmo diviso in tre parti e decorato al suo interno con specchiature e pietre policrome; al fondo della galleria mediana troneggia la statua del Re Selvaggio.\nSuperata la Grotta, la scalinata prosegue verso il culmine centrale dell'anfiteatro: si tratta del \"Belvedere superiore\", alla cui base sorge la circolare \"Fontana del Mascherone\". La fontana alimenta dall'alto la cosiddetta \"Cascatella della Naiade\", in pratica una modesta cascata a gradini di pietra paralleli che affianca la scalinata e conduce l'acqua verso le fontane sottostanti tramite un sistema di canalizzazioni. Il Belvedere superiore domina invece dall'alto palazzo e giardino ed \u00e8 la costruzione pi\u00f9 elevata della Villa della Regina.\nAll'estremit\u00e0 Sud della Villa, a destra della facciata principale, sorge il gi\u00e0 citato \"Padiglione dei Solinghi\", una costruzione a due piani isolata e seminascosta dal bosco circostante.\nL'acqua che alimenta il circuito delle vasche e fontane \u00e8 attinta da varie sorgenti naturali nella collina soprastante. A coronamento del giardino si estende un grande bosco.\nNel 2016 il parco di Villa della Regina \u00e8 stato scelto dal comitato scientifico del concorso \"Il Parco Pi\u00f9 Bello\" tra i dieci parchi e giardini pi\u00f9 belli d'Italia.\nInterni.\nAll'interno della residenza si trovano affreschi e quadri di Giovanni Battista Crosato, Daniel Seiter e Corrado Giaquinto, posti nel grande salone principale. Nelle sale adiacenti sono notevoli i quattro Gabinetti Cinesi in raffinato legno laccato e dorato. Gran parte degli stucchi, fra i quali le decorazioni dell'anticamera con soffitto verde e della sala di Anna Maria di Orl\u00e9ans, sono opera di Pietro Somazzi.\nBibliografia.\nSulle decorazioni e l'arredo interno:"}
{"id": "106575", "revid": "125100285", "url": "https://it.wikipedia.org/wiki?curid=106575", "title": "Normativa elettrica", "text": "La normativa elettrica indica l'insieme delle regole che disciplinano il settore dell'impiantistica elettrica.\nDescrizione.\nLe norme perseguono la razionalizzazione, assicurano la qualit\u00e0 e contribuiscono alla sicurezza del lavoro, normando le attivit\u00e0 del settore sia a livello nazionale che internazionale, ove previsto.\nPossono essere stabilite per legge, sotto forma di norma giuridica o di norma tecnica; l'applicazione \u00e8 generalmente obbligatoria, e non ammette deroghe dalle parti interessate. Le norme giuridiche potrebbero indicare , ad esempio, il modo principale per adempiere ai requisiti di sicurezza, mentre quelle tecniche i criteri cui attenersi nella realizzazione di impianti ed i materiali da utilizzare.\nSettori di applicazione.\nImpianti in bassissima tensione e segnali.\nFunzionamento e sicurezza di impianti che operano con tensioni molto basse, al di sotto di 50 Volt, come ad esempio impianti citofonici, telefonici, informatici, antifurto e di antenna televisiva.\nImpianti a bassa tensione.\nSono gli impianti con tensione elettrica fino a 1000 Volt in corrente alternata e 1500 Volt in corrente continua, e comprendono la maggior parte degli impianti privati, sia civili che industriali.\nImpianti a tensione media e alta.\nQuesti impianti, con tensioni superiori ai 1000 Volt in corrente alternata, sono prevalentemente in uso da parte delle societ\u00e0 di produzione e distribuzione di energia elettrica. La distinzione fra media ed alta \u00e8 puramente di uso tecnico, generalmente con media tensione si intende un valore di tensione compreso fra i 1000 Volt e i 30.000 Volt.\nSicurezza delle macchine industriali.\nDefinizione delle forme minime di sicurezza su macchinari elettrici al fine di prevenire gli incidenti sul lavoro come ad esempio interruttori di sicurezza ed emergenza, protezioni contro l'accesso.\nCompatibilit\u00e0 elettromagnetica.\nLimitazione delle emissioni massime di disturbi elettromagnetici da parte di dispositivi elettrici ed elettronici e minima suscettibilit\u00e0 di questi da parte dei disturbi presenti nell'ambiente. Nell'Unione europea la direttiva compatibilit\u00e0 elettromagnetica obbliga i fabbricanti ad applicare le migliori tecniche progettuali e a dimostrarne l'efficacia attraverso prove \"di tipo\" (ovvero su diversi esemplari prima della immissione in commercio) e \"periodiche\" (in diversi casi applicabili anche a dispositivi in esercizio, durante la loro vita). La conformit\u00e0 a questo aspetto \u00e8 parte integrante del processo di qualificazione del prodotto, concluso con la marcatura CE. In passato \u00e8 stata alquanto diffusa la convinzione errata che il simbolo \"CE\" avesse il significato di \"compatibilit\u00e0 elettromagnetica\" (che invece viene chiamata EMC), a causa della coincidenza dell'acronimo.\nVa infine ricordato che i criteri di compatibilit\u00e0 sono definiti in base alla destinazione d'uso del dispositivo elettrico e possono essere pi\u00f9 o meno stringenti: ad esempio, i dispositivi medici devono rispettare criteri di suscettibilit\u00e0 molto pi\u00f9 elevati di quelli applicabili ad un comune elettrodomestico.\nProtezione da fulminazione.\nProtezione di persone e beni dai fulmini, progettazione degli impianti parafulmine e coordinamento con gli altri impianti elettrici\nNel mondo.\nAll'elaborazione di norme aventi validit\u00e0 internazionale contribuiscono prevalentemente due organizzaizoni principali:\nItalia.\nIn Italia le norme tecniche che definiscono la modalit\u00e0 di costruzione e installazione dei componenti elettrici sono redatte dal Comitato Elettrotecnico Italiano (CEI) fondata nel 1909. A queste si \u00e8 affincata una produzione legislativa sol per\u00f2 a partire dal secondo dopoguerra.\nSvizzera.\nL'associazione svizzera di normazione (Schweizer Normenvereinigung, SNV) \u00e8 l'organizzazione di normazione nazionale della Svizzera e gestisce circa 12.000 documenti, che definisce gli standard in Svizzera.\nL'\"Electrosuisse SEV\", nata a Berna nel 1889 da associazione privatistica, \u00e8 un organismo pubblico federale con sede a Zurigo che dispone regole tecniche.\nUnione Europea.\nNell'Unione europea, le attivit\u00e0 di normalizzazione a livello europeo sono svolte da tre organizzazioni normative:"}
{"id": "106582", "revid": "1318658", "url": "https://it.wikipedia.org/wiki?curid=106582", "title": "Castello di Moncalieri", "text": "Il castello reale di Moncalieri sorge sulla sommit\u00e0 di una collina nel centro storico di Moncalieri, nella citt\u00e0 metropolitana di Torino. Assieme ad alcune delle altre residenze sabaude \u00e8 dal 1997 nella lista dei patrimoni dell'umanit\u00e0 dell'UNESCO. Al suo interno si trovava la caserma dei carabinieri \"maggiore Alfredo Serranti\",sede del 1\u00ba Reggimento carabinieri \"Piemonte\".\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale del Piemonte, nel dicembre 2019 divenuto Direzione regionale Musei.\nStoria.\nOrigini del castello.\nIntorno all'anno 1200 Tommaso I di Savoia costru\u00ec su questa collina, che domina il passaggio sul Po in un punto dove la sua larghezza \u00e8 relativamente modesta non avendo ancora ricevuto le acque del Sangone e della Dora Riparia, un massiccio fortilizio per controllare l'accesso da sud a Torino. Moncalieri costituisce infatti la porta di accesso a Torino sulla via di Asti, come Rivoli lo \u00e8 dalla via di Francia; da Moncalieri in avanti inoltre il Po si avvicina definitivamente alle colline per tenersi continuamente a oriente della citt\u00e0.\nNel corso della seconda met\u00e0 del XV secolo sotto il dominio della duchessa Jolanda, moglie di Amedeo IX di Savoia, l'impianto primitivo fu ampliato per renderlo dimora ducale e trasformarlo in una villa di delizie; qui nel 1475 vi venne stipulato il trattato di Moncalieri tra la duchessa Jolanda, Carlo duca di Borgogna e Galeazzo Sforza, duca di Milano.\nEmanuele Filiberto (1528-1580) us\u00f2 il castello quale dimora saltuaria.\nCarlo Emanuele I, suo successore, diede inizio ai lavori di ampliamento dell'antico maniero, che continuarono per volere di Vittorio Amedeo I e della \"madama reale\" Cristina di Francia, figlia di Enrico IV (1634-1675), portando il castello, nell'arco di un sessantennio, in cui vi lavorarono (spesso sovrapponendo le loro opere), Amedeo di Castellamonte, Andrea Costaguta, Carlo Morello e vari architetti, all'attuale configurazione. Delle quattro torri circolari originarie, due sono visibili in facciata, ma rivestite in mattoni nel XVIII secolo, mentre la terza torre \u00e8 stata portata alla luce durante i recenti lavori di restauro ed \u00e8 visibile nel percorso di visita dell'appartamento reale della principessa Maria Letizia, sito al piano terreno. In questo lungo periodo vennero apportate modifiche anche al parco superiore, la cui superficie fu ampliata; furono realizzati giardini e giochi di fontane, eseguiti dal Vignon.\nNel regno di Sardegna.\nIl castello fu la residenza preferita di Vittorio Amedeo II (1666-1732) che vi mor\u00ec, dopo aver abdicato in favore del figlio Carlo Emanuele III, il quale vi tenne prigioniero il padre con la seconda moglie, la marchesa di Spigno, dopo il tentativo dello stesso di riprendere il trono.\nDurante il regno del re di Sardegna Carlo Emanuele III, il castello fu oggetto di numerosi interventi, sotto la supervisione di Benedetto Alfieri, iniziando cos\u00ec una fase costante di abbellimenti, fino al culmine, raggiunto nel 1775, grazie all'intervento dell'architetto messinese Francesco Martinez, durante il regno di Vittorio Amedeo III (1726 - 1796). A lui si affiancarono il Baijs, il Mosso ed il Revelli; i lavori prevedevano la costruzione della cappella vicino allo scalone principale, la modifica della facciata interna, la costruzione della \"Carrozzere\" nel piazzale ubicato davanti al castello - l'attuale \"Giardino delle Rose\" - lavori di riarredo degli appartamenti, lavori di riallestimento al parco e antiparco soprastante - aventi una superficie di - a cura di Michele Bernard e Mario Ludovico Quarini.\nNel castello morirono Vittorio Amedeo III nel 1796 ed il figlio Vittorio Emanuele I nel 1824, dopo l'abdicazione in favore del fratello Carlo Felice di Savoia nel 1821.\nL'arrivo delle truppe francesi (Moncalieri \u00e8 stato il primo castello ad essere occupato dai Francesi nell'avanzata in Piemonte del 1798) port\u00f2 gravi danni: infatti esso venne usato come caserma, ospedale militare e carcere, mentre una zona del parco venne utilizzata quale cimitero.\nTornato nelle mani dei Savoia con la \"Restaurazione\", Vittorio Emanuele I nel 1817 inizi\u00f2 opere di restauro del complesso: le lunghe maniche laterali vennero arredate con grandi quadri raffiguranti le gesta dei regnanti. Fu rifatto lo scalone principale, edificando l'attuale a tre rampe ed affidando le sculture al professore Giacomo Spalla, il quale recuper\u00f2 le parti della vecchia costruzione; contemporaneamente vennero modificati gli appartamenti limitrofi; venne inoltre costruita la \"Cavallerizza\" al fondo del cortile principale.\nDopo Carlo Felice di Savoia (1765-1831), fratello di Vittorio Emanuele I, che regn\u00f2 per un decennio, essendosi estinto il ramo primogenito dei Savoia, nel 1831 la successione al trono pass\u00f2 al ramo Savoia-Carignano con Carlo Alberto di Savoia detto \"il magnanimo\" (1798-1849), che scelse il castello quale residenza reale, apportando ulteriori ammodernamenti, soprattutto interni ed il castello divenne sede dei giovani principi, che qui studiarono.\nDurante gli anni del \"Risorgimento\", Vittorio Emanuele II, che lo preferiva a Palazzo Reale a Torino, oltre che continuare la tradizione e farne sede di studio per i suoi figli, fece arredare numerosi appartamenti secondo il suo gusto tra cui quello destinato a lui e alla regina Maria Adelaide d'Asburgo-Lorena, che sub\u00ec lavori di restauro e di abbellimento sotto la direzione di Giuseppe Devers, che diede l'impronta di gusto eclettico della seconda met\u00e0 dell'Ottocento, cancellando quasi completamente i ricordi dei secoli passati.\nIl 20 novembre 1849 fu firmato nel castello il famoso Proclama di Moncalieri con cui il re scioglieva la Camera dei deputati e faceva appello agli elettori affinch\u00e9 appoggiassero al ruolo di presidente del Consiglio Massimo d'Azeglio favorevole ad approvare il trattato di pace con l'Austria.\nIn questo periodo vennero realizzati nuovi lavori, documentati da \"I testimoniali di Stato del Genio Civile\", a firma dell'architetto Foglietti e dell'ingegnere Giuseppe Tonta. Fu demolita la scala del padiglione sud-est e quindi ricostruita aggiungendo un corpo in pi\u00f9, furono modificati i vari appartamenti assegnando una diversa distribuzione agli ambienti; fu realizzato un nuovo atrio nella parte est del castello; furono costruiti i fabbricati laterali est e ovest. Nel parco fu costruita la \"Torre del Roccolo\", fu ampliato il \"Ninfeo\" settecentesco attraverso la realizzazione di serre: si costru\u00ec, al centro del cortile, una grande cisterna per la raccolta delle acque e fu creato un laghetto.\nNel regno d'Italia.\nIl castello, nella seconda met\u00e0 del secolo, fu residenza di regine madri e principesse reali, come la principessa Maria Clotilde di Savoia, figlia di Vittorio Emanuele II, e sua figlia Maria Letizia Bonaparte, che vi mor\u00ec il 25 ottobre 1926.\nDal 1927 il castello di Moncalieri fu sede della Scuola Allievi Ufficiali di complemento Artiglieria del corpo d'armata di Torino fino alla fine del 1943, quando divenne il comando della Guardia nazionale repubblicana di frontiera.\nDal dopoguerra.\nNel novembre 1945 fu destinato ai Carabinieri, che vi trasferiscono da Torino il Battaglione Allievi, sostituito nel 1948 con la Scuola Allievi Sottoufficiali, che in precedenza aveva sede a Firenze. Nel 1969 la Scuola viene trasferita a Velletri e, nello stesso anno, il Comando del I Battaglione dei Carabinieri si trasferisce dalla Caserma Cernaia al Castello (denominato caserma maggiore \"Alfredo Serranti\"), assumendo, dal 1977, la denominazione 1\u00ba Battaglione \"Piemonte\".\nGli appartamenti reali sono stati restaurati e aperti al pubblico nel 1991. Il Castello Reale \u00e8 una delle Residenze Sabaude del Piemonte che sono iscritte dal 1997 nella Lista del Patrimonio Mondiale UNESCO.\nIl 5 aprile 2008 uno dei torrioni \u00e8 stato danneggiato da un incendio, che ha interessato anche la sala del Proclama di Moncalieri. L'appartamento del Re e della Regina, coinvolti nell'incendio, sono rimaste non visitabili per tutto il periodo dei lavori di recupero, terminati nel 2017.\nDal 2014 il Battaglione viene elevato al grado di 1\u00ba Reggimento carabinieri \"Piemonte\".\nDal 2017 il castello reale, tornato visitabile, \u00e8 in parte sede del reggimento e in parte \u00e8 adibito a mostra permanente in omaggio alla principessa Maria Letizia Bonaparte.\nConsiderato uno dei castelli pi\u00f9 infestati da presenze spirituali in Italia, dal 17 al 19 marzo 2017 ha ospitato la prima edizione del Festival Internazionale dell'Esoterismo (presso l'ex Foro Boario).\nStruttura.\nLa struttura attuale del castello \u00e8 a ferro di cavallo rivolto verso nord, con quattro possenti torrioni angolari parallelipedi. I corpi laterali presentano cinque piani e le pareti in laterizio presentano robusti contrafforti. Due corpi di fabbrica paralleli ai corpi laterali creano altrettante corti esterne adibite a scuderie e appartamenti della servit\u00f9. La facciata meridionale guarda un piccolo giardino all'italiana e presenta due torrette cilindriche, vestigia dell'antico castello quattrocentesco. Originale il belvedere all'ingresso nord.\nParco.\nIl giardino all'inglese si estende sulla collina per circa 10 ettari. \u00c8 oggetto lavori di restauro che permetteranno il recupero della componente vegetale e degli edifici presenti nel parco, tra cui la \"Cavallerizza\" (la pi\u00f9 estesa delle residenze sabaude con i suoi metri quadrati e il cui restauro \u00e8 stato completato), la Casa del Vignolante, la Torre del Roccolo e il laghetto delle ninfee. "}
{"id": "106583", "revid": "1318658", "url": "https://it.wikipedia.org/wiki?curid=106583", "title": "Castello della Mandria", "text": "Il Castello della Mandria, chiamato anche Borgo castello \u00e8 una residenza reale, storicamente appartenuta ai Savoia, situato all'interno del parco naturale La Mandria ed eretto in varie fasi dal 1708 al 1861 . Il complesso del castello con gli appartamenti reali, dei giardini e del parco costituisce oggi un polo museale delle residenze sabaude, parte del sito seriale UNESCO iscritto alla Lista del Patrimonio dell'umanit\u00e0 dal 1997.\nStoria.\nLa storia del \"Borgo Castello\" risale alla fine del XVII secolo, in seno ad un ampio progetto di riorganizzazione dei territori circostanti la Reggia di Venaria Reale: nel 1693 nel luogo in cui oggi sorge il castello, fu costruita una struttura destinata all'allevamento di cavalle di razza denominata \"Mandria vecchia\". pochi anni pi\u00f9 tardi, il duca di Savoia Vittorio Amedeo II affid\u00f2 all'architetto di corte Michelangelo Garove la realizzazione di un palazzo pi\u00f9 grande e strutturato, ampliandone la funzione destinandolo non solo all'allevamento equino, ma anche per attivit\u00e0 di svago. Il primo disegno di Garove prevedeva due due padiglioni uniti da una manica di collegamento; una mappa di poco successiva, per\u00f2, figurava la pianta quadrata del castello. Alla morte dell'architetto, sopraggiunta nel 1713, i lavori passarono al successore, Filippo Juvarra: egli, oltre a procedere con i lavori, progett\u00f2 nel 1721 un ampliamento creando un secondo cortile.\nNel 1860, su richiesta di Vittorio Emanuele II, iniziano i lavori di ingrandimento e allestimento degli appartamenti reali oggi restaurati e visitabili, ai quali lavora anche Ernesto Melano, che lo trasformano in complesso di 35.000 m2, che si presenta oggi come un rettangolo di 280 metri per 100 con tre corti interne.\nNel 1861 si realizzano nella tenuta i due casini di caccia, la \"Villa dei Laghi\" e \"La Bizzarr\u00eca\". Sempre in quel periodo Vittorio Emanuele II fonda un \"Giardino di acclimatazione\" sull'esempio di quelli londinesi e parigini, in cui animali estranei alla fauna piemontese possono trovare un ambiente a loro favorevole. Lo scopo era principalmente venatorio ma anche economico-commerciale. Contemporaneamente si posano le fondazioni della \"manica neogotica\" e Vincenzo Vela scolpisce il gruppo in pietra raffigurante un cavallo marino che lotta con un tritone, posta nella fontana al centro della prima corte.\nGli edifici sono tutti in cotto, come per Palazzo Carignano. Con la morte di Vittorio Emanuele II, avvenuta nel 1878, la tenuta viene ereditata dal figlio Umberto I che decider\u00e0 di disfarsene e negli anni '80 dell'Ottocento la vender\u00e0 alla famiglia, da poco nobilitata al titolo di marchesi, Medici del Vascello. Questi tentarono in un primo periodo di dar vita ad un'azienda agricola, ma il terreno della Mandria non era adatto ad essere coltivato, cos\u00ec in un secondo periodo si dedicheranno all'allevamento che invece dar\u00e0 buoni frutti tanto che la tenuta vede crescere sempre di pi\u00f9 i suoi abitanti, che arriveranno ad essere circa 1000, dando vita cos\u00ec ad una vera e propria comunit\u00e0.\nNel secondo dopoguerra per\u00f2 i marchesi si vedranno costretti a vendere dei lotti di terreno, una parte andr\u00e0 alla FIAT che ne far\u00e0 una pista di collaudo, altri due lotti diventeranno campi da golf ed in un'altra porzione sorger\u00e0 un esclusivo centro residenziale.\nNel 1976 la Regione Piemonte acquista il castello e oltre 1300 ettari di parco, istituendovi il \"Parco Regionale La Mandria\". Nel 1995 acquister\u00e0 la \"Villa dei Laghi\" che i Medici del Vascello avevano venduto ad una famiglia di finanzieri milanesi, i Bonomi Bolchini.\nDal 1997, il corpo degli appartamenti e la manica neogotica sono stati iscritti alla lista del Patrimonio Mondiale dell'Umanit\u00e0 come parte del sito seriale UNESCO Residenze Sabaude\nAd oggi (2018) il Borgo Castello della Mandria versa in stato di abbandono, poich\u00e9 i lavori di trasformazione e recupero in chiave turistico-terziaria degli edifici ottocenteschi sono stati interrotti e non pi\u00f9 ripresi."}
{"id": "106584", "revid": "1762097", "url": "https://it.wikipedia.org/wiki?curid=106584", "title": "Reggia di Venaria Reale", "text": "La reggia di Venaria Reale (in piemontese \"\u00ebl Castel \u00ebd la Vener\u00eca\") \u00e8 una delle residenze sabaude parte del sito seriale UNESCO iscritto alla Lista del Patrimonio dell'umanit\u00e0 dal 1997.\nLa reggia di Venaria fu progettata dall'architetto Amedeo di Castellamonte. A commissionarla fu il duca Carlo Emanuele II che intendeva farne la base per le battute di caccia nella brughiera collinare torinese.\nLo stesso nome in lingua latina della reggia, \"Venatio Regia\", viene fatto derivare dal termine \"reggia venatoria\".\nAl borgo si unirono molte case e palazzi di lavoratori e normali cittadini che vollero abitare nei dintorni della reggia, fino a far diventare Venaria Reale un comune autonomo della provincia di Torino.\nLa scelta del sito, ai piedi delle Valli di Lanzo, fu favorita dalla vicinanza degli estesi boschi detti del \"Gran Paese\", ricchissimi di selvaggina: un territorio che si estende per un centinaio di chilometri fino alle montagne alpine, giungendo a sud e a est in prossimit\u00e0 del capoluogo.\nNel 2018 ha fatto registrare 1\u00a0048\u00a0834 visitatori, risultando il settimo sito museale statale italiano pi\u00f9 visitato, mentre nel 2017, a dieci anni di distanza dall'inaugurazione del sito turistico, la Guida Michelin ha assegnato alla reggia di Venaria l'agognata terza \"stella\".\nNel 2019 il giardino della Reggia \u00e8 stato eletto parco pubblico pi\u00f9 bello d'Italia.\nStoria.\nProbabilmente l'idea di creare una reggia a Venaria nacque da Carlo Emanuele II di Savoia dall'esempio del Castello di Mirafiori (o di \"Miraflores\"), luogo destinato alla moglie del duca Carlo Emanuele I, Caterina Michela d'Asburgo situato nel quartiere che da quella reggia avrebbe poi preso proprio il nome Mirafiori.\nCarlo Emanuele II, volendo anch'egli creare una reggia che si legasse al proprio nome e a quello della consorte, Maria Giovanna Battista di Savoia-Nemours, compr\u00f2 i due piccoli villaggi di Altessano Superiore ed Inferiore dalla famiglia di origine milanese Birago, che qui aveva dato vita a importanti piantagioni. Il luogo venne in seguito ribattezzato \"la Venaria\" perch\u00e9 destinato agli svaghi venatori.\nI lavori vennero progettati dal 1658 ed affidati agli architetti Amedeo di Castellamonte e Michelangelo Garove. L'opera si protrasse nel tempo fino almeno al 1675, quando il borgo di Venaria (realizzato con una pianta atta a disegnare un Collare dell'Annunziata) e il Palazzo erano gi\u00e0 in buona parte completati, in particolare, la reggia di Diana, cuore della struttura. In ogni caso, i lavori non si fermarono e, anzi, si protrassero nel tempo: dopo che il 1\u00ba ottobre 1693 i francesi distrussero alcune costruzioni, Vittorio Amedeo II commission\u00f2 un ulteriore intervento sulla reggia, che venne ristrutturata.\nUlteriori danni vennero inflitti durante l'assedio del 1706, quando i francesi di Louis d'Aubusson de la Feuillade vi presero dimora, danneggiando molte strutture destinate, in quel periodo, alla soldataglia; Vittorio Amedeo II, data la morte del Garove, affid\u00f2 il progetto a Filippo Juvarra che realizz\u00f2 strutture come la scuderia e la chiesa di Sant'Uberto. Nel 1739, tre anni dopo la morte di Juvarra, Carlo Emanuele III affid\u00f2 a Benedetto Alfieri il compito di ampliare la scuderia e di realizzare delle gallerie di comunicazione all'interno del complesso.\nAnche durante dominazione napoleonica la reggia sub\u00ec serie trasformazioni, in particolare, i giardini, distrutti per farne una piazza d'armi: l'intero complesso, infatti, venne trasformato in caserma e, con la Restaurazione, questa destinazione fu mantenuta. Il complesso si conferm\u00f2 pure come il centro nevralgico della Cavalleria sabauda, ospitando, tra l'altro, una scuola di equitazione militare di prestigio europeo (in seno alla quale maturarono innovativi metodi di equitazione, di combattimento, di affardellamento) e un allevamento di stalloni.. Nel periodo che va dalla fine delle guerre napoleoniche fino al 1978 la reggia fu utilizzata a fini militari causandone un progressivo degrado.\nIl restauro.\nLa svolta avvenne nel 1978, quando la reggia venne ceduta alla Soprintendenza per i lavori di restauro. Una vibrante e argomentata esortazione ad avviare senza indugi i necessari radicali restauri del manufatto venne da Federico Zeri che, in una trasmissione televisiva dedicata alla Venaria, mostr\u00f2 al grande pubblico lo stato di intollerabile degrado in cui versava il sito. Nel 1998 ebbe inizio l'imponente opera di restauro con lo sblocco dei fondi nazionali ed europei. I lavori, pari ad una spesa di oltre 280 milioni di euro, riguardano un'area di 250.000\u00a0m\u00b2 di fabbricati e di 800.000\u00a0m\u00b2 di aree incolte ritrasformate in giardini seguendo i progetti originali. Questi interventi sono stati resi possibili anche grazie ai fondi del gioco del lotto, in base a quanto regolato dalla legge 662/96.\nL'apertura del complesso si \u00e8 tenuta il 13 ottobre 2007.\nPeriodicamente sono recuperati e inaugurati nuovi spazi, come le Citroni\u00e8re e le Scuderie aperte al pubblico nel 2009. Nel 2011, in occasione del 150\u00ba anniversario dell'unit\u00e0 d'Italia, la reggia e i giardini sono stati sede di mostre ed eventi dedicati alle eccellenze del Paese.\nLa reggia di Venaria \u00e8 gestita dalla Struttura Flessibile del Complesso della Venaria Reale, diretta da Alberto Vanelli.\nSempre in un'ala della reggia \u00e8 stata inaugurata la scuola di restauro della Venaria Reale.\nIl complesso.\nAccedendo dall'entrata principale si viene accolti nella corte d'onore, nel centro della quale sorgeva una fontana detta del cervo, la facciata principale in intonaco con cornucopie conchiglie e frutti risulta sulla parte destra come \"sfregiata\" da una cesura di mattoni a vista che delimitano la parte seicentesca da quella settecentesca, successiva all'intervento del primo architetto di corte Amedeo di Castellamonte.\nLa parte sinistra del complesso presenta l'intervento del secondo architetto di corte Michelangelo Garove 1699-1713 in sintesi la realizzazione di due torrioni con tetti detti alla \"Mansart\" ricoperti di Scandole, mattonelle pentagonali multicolori in ceramica, uniti da una Gran Galleria erroneamente indicata a met\u00e0 del XX secolo, come quella di Diana. Il pittore Giacomo Casella esegu\u00ec col cognato Giovanni Andrea Casella la \"decorazione pittorica\" della sala dei templi di Diana: \"Britomarte consegna un tempio a Diana\", degli anni 1660-1663.\nNegli interni si trovavano stucchi, statue, dipinti, (secondo il Castellamonte, oltre quattromila quadri), realizzati da valenti artisti, tra cui Vittorio Amedeo Cignaroli, Pietro Domenico Olivero e Bernardino Quadri. Sulle pareti si stagliano raffigurazioni di selvaggina che istituiscono un rimando alla funzione venatoria della struttura. Le decorazioni a stucco spesso sono dovute all'arte dello stuccatore Pietro Somazzi, in ambienti trasformati in epoca successiva, oppure in sale all'interno della reggia di Diana e nei vani di raccordo con il padiglione eretto da Michelangelo Garove, dove si assiste ad un vero e proprio trionfo di abilit\u00e0 esecutiva. Nel 1718 nella Pietro Filippo Somazzi ottenne l'esecuzione degli stucchi della galleria, attenendosi al disegno dell'architetto Filippo Juvarra.\nA illustrare il complesso della reggia, esiste un modello estremamente accurato realizzato da Carlo Costantini.\nI giardini.\nI giardini della reggia sono completamente spariti da quando i francesi di Napoleone li trasformarono in piazza d'armi: un'opera estremamente significativa del complesso si perse per sempre. Rimasero i disegni d'epoca, che mostravano lo splendido giardino alla francese diviso in tre terrazze collegate con scenografiche scalinate e architetture (come la torre dell'orologio del primo cortile) che le collegano: la fontana dell'Ercole, il teatro ad emiciclo e i parterre.\nSolo di recente Venaria Reale vede rinascere la sua ambientazione naturale, grazie ai lavori che stanno interessando la struttura (scuderie, reggia di Diana, eccetera). Attualmente sono stati resi fruibili al pubblico i settori gi\u00e0 ultimati, oltretutto danneggiati in parte dal violento nubifragio del giugno 2007. Nel Parco Basso sono visibili alcune opere di Giuseppe Penone, in netto contrasto con la struttura barocca del complesso: tra esse, il tronco di un cedro, alto dodici metri, dal quale escono i fumi degli impianti delle centrali termiche della palazzina.\nNel 2019 i giardini della Venaria si sono aggiudicati la XVII edizione del concorso \"Il Parco Pi\u00f9 Bello d'Italia\" (categoria \"parchi pubblici\").\nScuderie Juvarriane.\nLe scuderie Juvarriane sono costituite da un grande atrio (sala 57) che d\u00e0 sui giardini, ed un grande ambiente voltato diviso in due da un muro: la Scuderia Grande (sala 58) sul lato nord, e la Citroneria (sala 59) sul lato sud. La Citroniera \u00e8 costituita da una grande galleria voltata (lunga 148 metri, larga 14, e alta 16) la cui funzione antica era il deposito invernale degli agrumi coltivati nei giardini. Le pareti laterali sono scandite da nicchie che imprimono dinamismo alla galleria, e a sud le pareti sono scandite da archi sormontate da oculi che danno sul giardino mrentre la parete nord (che separa l'ambiente dalle scuderie) presenta dei serramenti in trompe l'oeil che riproducono gli archi. L'ambiente \u00e8 usato per mostre temporanee. La scuderia grande (lunga 148 m, larga 12 e alta 15) conteneva all'epoca circa 200 cavalli e riparava il lato nord della Citroniera in inverno. Nell'ambiente sono esposte carrozze, uniformi, ed il Bucintoro veneziano. Quest'ultimo fu fatto realizzare a Venezia da Vit\u00adtorio Amedeo II fra il 1729 e il 1731. Tra le carrozze esposte vi sono la \"Berlina dorata\" di gala, commissionata da Vittorio Emanuele IIasceso al trono d\u2019Italia, la \"Berlina argentata\" della regina Margherita e alcune carrozze di Umberto I e Vittorio Emanuele III. Inoltre, \u00e8 esposta temporaneamente la carrozza di Napoleone. \nIl Centro per la conservazione e il restauro.\nNell'area delle ex scuderie, su una superficie di circa 8000 metri quadrati, si trova uno dei principali centri di restauro italiani, costituito da una serie di laboratori dedicati alla diagnostica, al restauro e alla conservazione delle opere d'arte.\nLa chiesa di Sant'Uberto.\nAlla morte di Michelangelo Garove avvenuta nel 1713 segu\u00ec nel 1716 la ricostruzione per opera di Filippo Juvarra, della Gran Galleria e parallelamente la costruzione della chiesa di Sant'Uberto (1716-1729), incastonata tra i palazzi tanto da non permetterne la costruzione della cupola, che venne affrescata come \"trompe-l'\u0153il\" all'interno, la scuderia e la citroniera (1722-1728), oltre che un rimaneggiamento in stile francese delle facciate.\nGli ultimi lavori furono realizzati tra la seconda met\u00e0 del Settecento e l'inizio dell'Ottocento (scuderie e maneggio, scala della reggia di Diana, galleria di Sant'Uberto) dopodich\u00e9 la reggia fu quasi dimenticata a favore della Palazzina di caccia di Stupinigi (1729), pi\u00f9 conforme ai nuovi gusti delle corti europee.\nMostre.\nNel 2014 vennero esposte nella Sala delle Arti armature italiane, tedesche, indiane, giapponesi e della tradizione islamica tra Cinquecento e Ottocento provenienti dalla collezione del Museo Stibbert di Firenze e qui affiancate all'analoga collezione dell'Armeria Reale di Torino."}
{"id": "106586", "revid": "1444886", "url": "https://it.wikipedia.org/wiki?curid=106586", "title": "Palazzo del Quirinale", "text": "Il Palazzo del Quirinale, anche noto in epoca sabauda come Reggia del Quirinale e sotto i Papi come Palazzo Apostolico del Quirinale o Palazzo Papale del Quirinale, \u00e8 un palazzo storico di Roma, posto sull'omonimo colle e affacciato sull'omonima piazza; essendo dal 1870 la residenza ufficiale del Re d'Italia e dal 1946 del Presidente della Repubblica Italiana, \u00e8 uno dei simboli dello Stato italiano.\nCostruito a partire dal 1573, \u00e8 uno dei pi\u00f9 importanti palazzi della capitale, sia dal punto di vista artistico sia dal punto di vista politico: alla sua costruzione e decorazione lavorarono insigni maestri dell'arte italiana come Pietro da Cortona, Domenico Fontana, Alessandro Specchi, Ferdinando Fuga, Carlo Maderno, Giovanni Paolo Pannini e Guido Reni. Attualmente, ospita anche un ampio frammento d'affresco di Melozzo da Forl\u00ec.\nIl Palazzo si impose, soprattutto a partire dal pontificato di Paolo V Borghese, come residenza stabile dei papi (il Quirinale ha ospitato 30 papi, da papa Gregorio XIII a papa Pio IX), eretto infatti inizialmente come residenza estiva del romano pontefice, divenne sede pressoch\u00e9 alternativa ai palazzi vaticani. Con il colle del Quirinale i papi erano in pi\u00f9 agevole contatto con le sedi delle congregazioni pontificie (ovvero la residenza dei loro prefetti o decani) in cui la Curia si era riarticolata negli ultimi decenni del Cinquecento. Il Quirinale divenne cos\u00ec di fatto la residenza del pontefice nella sua qualit\u00e0 di sovrano, complementare a quella del Vaticano, che costituiva la sede del papa capo della Chiesa cattolica.\nResidenza complementare e non alternativa: \u00e8 per questo che il complesso vaticano si svilupp\u00f2 nel corso del '600 (fine dei lavori della basilica, costruzione della facciata, ultimazione del Palazzo Apostolico, erezione del colonnato), anche se i pontefici vi risiedettero, come mostrano le fonti, saltuariamente. Per contro, il Quirinale si svilupp\u00f2 quale palazzo secolare, quasi senza simboli religiosi visibili e soprattutto (unico tra i palazzi apostolici con questa particolarit\u00e0) privo di una chiesa aperta al pubblico. Interessato da un progetto che lo voleva residenza napoleonica nel tempo dell'occupazione francese di Roma (ma Napoleone Bonaparte non vi fece mai ingresso), dopo il 1870 divenne palazzo reale dei re d'Italia. Con la proclamazione della Repubblica Italiana, avvenuta a seguito del referendum istituzionale del 2 giugno 1946, l'edificio divenne la sede del presidente della Repubblica.\nIl palazzo del Quirinale ha una superficie di m\u00b2 ed \u00e8 per superficie il sesto palazzo nel mondo, nonch\u00e9 la seconda residenza di un presidente (prima \u00e8 l'Ak Saray di Ankara). Si consideri che il complesso della Casa Bianca (Stati Uniti) ha superficie pari a 1/20 di quella del Palazzo del Quirinale.\nStoria.\nOrigini.\nPalazzo di Monte Cavallo e villa Carafa.\nGi\u00e0 prima della realizzazione del Palazzo del Quirinale, nell'area in parte occupata dal complesso centrale era presente una villa dei Carafa, nota come \"Villa di Monte Cavallo\" o come \"Villa d'Este al Quirinale\"\u02d0 era una delle residenze romane del cardinale Ippolito II d'Este (1509-1572). Proprietario di Villa d'Este a Tivoli, nel 1550 il cardinale ottenne in affitto la villa e la vigna dal cardinale Oliviero Carafa, per un periodo di cinque anni, che poi pi\u00f9 volte rinnov\u00f2, insieme con il nipote Luigi d'Este, trovandovi un luogo adatto ai propri soggiorni romani. \nFu proprio il cardinale Ippolito d'Este a realizzare i primi lavori alla villa dei Carafa che per\u00f2 si concentrarono essenzialmente sui terreni, che egli fece appianare e modificare, al fine di trarne giardini con fontane, con giochi d'acqua e con sculture antiche, rinvenute nella Roma del tempo\u02d0 il tutto a proprie spese.\nNel 1583 papa Gregorio XIII, spesso ospite personale del cardinale Ippolito d'Este, o di suo nipote Luigi d'Este, alla villa romana, incominci\u00f2 a proprie spese un ampliamento della villa, per farne una vera e propria residenza estiva con le credenziali di palazzo, dato che l'area era considerata pi\u00f9 salubre del colle Vaticano o del Laterano. Il progetto venne affidato all'architetto Ottaviano Mascherino e i lavori si conclusero due anni pi\u00f9 tardi, nel 1585; ma in quello stesso anno la morte del papa imped\u00ec al Mascherino di avviare un secondo progetto che prevedeva l'ampliamento del palazzetto, per trasformarlo in un grande palazzo, con ali porticate parallele e grande cortile interno. L'edificio costruito da Mascherino \u00e8 ancora riconoscibile nella testata nord del cortile d'Onore, caratterizzata da una facciata a doppia loggia e sormontata dalla torre panoramica, oggi nota come torre dei Venti, o torrino, successivamente innalzata con la costruzione del campanile a vela, su supposto progetto di Carlo Maderno e di Francesco Borromini.\nL'edificio di Ottaviano Mascherino, a ogni modo, pur essendo stato commissionato dal pontefice e abitato stabilmente dal cardinale d'Este, era ancora appartenente alla famiglia Carafa ed era passato in affitto al nipote del cardinale, Luigi d'Este\u02d0 a lui il pontefice defunto forse era intenzionato a lasciare la propriet\u00e0, dopo averla acquistata.\nAcquisizione di Sisto V.\nDecisamente conquistato dal luogo quando lo vide per la prima volta alla sua ascesa al soglio pontificio, il successore di Gregorio XIII, papa Sisto V, nel 1587 decise di far acquistare il terreno e la villa dalla Camera apostolica con l'intento di farne la sede estiva del pontificato, e poco dopo intervenne per ampliare il palazzo servendosi dell'opera di Domenico Fontana, da lui utilizzato in tutte le grandi opere architettoniche e urbanistiche del suo pontificato, e impegnato in un rimodellamento complessivo della zona, con la costruzione dell'asse Strada Pia e Strada Felice e del conseguente crocicchio delle Quattro Fontane e con la definizione dell'altra residenza \"privata\" del pontefice a Termini.\nAl Fontana si deve anche la sistemazione della piazza antistante, con il restauro delle statue dei Dioscuri (che fin dall'antichit\u00e0 erano situate sul Quirinale, ed erano tradizionalmente attribuite a Fidia e a Prassitele, come ancora dichiara il piedistallo), e l'erezione della prima fontana. Dal gruppo scultoreo deriv\u00f2 il toponimo \"Monte Cavallo\", che indicava la sommit\u00e0 del colle e la piazza, ancora oggi usato (bench\u00e9 ormai inesistente nelle toponomastica cittadina) da alcuni vecchi romani.\nPapa Clemente VIII (1592-1605), che pure abit\u00f2 la villa durante il periodo estivo, concentr\u00f2 i suoi sforzi per riordinare il parco del complesso, dando il via tra le altre cose alla costruzione della monumentale Fontana dell'Organo, contraddistinta da giochi d'acqua e fontane accompagnate dal suono di organo funzionante ad acqua.\nDal Seicento alla fine del XVIII secolo.\nPapa Paolo V fu il pontefice che commission\u00f2 il completamento dei lavori sul corpo di fabbrica principale del Quirinale e al quale si deve gran parte dell'aspetto attuale del palazzo. Egli affid\u00f2 i lavori di ampliamento a Flaminio Ponzio che realizz\u00f2 in sequenza l'ala verso il giardino, la Sala del Concistoro (oggi Salone delle Feste) e la Cappella dell'Annunziata, decorata dal 1609 al 1612 da Guido Reni con la collaborazione di Giovanni Lanfranco, Francesco Albani, Antonio Carracci e Tommaso Campana, caratterizzando il palazzo con una delle due sopraelevazioni tutt'oggi visibili. Con la morte di Ponzio nel 1613, i lavori di ampliamento vennero proseguiti da Carlo Maderno, autore dell'ala sulla via del Quirinale, dove realizz\u00f2 le sale pi\u00f9 famose di tutto il complesso tra cui la Cappella Paolina, gli appartamenti papali e la Sala Regia, ora detta dei Corazzieri.\nL'altezza della cappella e del salone dei Corazzieri imposero la costruzione di una seconda soprelevazione, ben visibile anche sulla facciata del palazzo. Il Salone dei Corazzieri fu decorato con un fregio dipinto, opera del quadraturista Agostino Tassi, autore del progetto e responsabile del cantiere della parete sud, mentre le altre tre pareti furono affidate a Carlo Saraceni e Giovanni Lanfranco; in modo minore contribuirono a questa impresa Alessandro Turchi, lo Spadarino, Paolo Novelli, Marcantonio Bassetti e, secondo Roberto Longhi, Pasquale Ottino. La presenza di quest'ultimo \u00e8 stata per\u00f2 pi\u00f9 volte messa in discussione negli ultimi decenni.\nPapa Urbano VIII prosegu\u00ec l'opera di ampliamento del complesso incominciata dai suoi predecessori con l'acquisto di molti terreni, ingrandendo la propriet\u00e0 verso oriente a vantaggio soprattutto delle dimensioni del giardino che quasi raddoppiarono; lo stesso papa procedette poi all'erezione di un muro di cinta che circond\u00f2 il nuovo perimetro del complesso del Quirinale, infine pens\u00f2 anche alla difesa del Palazzo facendo costruire un basso torrione di facciata con squadrate feritoie per le bocche dei cannoni. Parti superstiti di questa cinta muraria sono ancora visibili su via dei Giardini. Fu durante questo stesso periodo (1638) che Gian Lorenzo Bernini ottenne l'incarico di disegnare la loggia delle benedizioni collocata sopra il portale principale di accesso al palazzo.\nFu proprio il Bernini, sotto papa Alessandro VII, a progettare il fabbricato detto della Manica Lunga, realizzandone il primo tratto nel 1657-1659; l'edificio fu poi continuato nel 1722-1724 da Alessandro Specchi per papa Innocenzo XIII, e terminato da Ferdinando Fuga nel 1730-1732 per papa Clemente XII; a chiusura della Manica Lunga, il Fuga modific\u00f2 il seicentesco casino del conte di Cantalmaggio trasformandolo nella palazzina del segretario della cifra, oggi nota appunto come Palazzina del Fuga e ospitante gli uffici e gli appartamenti privati del presidente della Repubblica.\nIl 5 luglio 1770 Wolfgang Amadeus Mozart venne nominato cavaliere dell'Ordine dello Speron d'oro con una cerimonia tenutasi proprio al Palazzo del Quirinale.\nDa Napoleone alla presa di Roma.\nQuando Napoleone occup\u00f2 Roma e riusc\u00ec ad annetterla all'Impero francese (1809-1814), uno dei suoi primi pensieri fu proprio quello di occupare il palazzo del Quirinale e di rimaneggiarlo con l'intento di rivedere l'intera struttura per farne la residenza ufficiale dell'imperatore francese nella seconda citt\u00e0 dell'Impero dopo la capitale Parigi, in particolare dopo la nascita di Napoleone Francesco, figlio del Bonaparte e della sua seconda moglie Maria Luisa d'Austria, che ebbe il titolo di re di Roma.\nNella mente di Napoleone, sin dal 1805, vi era stata l'idea della conquista di Roma che era assimilabile alla volont\u00e0 di equiparare almeno idealmente l'impero napoleonico a quello romano, rievocando i fasti imperiali e tutte quelle idee di grandezza che erano tradizionalmente ricollegabili ai grandi eroi del passato. La conquista di Roma, luogo per eccellenza della memoria storica, rappresentava nella visione politica del Bonaparte un valore di continuit\u00e0 e la legittimazione stessa del potere imperiale da lui detenuto.\nDel breve intermezzo napoleonico, rimane ancora oggi la divisione della grande galleria che dava su piazza del Quirinale per ricavare tre ambienti tuttora sussistenti: la Sala Gialla, la sala di Augusto e la sala degli Ambasciatori. Questa ristrutturazione, eseguita per mano dell'architetto Raffaele Stern, port\u00f2 alla perdita dell'unit\u00e0 del preziosissimo ciclo di affreschi realizzati nel XVII secolo da Pietro da Cortona. Altri ambienti furono solo leggermente modificati. Ovviamente, il palazzo fu depredato dei suoi arredi e delle sue opere d'arte, in particolare due quadri di Tiziano e del Guercino; tuttavia Napoleone Bonaparte non fece in tempo a utilizzare personalmente il Quirinale, in particolare perch\u00e9 i fondi a esso destinati vennero dirottati per la campagna militare di Russia del 1812.\nCon la restaurazione pontifica, nel maggio del 1814 Pio VII fece il suo rientro a Roma tornando in possesso del Quirinale e da subito si adoper\u00f2 per cancellare ogni possibile traccia dell'occupazione napoleonica, servendosi a ogni modo dell'architetto Stern che gi\u00e0 aveva operato in loco sotto Napoleone. Fra gli interventi pi\u00f9 importanti attuati in questo periodo ricordiamo gli austeri affreschi della Cappella Paolina e la definitiva sistemazione della Fontana dei Dioscuri nel piazzale antistante l'ingresso.\nPio IX fu l'ultimo pontefice ad abitare il Quirinale dalla sua elezione sino alla Breccia di Porta Pia del 1870, dopo la quale i papi presero ufficialmente residenza nel Palazzo Apostolico su Piazza San Pietro.\nIl periodo sabaudo.\nIl palazzo del Quirinale fu residenza dei pontefici sino al 1871, quando Roma venne annessa al neonato Regno d'Italia e re Vittorio Emanuele II lo confisc\u00f2 per porvi la propria residenza ufficiale. Il palazzo, anche dopo la breccia di Porta Pia, rest\u00f2 occupato dalle guardie svizzere al servizio di Pio IX fino al 1\u00ba ottobre 1870, finch\u00e9 il generale Raffaele Cadorna, comandante del corpo di spedizione italiano, le fece allontanare con la forza. Il palazzo divenne quindi la residenza dei re d'Italia fino al 1946.\nDurante il loro soggiorno, i Savoia ristrutturarono diversi ambienti per adattarli alle nuove esigenze della Corte regia e per ribadire il ruolo della casata come nuovi sovrani del neonato regno d'Italia anche a Roma, che era stata uno dei capisaldi di resistenza al potere sabaudo. Il palazzo fu riarredato con mobilio di prevalente gusto neobarocco e neo rococ\u00f2 proveniente da varie regge di tutta la penisola, in particolare le residenze sabaude in Piemonte e il Palazzo Ducale di Colorno. Per le stanze si prescelse in particolare lo stile Luigi XIV per riportare il palazzo all'epoca del suo massimo splendore, il XVII secolo. Molti ambienti furono completamente ripensati, soprattutto durante il periodo di re Umberto I (1878-1900), per impulso della sua consorte, la regina Margherita. L'antica Sala del Concistoro fu rifatta e divenne l'attuale Salone delle feste, utilizzato come salone da ballo, si realizz\u00f2 la raffinata decorazione della Sala degli specchi in stile neo rococ\u00f2, e si modificarono gli appartamenti pontifici nel nucleo antico del palazzo per adattarli alla vita della famiglia reale. Infine, la napoleonica sala di Augusto divenne sala del Trono.\nI presidenti della Repubblica e il Quirinale.\nPoco prima della fine della guerra, nacque un dibattito su come utilizzare il palazzo, dato che sembrava improbabile che continuasse ad essere utilizzato come Palazzo Reale o come residenza del Presidente della Repubblica. Alcuni studiosi avanzarono l'ipotesi di utilizzarlo come Museo Nazionale. In particolare Emilio Lavagnino, assieme ad Aldo De' Rinaldis e Federico Zeri, nel corso del 1945-1946, elabor\u00f2 una proposta per convertire il palazzo in modo simile a quanto accaduto con il Louvre e l'Ermitage. In seguito tuttavia il Quirinale venne scelto come palazzo del Presidente della Repubblica e tale proposta non ebbe seguito. \nI primi due presidenti della Repubblica Italiana, Enrico De Nicola e Luigi Einaudi, non vissero comunque al Quirinale. Giovanni Gronchi fu il primo presidente che visse nel palazzo seguito da Antonio Segni, Giuseppe Saragat e Giovanni Leone, tutti con le rispettive famiglie. Sandro Pertini e Francesco Cossiga invece utilizzarono il Quirinale come \"ufficio\", ma non vi pernottarono mai continuando a vivere rispettivamente Pertini vicino alla Fontana di Trevi, Cossiga in via Quirino Visconti. Oscar Luigi Scalfaro vi si trasfer\u00ec, anche se continu\u00f2 a usare la sua abitazione nel Quartiere Aurelio; vi si trasferirono i suoi tre successori: Carlo Azeglio Ciampi, Giorgio Napolitano, con le rispettive famiglie, e Sergio Mattarella.\nGli interventi avvenuti nel Quirinale negli ultimi decenni si sono ovviamente limitati al recupero e alla conservazione dell'immenso patrimonio artistico del palazzo. In particolare, degni di nota sono stati i restauri, avvenuti durante le presidenze Ciampi e Napolitano, che hanno interessato l'ala che d\u00e0 su piazza del Quirinale e che hanno visto riaffiorare le decorazioni seicentesche deturpate dagli interventi dei primi anni del XIX secolo, opera degli architetti napoleonici (in particolare nella Sala Gialla e nella sala di Augusto). L'intervento pi\u00f9 appariscente, per\u00f2, \u00e8 stato il restauro delle facciate, che ha riportato il palazzo all'originale colore travertino, in sostituzione dell'ocra di epoca sabauda. L'originalit\u00e0 del colore travertino fu attestata attraverso lo studio dei quadri dei grandi vedutisti del XVIII secolo (come Pannini o Gaspare Vanvitelli), nonch\u00e9 con indagini scientifiche dei successivi strati di intonaco.\nNel dicembre 2021 una collaborazione tra la Presidenza della Repubblica e Google Arts and Culture ha reso possibile la visita virtuale del palazzo.\nDescrizione.\nIl palazzo \u00e8 composto dal corpo centrale, che si sviluppa attorno al maestoso cortile d'onore, con le pi\u00f9 belle sale del complesso che fungono da ambienti di rappresentanza della presidenza della Repubblica, mentre gli uffici e gli appartamenti del capo dello Stato sono ospitati negli edifici al fondo della cosiddetta \"Manica Lunga\", sul lato lungo di via del Quirinale, all'inizio della quale si trovano gli sfarzosi appartamenti imperiali, che vennero appositamente sistemati, decorati e ammobiliati per due visite del Kaiser Guglielmo II (nel 1888 e nel 1893) e che oggi ospitano i monarchi o i capi di Stato stranieri in visita al presidente della Repubblica. Il palazzo conta 1200 stanze.\nPiano nobile.\nScalone d'onore.\nFu costruito dall'architetto Flaminio Ponzio su commissione di papa Paolo V. Di proporzioni monumentali, \u00e8 costruito su un sistema a doppia rampa, interrotta da un ampio pianerottolo affacciato sul giardino. Dalle due rampe successive al pianerottolo si accede, da un lato all'Anticamera del salone delle Feste, dall'altro al salone dei Corazzieri.\nLo scalone d'onore \u00e8 dominato da un affresco di Melozzo da Forl\u00ec, un \"Cristo in gloria\", o \"Cristo benedicente\", che faceva originariamente parte della decorazione absidale della chiesa dei Santi Apostoli, sempre in Roma, totalmente ristrutturata nel Settecento da Carlo Stefano Fontana, la stessa dalla quale provengono i famosissimi angeli musicanti di Melozzo, ora nei Musei Vaticani. L'affresco \u00e8 collocato sopra al primo pianerottolo, sul muro del lato verso il cortile d'onore, in modo da essere pi\u00f9 visibile per chi esce dal palazzo che per chi entra: l'effetto desiderato era quello di ricordare un'ultima volta all'ospite, mentre stava andandosene, di avere ricevuto la benedizione papale e, quindi, fungeva da congedo beneaugurante. Una lapide latina, infine, murata sotto l'affresco, ricorda il primato di Melozzo nella prospettiva; l'insieme \u00e8 circondato dai simboli araldici di papa Clemente XI Albani.\nNel pianerottolo sono presenti anche altri affreschi ottocenteschi dei pittori Annibale Brugnoli e Davide Natali raffiguranti una \"Scena con putti e uccelli\" e una \"Scena con putti danzanti e musicanti\", facenti parte di un ciclo unico che comprende anche le decorazioni della successiva anticamera del Salone delle Feste.\nSalone dei Corazzieri.\nCon i suoi 37 metri di lunghezza, 12 di larghezza e 19 di altezza, \u00e8 il primo ambiente che si trova saliti dallo Scalone ed \u00e8 dedicato alla rivista del reparto dei Corazzieri in occasione delle pi\u00f9 importanti cerimonie. Nel salone, progettato come sala del trono pontificio, hanno luogo anche molte altre attivit\u00e0 del presidente della Repubblica, soprattutto pubbliche udienze e premiazioni ufficiali.\nLa sala fu costruita da Paolo V su progetto di Carlo Maderno nei primi anni del XVII secolo. Di quell'epoca si conservano ancora il prezioso soffitto a cassettoni e la pavimentazione marmorea riproducente lo stesso disegno geometrico del soffitto, mentre il grande fregio in affresco nella parte superiore delle pareti fu realizzato nel 1616 dai pittori Agostino Tassi, Giovanni Lanfranco e Carlo Saraceni. Della stessa epoca le grottesche degli sguinci delle finestre di Annibale Duranti. Sotto il fregio, Gaetano Lodi nel 1872 dipinse gli stemmi dei principali comuni d'Italia. Del Seicento \u00e8 anche il portale doppio che introduce alla cappella Paolina. Il salone \u00e8 impreziosito anche da una serie di arazzi settecenteschi, quattro di scuola francese, gli altri tessuti a Napoli.\nCappella Paolina.\nL'ambiente ha le stesse caratteristiche architettoniche e proporzionali della Cappella Sistina in Vaticano, con un grande vano voltato di circa 42 metri in lunghezza, 13 in larghezza e 20 in altezza. Questo ambiente fu costruito da Carlo Maderno su ordine di Paolo V Borghese. Le dimensioni non sono casuali, tanto che qui si tennero addirittura alcuni conclavi. Tuttora, in occasione delle feste di Natale e di Pasqua, viene celebrata la messa alla presenza del presidente della Repubblica. In questo ambiente furono celebrate, nel 1930, le nozze tra Umberto II e la principessa Maria Jos\u00e9 del Belgio.\nLa volta fu ornata nel 1616 da un ricchissimo rivestimento in stucco bianco e dorato, realizzato da Martino Ferrabosco. Nel 1818 papa Pio VII fece decorare le pareti della cappella con affreschi monocromi consistenti in lesene scanalate e nicchie ospitanti le figure di Apostoli e degli Evangelisti. Sull'altare un arazzo francese del XIX secolo raffigurante \"L'ultima predica di santo Stefano\".\nPrima Sala di Rappresentanza.\nEdificata da Carlo Maderno all'inizio del Seicento, si affaccia sul cortile interno e originariamente faceva parte dell'appartamento di papa Paolo V, fungendone da salotto. Nel 1616, Agostino Tassi decor\u00f2 il fregio con \"Scene della vita di san Paolo\" e con stemmi della famiglia Borghese. Gli altri medaglioni con figure allegoriche risalgono all'epoca napoleonica, mentre l'affresco della volta fu realizzato nel 1906 da Alessandro Palombi ed Ernesto Ballarini e riproduce i \"Frutti della pace\".\nLe pareti sono ornate da grandi arazzi con le Storie di Don Chisciotte tessuti dalla Manifattura Reale di Napoli fra il 1757 e il 1779. Vi \u00e8 anche un grande quadro di Francesco Mancini, intitolato \"La Castit\u00e0 punisce Amore\". L'orologio, della met\u00e0 del Settecento, recante la firma del grande ebanista Jean-Pierre Latz e proveniente dalla Villa Ducale di Colorno completa gli arredi col piccolo stipo in ebano mirabile esempio di artigianato veneziano del XVI secolo.\nSala delle Logge.\nIn questa sala, degna di nota \u00e8 la decorazione del fregio attribuita a Bernardo Castello, esponente genovese del tardo manierismo, invitato a palazzo da Paolo V Borghese. Sue sarebbero le figure allegoriche della Giustizia e della Temperanza e gli Angeli che sorreggono lo stemma papale di papa Pio IX; quest'ultimo affid\u00f2 la decorazione della parte restante della volta ad Annibale Angelini che, ispirandosi agli affreschi cinquecenteschi della Sala Regia in Vaticano, realizz\u00f2 attorno al precedente affresco del Castello un finto loggiato dal quale si affacciano guardie svizzere.\nInoltre, qui si conservano cinque affreschi strappati provenienti da un'altra sala del Palazzo commissionati da papa Urbano VIII Barberini a Marco Tullio Montagna e Simone Lagi per celebrare i luoghi legati ad alcuni tra gli interventi architettonici del suo pontificato, cio\u00e8 Orvieto, il Pantheon, Castel Sant'Angelo, il porto di Civitavecchia e la chiesa di San Caio.\nSala Gialla.\nQuesta sala, assieme alle due seguenti, formava un unico ambiente che fu suddiviso in epoca napoleonica. Con l'occasione, furono murate tutte le finestre verso il cortile e distrutta gran parte degli affreschi seicenteschi di Pietro da Cortona, con l'eccezione di alcune scene bibliche, tratte dall'Antico Testamento, nella parte alta delle pareti. Gli elementi ornamentali frapposti alle scene bibliche risalgono al periodo di Pio IX. Di epoca napoleonica il camino del 1812. \u00c8 attualmente in fase di restauro.\nRicchissimi gli arredi, tra cui quattro splendidi arazzi francesi, tre grandi consolles ottocentesche e tre vasi in porcellana del XVIII secolo.\nSala di Augusto.\nFino a met\u00e0 del \u2018900 l'ambiente era indicato come Sala del trono, perch\u00e9 papa Pio IX prima e i Re d'Italia dopo avevano destinato la stanza a quest'uso.\nIn questo ambiente, nel 2005 furono recuperate sia le decorazioni dell'epoca di papa Alessandro VII (in realt\u00e0 solo parzialmente), sia le cinque finestre che danno sul cortile interno. In alto continua la serie di scene dell'Antico Testamento incominciata nella Sala gialla, mentre il soffitto, che mantiene il disegno originale seicentesco con cassettoni a forma di croce greca, fu ridecorato l'ultima volta nel 1864.\nTra i ricchissimi arredi della sala, da menzionare la pendola da mensola del maestro orologiaio parigino Denis Masson, risalente alla prima met\u00e0 del Settecento.\nSala degli Ambasciatori.\nAdibita ad ambiente di ricevimento del corpo diplomatico accreditato in occasione di visite ufficiali di Capi di Stato esteri in Italia, \u00e8 stata restaurata nel 2001, senza subire, per\u00f2, gli stessi stravolgimenti e ricostruzione della precedente.\nHa qui termine il ciclo di dipinti a contenuto biblico di Pietro da Cortona cominciato nella Sala gialla, accompagnati da affreschi pi\u00f9 \"laici\" dell'Ottocento, raffiguranti le Virt\u00f9 ed eseguiti tra il 1823 e il 1864 da Francesco Manno, Luigi Cochetti e Tommaso Minardi.\nScala del Mascherino.\nCelebre scala elicoidale edificata tra il 1583 e il 1584 su progetto di Ottaviano Mascherino, \u00e8 caratterizzata da coppie di colonne in travertino che accompagnano l'andamento delle rampe a pianta ellittica. \u00c8 coronata da un lucernario, ellittico anch'esso. Era la scala d'accesso al nucleo pi\u00f9 antico del Palazzo e conduceva agli appartamenti dei pontefici, ai quali si poteva accedere direttamente a cavallo data la bassa ripidit\u00e0 dei gradoni della scalinata.\nLoggia d'onore.\n\u00c8 l'ambiente che si affaccia sul cortile d'onore, illuminato dai grandi finestroni posti sotto il torrino. Ospita le conferenze stampa delle personalit\u00e0 politiche consultate per la formazione degli esecutivi. Qui il Presidente del Consiglio in pectore annuncia l'accettazione dell'incarico e talvolta rende pubblico l'elenco dei Ministri.\nDecorata da grandi lesene con capitelli ionici dorati e da una decorazione pittorica che ricopre l'intera volta, eseguita nel 1908 da Ernesto Ballarini e Alessandro Palombi. Le colonne che ornano la sala provengono dall'iconostasi della Cappella Paolina.\nSopra la loggia si trova il torrino, costruito per ordine di Gregorio XIII. All'esterno \u00e8 possibile vedere l'orologio del 1626, col quadrante diviso in sei ore. All'interno, una suggestiva sala da pranzo per gli incontri ufficiali pi\u00f9 riservati, offre una splendida vista sulla Capitale.\nSala del Bronzino.\nQuesta sala, che deve il suo nome agli arazzi cinquecenteschi tessuti su disegni di Agnolo Bronzino, funge oggi da luogo di primo incontro tra il presidente della Repubblica e i Capi di Stato ospiti provenienti dall'attigua Loggia d'onore.\nI suddetti arazzi, dedicati alla storia biblica di Giuseppe, fanno parte della serie voluta da Cosimo I de' Medici nel 1546 per Palazzo Vecchio a Firenze, dove ancora si trovano i rimanenti non prelevati dai Savoia. Sulla volta, domina l'affresco de \"l'Allegoria dell'Italia\" di Alessandro Palombi ed Ernesto Ballarini dei primi del Novecento. L'ambiente fu nuovamente rinnovato nei pavimenti e negli arredi in occasione della visita di Adolf Hitler nel 1938: con questa occasione furono posti alcuni busti di personaggi dell'antica Roma di fattura moderna tranne che per uno databile al I secolo.\nStudio del Presidente della Repubblica.\n\u00c8 uno dei due studi del Presidente assieme a quello che si trova nella Palazzina del Fuga; questo infatti \u00e8 l'ufficio di alta rappresentanza, dove il presidente della Repubblica tiene gli incontri ufficiali con i Capi di Stato e con i segretari di partito durante le consultazioni per la formazione del Governo.\nIn origine questa stanza era la camera da letto estiva dei pontefici.\nTra gli arredi \u00e8 degna di menzione la scrivania francese del 1750 proveniente dalla Reggia di Parma, mentre il dipinto dietro la scrivania, della seconda met\u00e0 del Seicento, \u00e8 del Borgognone.\nSala degli Arazzi di Lille.\nIl nome di questa sala deriva dai cinque arazzi settecenteschi realizzati dalla manifattura reale di Lilla in Francia tra il 1715 e il 1720 (alcuni su modelli tratti da opere del pittore fiammingo David II Teniers, altri recano la firma dell'arazziere fiammingo Guillaume Weniers), con idilliaci episodi di vita agreste su sfondi paesistici. La sala oggi \u00e8 utilizzata per le riunioni del Consiglio supremo di difesa, convocato almeno due volte all'anno dal presidente della Repubblica e le presentazioni dei nuovi Ambasciatori accreditati presso il Quirinale, prima del colloquio con il Capo dello Stato nello Studio alla Vetrata.\nQuando il Quirinale era ancora una semplice villa, la cosiddetta Villa Gregoriana, questo ambiente fungeva da ampia anticamera che dava accesso alle stanze private del pontefice. In et\u00e0 napoleonica la sala fu divisa in due ambienti per ricavarne la stanza da letto dell'imperatore, per la quale fu eseguito da Jean-Auguste-Dominique Ingres il dipinto \"Il Sogno di Ossian\", e un bagno. Rientrato in Quirinale Pio VII Chiaramonti fece ripristinare l'assetto precedente della sala e la fece decorare con soggetti religiosi. Alla fine dell'Ottocento la sala fu destinata a stanza da letto della regina Margherita, moglie di Umberto I. All'inizio del '900 divenne il salotto dei nuovi appartamenti imperiali e sulla volta furono inserite cinque tele del tardo Seicento che raffigurano scene mitologiche e divinit\u00e0 del mondo greco. Il caminetto, in porfido, \u00e8 opera di Carlo Albacini, mentre le specchiere con cornici dorate e i fregi sopra le porte risalgono alla fine del XIX secolo. Il mobilio risale per lo pi\u00f9 alla prima met\u00e0 del Settecento, mentre il grande tappeto di Herat risale all'inizio dell'Ottocento.\nBiblioteca del Piffetti.\nLa piccola sala deve il nome alla grandiosa e preziosissima libreria costruita, in origine, all'incirca alla met\u00e0 del Settecento, per la villa della Regina Anna d'Orl\u00e9ans nei pressi di Torino dall'ebanista piemontese Pietro Piffetti. Per volont\u00e0 di re Umberto I e della regina Margherita il capolavoro del Piffetti fu trasportato al palazzo del Quirinale, dove si pu\u00f2 tuttora ammirare. La struttura in pioppo \u00e8 rivestita da una impiallacciatura con intarsi in palissandro, bosso, tasso e ulivo e ornati in avorio.\nSala dello Zodiaco.\nLa sala fu creata durante il periodo napoleonico, da due precedenti stanze risalenti all'epoca di papa Paolo V, per ricavare un grande salone dell'Imperatore (o sala dei Ministri). A quell'epoca risale il fregio a bassorilievo in stucco di Carlo Finelli, del 1812 raffigurante il \"trionfo di Giulio Cesare\". L'ambiente divenne in epoca sabauda la sala da pranzo giornaliera della famiglia reale. La volta fu decorata nel 1888 da Annibale Brugn\u00f2li con una allegoria dell'Aurora, nelle lunette i segni zodiacali. Alle pareti cinque arazzi settecenteschi della serie delle \"Nuove Indie\" realizzati nel 1771 - 1786 dalla manifattura francese Gobelins donati nel 1786 da Luigi XVI di Francia all'arciduca Ferdinando d'Austria e alla moglie Maria Beatrice d'Este. L'arredo \u00e8 completato da dodici poltrone di Andrea Brustolon degli inizi del XVIII secolo. Lo scultore veneto intagli\u00f2 sui braccioli i segni zodiacali per ciascun mese dell'anno.\nCappella dell'Annunziata.\n\u00c8 la cappella privata del palazzo, ricchissimo ambiente costituito da una piccola navata ellittica e dal presbiterio. Il progetto decorativo si deve al maestro bolognese Guido Reni, esecutore dello splendido ciclo di affreschi assieme a Francesco Albani, Antonio Carracci, Giovanni Lanfranco, Alessandro Albini e Tommaso Campana. Gli splendidi stucchi dorati, invece, si devono ad Annibale Corradini e Stefano Fuccaro. Stupenda la pala d'altare, di Guido Reni, che raffigura l\"'Annunciazione\", mentre degno di nota \u00e8 anche lo splendido pavimento in marmo, recante lo stemma di papa Pio VII.\nSala degli Specchi.\nQuesta sala ospita alcune udienze del capo dello Stato e il giuramento dei giudici della Corte costituzionale.\nL'attuale decorazione si deve esclusivamente al periodo sabaudo, quando la sala fu adibita a sala da pranzo, quindi, quando quest'ala del palazzo ospitava l'appartamento del principe ereditario Umberto II, a sala da ballo. \u00c8 illuminata da splendidi lampadari di Murano, riflessi nei numerosi specchi delle pareti, e arredata con divani e poltrone rivestiti di preziose tappezzerie in broccato bianco di seta con fiori oro, tanto che l'ambiente \u00e8 anche definito come Sala Bianca.\nSalone delle Feste.\n\u00c8 l'ambiente pi\u00f9 fastoso e solenne del palazzo, qui giura il nuovo Governo e si tengono i pranzi ufficiali.\nDal 1616 questa sala, un tempo Sala Regia, divenne sede dei pubblici concistori. Nel 1873 i Savoia vollero trasformarla in una sfarzosa sala da pranzo e ballo e vi predisposero una nuova elegantissima decorazione eseguita da Girolamo Magnani e Cecrope Barilli. Al centro della volta si pu\u00f2 ammirare il \"Trionfo dell'Italia\" mentre il resto della sala \u00e8 completamente ricoperto di elementi architettonici, scultorei e pittorici bianchi o dorati. Nel 1889 fu realizzato sulla parete verso lo Scalone d'onore un nuovo palco stabile per orchestra, destinato ai musicisti. Il pavimento \u00e8 coperto da quello che \u00e8 considerato il secondo tappeto pi\u00f9 grande del mondo, che si estende per circa 300\u00a0m\u00b2, dopo il tappeto della Gran Moschea dello Sceicco Zayed di Abu Dhabi che misura 5.634\u00a0m\u00b2. In questo grande salone si allestisce la tavola in occasione di importanti Pranzi di Stato con pi\u00f9 di 170 persone.\nManica lunga e appartamenti imperiali.\nLa cosiddetta Manica Lunga costituisce il lato sud del complesso architettonico del Quirinale; fu iniziata durante il pontificato di Sisto V per ospitare le abitazioni di servizio per la Guardia Svizzera. Interventi successivi sulla struttura furono compiuti sotto Urbano VIII e Alessandro VII. Su impulso del pontefice Innocenzo XIII venne affidato a Gian Lorenzo Bernini l\u2019incarico della progettazione, che prevedeva il prolungamento del fabbricato fino al portone che d\u00e0 accesso ai Giardini, ancora oggi esistente, di fronte alla chiesa di Sant'Andrea al Quirinale. Il completamento avvenne sotto il pontificato di Clemente XII, grazie all'architetto Ferdinando Fuga, e terminava con la palazzina del segretario della cifra.&lt;br&gt;\nPer creare nuovi spazi al di sotto, i Savoia decisero la sopraelevazione dell\u2019intero braccio; inoltre il secondo loggiato sul giardino venne parzialmente murato al fine di dotare l\u2019edificio di un corridoio chiuso che collegasse internamente il palazzo con la Palazzina del Fuga, destinata a residenza privata del re.&lt;br&gt;\nAl piano nobile della Manica Lunga si trovano gli Appartamenti Imperiali, un nucleo di sedici stanze che ospitarono in due riprese, nel 1888 e nel 1893, l\u2019Imperatore Guglielmo II di Germania in occasione delle visite al Quirinale.\nPalazzina del segretario della cifra.\nLa palazzina del segretario della cifra, disegnata dal Fuga, sorge al termine della Manica Lunga del Quirinale. Qui si trova l'appartamento privato del presidente e lo studio che egli utilizza come ufficio quotidiano, luogo di incontro con parlamentari, personalit\u00e0 delle istituzioni e altre persone che hanno udienza al Quirinale. Talvolta vengono qui ricevuti Capi di Stato, con protocollo meno formale.\nDa questo studio viene talvolta trasmesso il messaggio di fine anno del presidente della Repubblica.\nGiardini.\nI giardini del Quirinale, famosi per la loro posizione privilegiata che li rendono quasi \"isola\" sopraelevata su Roma, furono nel corso dei secoli modificati a seconda dei gusti e delle necessit\u00e0 della corte papale.\nL'attuale sistemazione integra il giardino \"formale\" seicentesco prospiciente il nucleo originale del palazzo, con il giardino \"romantico\" della seconda met\u00e0 del Settecento; conserva di quell'epoca l'elegante Coffee House del Quirinale edificata da Ferdinando Fuga come sala di ricevimento di papa Benedetto XIV Lambertini, decorata dalle splendide pitture di Girolamo Pompeo Batoni e Giovanni Paolo Pannini.\nAll'interno dei giardini del Quirinale si trova il famoso organo idraulico costruito fra il 1997 e il 1999 da Barth\u00e9lemy Formentelli in base alle caratteristiche del precedente organo ottocentesco. L'organo \u00e8 alimentato da una cascata con un salto di 18 metri ed \u00e8 a trasmissione integralmente meccanica, con un'unica tastiera di 41 note con prima ottava scavezza, senza pedaliera, e pu\u00f2 eseguire due madrigali.\nI giardini hanno quasi 500 anni, sono pi\u00f9 antichi di quelli di Versailles e misurano ben 4 ettari (40.000 m\u00b2); ci sono prati per 11.000 m\u00b2, viali di ghiaia, alberi antichissimi come un gigantesco platano alto pi\u00f9 di 40 m, con un'et\u00e0 di 400 anni e che per molto tempo \u00e8 stato il pi\u00f9 grande in Europa; ci sono cycas di grandi dimensioni con un'et\u00e0 di 2 o 3 secoli, \u00e8 quindi probabile che si tratti di doni portati ai Papi da alcune ambascerie giunte dal Sud America nel lontano '600 / '700. Da segnalare anche un ulivo cresciuto sulle rive del Giordano e donato al Quirinale e un abete proveniente dalla Scandinavia. Ci sono siepi lunghe 3,5\u00a0km, realizzate \"all'italiana\", cio\u00e8 con la parte bassa di bosso e quella pi\u00f9 alta, a parete, di alloro e 34 fontane.\nIn questi giardini i Savoia avevano fatto installare un campo da tennis; sono rimasti solo gli spogliatoi ricoperti di sughero per isolare dal freddo esterno chi si spogliava. Nel giardino ci sono fontane di epoche e di tipi molto diversi, come la Fontana delle Bagnanti proveniente dalla Reggia di Caserta.\nSotto i giardini, attraverso una botola \u00e8 possibile raggiungere gli scavi archeologici dove sono stati rinvenuto i resti dell'originario tempio al dio Quirino e alcune insulae di et\u00e0 imperiale.\nI giardini del Quirinale sono aperti al pubblico il 2 giugno di ogni anno e a volte fino a 20.000 persone passeggiano nei suoi viali.\nScuderie.\nIl palazzo delle Scuderie al Quirinale fu costruito tra il 1722 e il 1732, su terreno gi\u00e0 dei Colonna appartenente alla villa al Quirinale annessa al loro Palazzo, e si trova di fronte alla residenza presidenziale, affacciato su piazza del Quirinale. Il primo progetto si deve ad Alessandro Specchi, che su commissione di papa Innocenzo XIII, disegn\u00f2 un edificio destinato a sostituire quello precedente di Carlo Fontana dell'inizio del XVIII secolo. Morto Innocenzo XIII, il nuovo papa Clemente XII, nel 1730, affid\u00f2 a Ferdinando Fuga il compito di completare l'opera.\nL'edificio ha mantenuto la sua funzione originaria di scuderia fino al 1938, anno in cui venne adattato ad autorimessa. Tra il 1997 e il 1999 venne completamente restaurato su progetto dell'architetto friulana Gae Aulenti. Destinato a importante spazio espositivo (circa 1.500\u00a0m\u00b2), fu inaugurato dal Presidente Ciampi e concesso al Comune di Roma. Attualmente ospita grandi mostre di richiamo internazionale ed \u00e8 una delle sedi per mostre d'arte temporanee di Roma pi\u00f9 visitata insieme con il Vittoriano.\nCaserma dei Corazzieri.\nSotto la Caserma dei Corazzieri \u00e8 stato scoperto un complesso di Roma antica comprendente un tratto delle mura serviane, un podio forse templare e un edificio dell'et\u00e0 flavia con un ninfeo decorato da mosaici parietali di quarto stile. Forse si trattava della casa privata di Vespasiano e del tempio della Gens Flavia, come sembra suggerire una fistula trovata nelle vicinanze con il nome di Flavio Sabino.\nArchivio storico.\nIstituito sotto la presidenza Scalfaro nel 1996, dal 2009 \u00e8 ospitato presso il Palazzo Sant'Andrea, cos\u00ec chiamato perch\u00e9 vicino alla Chiesa di Sant'Andrea al Quirinale, gi\u00e0 noviziato della Compagnia di Ges\u00f9, poi divenuto durante il Regno d'Italia sede del Ministero della Real Casa. Sotto l'edificio, nel 1888, fu rinvenuto un importante reperto archeologico, la cosiddetta Ara dell'incendio neroniano.\nIl patrimonio dell'archivio \u00e8 liberamente consultabile, salvo per i documenti riservati relativi alla politica interna ed estera dello Stato, che diventano liberamente consultabili solo 50 anni dopo la loro data, e di quelli che contengono dati sensibili, che diventano pubblici e consultabili 40 anni dopo la loro data.\nTra i documenti storicamente pi\u00f9 importanti vi \u00e8 la copia originale della Costituzione sulla quale giurano il Presidente del Consiglio dei ministri, i Ministri e i Giudici costituzionali all'inizio del loro mandato e il carteggio originale tra il Presidente Einaudi e Arturo Toscanini, nel quale si pu\u00f2 leggere il rifiuto del celebre direttore d'orchestra alla nomina di senatore a vita.\nCollezioni.\nNel palazzo del Quirinale si trovano diverse collezioni artistiche che comprendono 260 arazzi (la seconda collezione pi\u00f9 importante in Italia dopo quella di Palazzo Pitti a Firenze) di inestimabile valore, che documentano l'attivit\u00e0 delle principali manifatture e centri di produzione tra il XVI e il XIX secolo; le porcellane, in cui i pezzi occidentali ammontano a circa 38.000, di cui il servizio pi\u00f9 importante \u00e8 il Ginori chiamato \"ricevimenti e balli\" composto da 9.000 oggetti, si possono considerare di livello non inferiore a quello delle principali collezioni mondiali; 105 carrozze, 205 orologi e pendole varie, dipinti, statue, mobili, molti dei quali provenienti da altre residenze italiane, soprattutto quelle delle corti pre-unitarie, come nel caso del mobilio appartenente al Palazzo Ducale di Colorno.&lt;br&gt;\nOltre agli affreschi e ai dipinti, nei suoi spazi sono disseminati circa 56.000 oggetti d'arte, che comprendono 20.000 pezzi d'argenteria, di cui 7.000 pezzi in argento bianco, 2.400 in vermeil, una variet\u00e0 di argento dorato, 9.000 pezzi di metallo argentato e oltre 9.000 pezzi in metalli vari, soprattutto bronzo.&lt;br&gt; \n\u00c8 presente anche un'incredibile collezione di lampadari in vetro di Murano (realizzati a partire dagli ultimi anni del XVIII secolo dalle vetrerie storiche, tra le quali Pauly &amp; C Compagnia Venezia Murano, che disegn\u00f2 e realizz\u00f2 un lampadario in stile \"rezzonico\" dell'altezza record di 6 metri, con un diametro di circa 4 metri e 320 luci) e di cristallo.\nOpere contemporanee.\nDal giugno 2019, per volere del presidente Sergio Mattarella, il complesso del Quirinale ospita anche una collezione di opere contemporanee italiane, in particolare 36 opere d'arte e 32 di design, che hanno trovato stabile collocazione nel cortile, nei giardini e nelle sale del palazzo.&lt;br&gt; \nLe nuove opere comprendono tele di Carla Accardi, Afro Basaldella, Alberto Burri, Giorgio de Chirico, Giosetta Fioroni, Lucio Fontana, Giovanni Frangi, Renato Guttuso, Antonio Sanfilippo, sculture di Mirko Basaldella, Pietro Consagra, Maria Lai, Giacomo Manz\u00f9, Marino Marini, Fausto Melotti, Francesco Messina, Arnaldo Pomodoro, Davide Rivalta, un arazzo di Alighiero Boetti, una parte d'installazione di Maria Cristina Finucci, fotografie di Massimo Listri, oggetti di Franco Albini, Gae Aulenti e Piero Castiglioni, Mario Bellini, Cini Boeri, Enzo Calabrese e Davide Groppi, Achille Castiglioni e Pier Giacomo Castiglioni, Antonio Citterio, Michele De Lucchi e Giancarlo Fassina, Luca Degara, Jacopo Foggini, Piero Fornasetti e Gio Ponti, Ernesto Gismondi, Piero Lissoni, Vico Magistretti, Angelo Mangiarotti, Enzo Mari, Alberto Meda, Alessandro Mendini, Carlo Mollino, Fabio Novembre, Andrea Parisio, Gaetano Pesce, Franco Raggi, Aldo Rossi, Tobia Scarpa, Superstudio, Marco Zanuso.&lt;br&gt;\nUn secondo gruppo di 71 opere contemporanee \u00e8 stato acquisito nel 2020, trovando collocazione sia nel complesso del palazzo del Quirinale, sia, per la prima volta, nella Tenuta di Castelporziano.\nLe nuove opere comprendono dipinti di Alberto Burri, Piero Dorazio, Gillo Dorfles, Franca Ghitti, Massimo Giannoni, Piero Guccione, Emilio Isgr\u00f2, Piero Manzoni, Gastone Novelli, Giulio Paolini, Guido Strazza, Grazia Varisco, Emilio Vedova, Luciano Ventrone, altorilievi di Enrico Castellani, una ceramica di Bertozzi &amp; Casoni, sculture di Mario Ceroli, Leoncillo Leonardi, Marisa Merz, Giulio Paolini, Davide Rivalta, Pinuccio Sciola, un'opera specchiante di Michelangelo Pistoletto, oggetti di Giorgio Armani, Umberto Asnago, Ercole Barovier, BBPR, Francesco Binfar\u00e9, Pietro Chiesa, Joe Colombo, Rodolfo Dordoni e Gordon Guillaumier, Roberto Lazzeroni, Luciano Lucatello, Bruno Munari, Paola Navone, Paolo Portoghesi, Ettore Sottsass, Matteo Thun e Antonio Rodriguez, Guglielmo Ulrich e l'illuminazione della Scala del Mascarino ad opera di Adolfo Guzzini.&lt;br&gt;\nAnche nel 2021 la collezione di opere contemporanee si \u00e8 arricchita giungendo a includere 101 opere d\u2019arte e 102 oggetti di design distribuiti tra il Palazzo del Quirinale, la Tenuta di Castelporziano e anche Villa Rosebery.\nLe nuove opere comprendono dipinti di Nicola De Maria, Bice Lazzari, Alessandro Papetti, Pino Pascali, Carol Rama, Mimmo Rotella, Paolo Scheggi, Rudolf Stingel, due mosaici di Corrado Cagli, fotografie di Massimo Listri, sculture di Nino Caruso, Giacinto Cerone, Giuliana Cun\u00e9az, Luciano Fabro, Gino Marotta, Nunzio, Achille Perilli, oggetti di Fulvio Bianconi e Paolo Venini, Andrea Branzi, Luigi Caccia Dominioni, Giulio Cappellini, Piero Castiglioni, Carlo Colombo, Gabriele Devecchi, Gianfranco Frattini, Ignazio Gardella e Tobia Scarpa, Davide Groppi con Giorgio Rava, Franca Helg, Ferruccio Laviani, Angelo Lelii, Emiliana Martinelli, Nicol\u00f2 Morales, Mario Nanni, Ico Parisi, Paolo Rizzatto, Francesco Rota, Carlo Scarpa, Lella e Massimo Vignelli, Nanda Vigo, Toni Zuccheri."}
{"id": "106587", "revid": "22416", "url": "https://it.wikipedia.org/wiki?curid=106587", "title": "Ottana", "text": "Ottana (\"Otz\u00e0na\" in sardo) \u00e8 un comune italiano di abitanti della provincia di Nuoro.\nGeografia fisica.\nClima.\nIl clima \u00e8 spiccatamente continentale, le precipitazioni sono concentrate soprattutto tra la fine dell'autunno e all'inizio della primavera, e sono quasi del tutto assenti in piena estate. Il totale pluviometrico annuo medio \u00e8 attorno ai 520\u00a0mm. \u00c8 molto ampia l'escursione termica giornaliera, che pu\u00f2 anche raggiungere i 25\u00a0\u00b0C o poco pi\u00f9 in occasione soprattutto di ondate di caldo africano. Possono esserci minime diffusamente sotto lo zero durante i mesi freddi, anche al di sotto dei -5\u00a0\u00b0C in occasioni di avvezioni fredde importanti. Il clima tende ad essere molto ventoso, come in tutta la Sardegna spirano spesso forti raffiche di maestrale specie in inverno e primavera; spesso intensi anche lo scirocco e il libeccio nel periodo prevalentemente luglio-ottobre. Ottana \u00e8 per\u00f2 nota per essere molto spesso uno dei comuni europei pi\u00f9 caldi, indubbiamente ha i valori massimi medi pi\u00f9 alti di tutta la Sardegna soprattutto in piena estate, meno in inverno dove le localit\u00e0 sarde marine hanno una maggiore mitezza. Spiccano i 46,7\u00a0\u00b0C all'ombra registrati dalla stazione meteo gestita dall'ARPAS ad Ottana, il 12 luglio 2011, valore considerato tra i pi\u00f9 alti della storia della Sardegna, il pi\u00f9 alto di tutta l'isola da quando questa stazione meteo \u00e8 in funzione.\nStoria.\nIl territorio ottanese \u00e8 abitato dall'uomo sin dal periodo prenuragico e nuragico. Fu anche un importante centro in epoca romana.\nNel medioevo Ottana fece parte del giudicato di Torres, nella curatoria del Marghine, di cui fu anche capoluogo; in epoca aragonese and\u00f2 poi decadendo, anche a causa della malaria. Verso la fine dell'XI secolo, con la riorganizzazione ecclesiastica attuata da papa Gregorio VII, venne modificata la ripartizione del territorio in Sardegna, che risaliva ai tempi di Gregorio Magno: Ottana divenne diocesi, suffraganea della sede metropolitana di Torres, fino al 1475 quando venne soppressa ed annessa al vescovado di Alghero. Alla caduta del giudicato (1259) pass\u00f2 al giudicato di Arborea e successivamente, intorno al 1420, agli aragonesi del regno di Sardegna. \nSotto gli aragonesi divenne un feudo, che nel 1617 costitu\u00ec insieme ad Orani, Oniferi e Sarule il marchesato di Orani, feudo dapprima dei Da Silva e poi dei Fadriguez Fernandez, finch\u00e9 fu riscattato agli ultimi feudatari nel 1839 con la soppressione del sistema feudale voluta dai Savoia.\nLa piana di Ottana, i cui abitanti si sono dedicati fin dall'antichit\u00e0 all'agricoltura e alla pastorizia, negli anni Settanta venne scelto come sito preferenziale per l'insediamento di un certo numero di siti industriali tessili e petrolchimici, finanziato dalla Cassa per il Mezzogiorno, che gi\u00e0 aveva curato l'industrializzazione di Porto Torres, Assemini e Sarroch; il progetto non ebbe per\u00f2 gli esiti previsti inizialmente, per cui vi \u00e8 un ritorno alle attivit\u00e0 agricole, alla pastorizia e all'artigianato.\nMonumenti e luoghi d'interesse.\nArchitetture religiose.\nAl centro del paese si erge bellissima l'ex cattedrale romanica di San Nicola, costruita fra il 1140 e il 1160 (seconda fase di costruzione) e venne consacrata nel 1160. Al suo interno vi si trova il famoso Polittico di Mariano IV d'Arborea del 1344. Secondo le pi\u00f9 recenti ipotesi, il dipinto potrebbe essere attribuito alla scuola toscana della corte d'Angi\u00f2, o alle scuole senesi di Martini o Lorenzetti.\nAltri edifici religiosi presenti sono le chiese di Sant'Antonio Abate, Santa Maria, Santa Margherita e San Pietro.\nSociet\u00e0.\nLingue e dialetti.\nLa variante del sardo parlata a Ottana \u00e8 quella nuorese. \nCultura.\nEventi.\nDi grande interesse \u00e8 il carnevale di Ottana, per i personaggi dei Boes e Merdules. Queste maschere si caratterizzano, i primi, con forme lignee mostruose, in genere con nasi lunghi; i secondi, con maschere di fattezze bovine, indossando pelli di pecora.\nEconomia.\nL'economia del paese si basa, oltre all'attivit\u00e0 tradizionale dell'allevamento, principalmente sull'industria petrolchimica e la produzione di fibre tessili sintetiche.\nSport.\nCalcio.\nLa squadra di calcio della citt\u00e0 \u00e8 la \"Polisportiva Ottana\" che milita nel girone B sardo di 1\u00aa Categoria. I colori sociali sono l'azzurro e il bianco."}
{"id": "106588", "revid": "144796", "url": "https://it.wikipedia.org/wiki?curid=106588", "title": "Federico Guglielmo I di Prussia", "text": "Biografia.\nPrincipe ereditario (1688\u20131713).\nI primi anni.\nFederico Guglielmo era figlio del Principe ereditario Federico I e della duchessa Sofia Carlotta di Hannover. Si dimostr\u00f2 sin dall'infanzia di carattere rigido e soldatesco, in buona misura privo di interessi culturali e intellettuali. Dal 1689 al 1692 venne educato ad Hannover, patria della madre, dove tuttavia mantenne la propria natura impulsiva. Questo momento della sua vita gli diede per\u00f2 l'occasione di studiare assieme al cugino Giorgio Guglielmo (che sarebbe divenuto Re d'Inghilterra con il nome di Giorgio II), mantenendo con questi un personalissimo rapporto d'amicizia che aiut\u00f2 in seguito le relazioni fra i due paesi.\nEducazione.\nDopo il suo ritorno da Hannover, Federico Guglielmo si premur\u00f2 di imparare il francese, arrivando al punto di usare tale lingua per parlare con sua madre, imparando invece un tedesco stentato dal suo servitore personale. Il giovane Federico Guglielmo svilupp\u00f2 inoltre un carattere che era frutto del contrasto tra l'indole del padre, autoritario e superiore, e quella della madre, pi\u00f9 incline invece all'arte e alla filosofia: rifiut\u00f2 tuttavia questi stili di vita proposti e dal 1694 intraprese la carriera militare, ottenendo il comando di un reggimento di cavalleria e uno di fanteria.\nAll'inizio del 1695 venne sottoposto all'educazione del generale Conte Alexander von Dohna, che si prese la responsabilit\u00e0 di educarlo come suo precettore. Nel 1697 suo insegnante divenne l'ugonotto Jean Philippe Rebeur. Entrambi gli insegnanti gli impartirono una stretta educazione calvinista, facendogli studiare latino, francese, storia, geografia, genealogia, matematica, scienze belliche e retorica, pur se il ragazzo manifest\u00f2 ostilit\u00e0 per la maggior parte di esse. Il principe ereditario era invece molto preparato negli affari di corte e nella conduzione di uno stato, ponendo attenzione rilevante alle finanze. Invece di giocare, come si addiceva ad un bambino della sua et\u00e0, egli passava il proprio tempo a controllare le divise e gli armamenti delle proprie guardie.\nNel Natale del 1698, al suo decimo compleanno, il padre gli regal\u00f2 la propriet\u00e0 di Wusterhausen come residenza indipendente e possedimento signorile. Qui egli si esercit\u00f2 nella conduzione economica dei propri possedimenti, che successivamente trasfer\u00ec alla conduzione dello stato prussiano. Inoltre si preoccup\u00f2 di trasformare la locale residenza di caccia in uno splendido palazzo per i futuri principi ereditari, oltre a far erigere un palazzo cittadino a Berlino. A Wusterhausen il principe disponeva di un numero ristretto di guardie personali composte dai membri cadetti delle pi\u00f9 nobili famiglie del paese.\nFederico Guglielmo, ricevette nel 1701 durante l'incoronazione del padre a re di Prussia, il titolo di Principe di Oranien e il suo appannaggio fu aumentato da 26.000 a 36.000 talleri annui. Nel 1702 la sua educazione venne affidata al conte Albert Konrad von Finckenstein e nello stesso anno divenne membro del Consiglio di Stato segreto e l'anno successivo entr\u00f2 anche nel consiglio di guerra. Come principe ereditario partecip\u00f2 a differenti incontri che gli diedero la possibilit\u00e0 di prendere una pi\u00f9 ampia coscienza del mondo esterno e della natura degli eserciti d'Europa.\nLa maggiore et\u00e0.\nNel 1704 all'et\u00e0 di 16 anni, complet\u00f2 la costruzione del castello di Wusterhausen e decise di adibirlo a residenza autunnale da agosto a novembre, il che consent\u00ec ad ogni modo lo sviluppo di un piccolo villaggio alle sue dipendenze. Nel 1705 venne nominato borgomastro di Charlottenburg, ove pot\u00e9 mettere in pratica gli insegnamenti appresi durante i viaggi compiuti in Olanda che estesero notevolmente i suoi orizzonti culturali. Durante l'ultimo di questi suoi viaggi ricevette la notizia della morte della madre ed il 14 giugno 1706 decise di prendere moglie, sposando Sofia Dorotea di Hannover per procura, incontrata poi di persona il 14 novembre 1706 a C\u00f6lln an der Spree (oggi parte di Berlino). Nel luglio di quello stesso anno, inoltre, partecip\u00f2 ad alcune operazioni militari nelle Fiandre nell'ambito della guerra di successione spagnola, ove prese parte con il proprio reggimento che contava ormai pi\u00f9 di 600 uomini.\nL'11 settembre 1709 fu impegnato nella Battaglia di Malplaquet, che fu lo scontro pi\u00f9 sanguinoso della guerra di successione spagnola. Nel 1710 vi fu uno scandalo di corruzione tra i ministri del padre e Federico Guglielmo intervenne ufficialmente per la prima volta a sedare i dissidi politici occupandosi della punizione dei traditori. L'anno successivo, nell'estate del 1711, fu nuovamente in Olanda per curare per conto del padre alcuni negoziati diplomatici, tornando poi in patria per schierarsi contro gli svedesi nella guerra scoppiata sul suolo prussiano, venendo ferito.\nRe di Prussia (1713-1740).\nTagli ai fondi.\nAll'inizio del 1713 la salute di Federico I peggior\u00f2 in maniera decisiva, fino a quando il 25 febbraio Federico I emise il suo ultimo sospiro, Federico Guglielmo, che gli era stato vicino negli ultimi momenti di vita, subito dopo aver lasciato il letto del padre ormai defunto, come suo primo atto ufficiale dichiar\u00f2 nullo il bilancio dello stato approvato dal defunto monarca.\nEgli garant\u00ec al padre un funerale grandioso e in pompa magna, ma era lui il primo a gioire per questa morte attesa da lungo tempo. Il nuovo sovrano si present\u00f2 alla cerimonia funebre con la corona, in modo da ribadire il suo peso nel nuovo governo; tuttavia una vera e propria cerimonia di incoronazione non ebbe mai luogo. Poco dopo il termine delle cerimonie funebri egli cambi\u00f2 radicalmente l'indirizzo del governo e si concentr\u00f2 essenzialmente nel rimuovere le riforme promosse dal padre, in particolare riorganizzando le finanze e smantellando i vecchi debiti accumulati dal padre. Il suo scopo era quello di far acquisire alla Prussia una sempre maggiore indipendenza dalle potenze straniere, e cardine di questa strategia sarebbe stato la formazione di un potente esercito.\nIl 27 febbraio il Re si rec\u00f2 a Wusterhausen e l\u00ec inizi\u00f2 la costituzione del suo nuovo programma di governo, impiegando solo quattro giorni per redigerlo. Per saldare i 20.000.000 di talleri di debito accumulati dal padre, ridusse il personale della casa reale da 142 a 46 impiegati e utilizz\u00f2 anche del denaro dal suo patrimonio personale. Inoltre, dei 24 castelli posseduti dal padre, Federico Guglielmo I ne mantenne solo sei, mentre gli altri furono venduti o dati in affitto e fece fondere molte statue di bronzo per fabbricare nuovi cannoni. L'orchestra di corte venne sciolta, furono venduti all'asta vini preziosi che facevano parte della cantina reale, oltre a mobili e oggetti d'oro e d'argento. Tutti questi tagli ebbero per\u00f2 l'effetto di mandare in rovina i molti artigiani che lavoravano per la casa reale; le accademie statali non ottennero nuovi fondi, i teatri vennero chiusi e si ebbe una fuga di artisti da Berlino.\nCon questo programma di riforma radicale Federico Guglielmo I suscit\u00f2 il malcontento del popolo, che si vedeva privato dello splendore acquisito in precedenza, ma allo stesso tempo guadagn\u00f2 il benestare delle istituzioni politiche e militari per una maggiore fortificazione dello stato e per la costituzione di un vero esercito che potesse competere con le altre potenze europee. Federico Guglielmo I ridusse drasticamente i costi della sua corte e delle 700 stanze del palazzo reale di Berlino, ne utilizz\u00f2 solo 5.\nMonarca assoluto.\nIn accordo con il suo orientamento politico, Federico Guglielmo I pose la propria figura al centro di tutte le attivit\u00e0 dello stato, dando inizio ad un vero e proprio governo assoluto. Ora la sua parola era legge e chi lo contraddiceva era condannato a morte. Egli pretese d'intromettersi in tutti gli affari dello stato e svilupp\u00f2 le caratteristiche di un tiranno, ma era comunque guidato da una profonda fede in Dio. Il re controllava il governo attraverso il suo gabinetto di ministri, parlando a loro come un generale parla con le proprie truppe ed esaminando in loro presenza i rapporti giunti a corte circa l'andamento stesso dei vari ministeri.\nSviluppo dell'esercito.\nIl re fond\u00f2 la potenza del proprio stato essenzialmente sulla forza del proprio esercito. La necessit\u00e0 di riportare un ordine nelle questioni belliche era divenuta essenziale soprattutto per l'indignazione dello stesso sovrano prussiano che non riusciva ad accettare il fatto che le altre potenze non considerassero la Prussia una nazione in grado di avere voce in capitolo nei concordati internazionali.\nDal 1713 inizi\u00f2 lo sviluppo di una grande riforma dell'esercito. Come primo passo reclut\u00f2 nella fanteria prussiana 8073 nuovi soldati e 1067 cavalieri, portando il totale degli effettivi a 80.000; l'esercito inoltre divenne finanziariamente indipendente e non pi\u00f9 dipendente, come prima, dai sussidi ricevuti dalle potenze estere, fu anche creata la figura del \"Soldatenk\u00f6nig\" (\"Re dei soldati\"), che indossava sempre l'uniforme militare e che era responsabile a mantenere una ferrea disciplina fra i ranghi dell'esercito prussiano. Egli attir\u00f2 a s\u00e9 dal ceto dei nobili un corpo di ufficiali assolutamente devoti a lui; i soldati invece erano o mercenari arruolati o contadini del paese, il cui obbligo di servizio veniva regolato dal cosiddetto sistema cantonale (\"Kantonsystem\").\nIl reggimento Potsdam.\nIl Re fu particolarmente attento al reclutamento di uomini giovani nel suo reggimento personale di Potsdam, anche se questo poteva essere considerato dai pi\u00f9 un suo vezzo personale. Ad ogni modo, la creazione del reggimento aveva una ragione pratica: i lunghi fucili ad avancarica in uso all'epoca erano difficili da maneggiare per i soldati di bassa statura.\nInizi\u00f2 cos\u00ec una vera e propria caccia ai giganti, cominciata gi\u00e0 dal 1712 per cercare uomini che avessero un'altezza minima di 1 metro e 88 centimetri. Invi\u00f2 addirittura i suoi incaricati in Ungheria, nel Regno di Napoli, in Croazia ed in Ucraina per reclutare tali uomini, comprandoli spesso fisicamente. Tra il 1713 ed il 1735 vennero spesi in totale 12 milioni di talleri in fondi da investire nella ricerca di questi uomini.\nGli appartenenti a questo reggimento vennero soprannominati \"die langen Kerls\" (espressione traducibile grosso modo in italiano come \"spilungoni\"): il costo annuale per mantenere questo reggimento era di 291.000 talleri, rispetto ai 72.000 spesi per un reggimento normale.\nPromozione dell'industria tessile.\nFederico Guglielmo I fu inoltre interessato anche all'economia del paese, egli si concentr\u00f2 sulla promozione della ricca industria della tessitura, che era basata sull'economia domestica. Quasi tutte le grandi case avevano infatti filande private e con una riforma varata gi\u00e0 dal 1713, venne creato a Berlino un deposito generale per il prodotto filato che veniva quindi venduto all'ingrosso sul mercato internazionale, facendo s\u00ec che il prodotto venisse apprezzato in tutta Europa.\nPolitica estera.\nFederico Guglielmo I cerc\u00f2 in un primo momento di mantenere una certa neutralit\u00e0 nei conflitti europei dell'epoca, concentrandosi sul rafforzamento del proprio Stato dopo il periodo del governo paterno. La visita di Pietro il Grande nel 1713 a Berlino, per\u00f2, lo fece propendere per entrare nell'Alleanza del Nord in funzione anti-svedese, per combattere le mire espansionistiche di Carlo XII durante la Grande guerra del Nord ed in cambio ricevette finanziamenti ed armi per l'esercito. Con la ripresa delle ostilit\u00e0 nel 1713, il 1\u00ba maggio 1715 egli trasfer\u00ec il proprio quartier generale in Pomerania, per seguire e guidare il suo esercito nell'assedio di Stralsund.\nA seguito del trattato di pace siglato a Stoccolma il 21 gennaio 1720, ottenendo per\u00f2 da questa pace, il dominio indiscusso sulle citt\u00e0 di Stettino, Peene e sulle isole di Wollin e Usedom, oltre al controllo sull'area del delta dello Swine e del Dievenow. Questa campagna e quella del 1715 diedero l'opportunit\u00e0 quindi di ribadire l'importanza del ruolo dell'esercito per la rinnovata Prussia. Non ultimo, nel 1720, Federico Guglielmo I vendette le colonie africane del Brandeburgo, fondate dal suo predecessore (delle quali la maggiore citt\u00e0 era appunto Gro\u00df Friedrichsburg), per 7.200 ducati ai Paesi Bassi, questo denaro fu speso dal Re per migliorare l'esercito.\nIl corpo dei nobili ufficiali.\nCon l'intenzione di privare sempre pi\u00f9 la nobilt\u00e0 dei propri poteri e di estendere il controllo dello Stato assolutista, il re cerc\u00f2 di applicare la tecnica cara a Luigi XIV di Francia di legare a s\u00e9 i rappresentanti della stretta aristocrazia. In maniera per\u00f2 del tutto innovativa, egli fond\u00f2 nel settembre del 1717 a Berlino il \"Real Corpo di Cadetti Prussiani\", un istituto militare per formare i figli cadetti delle pi\u00f9 eminenti famiglie nobiliari del paese. In questo istituto i giovani dovevano essere di lignaggio nobile ed avere un'et\u00e0 tra i 12 ed i 18 anni. Oltre alla carriera militare, l'istituto garantiva un comodo inserimento nel governo. Ovviamente il permesso di accedere a questo corpo era concesso esclusivamente a quanti facessero solenne giuramento di non prestare servizio per alcun altro paese.\nAltri passi notevoli.\nFederico Guglielmo I, come gi\u00e0 ricordato precedentemente, raddoppi\u00f2 la forza dell'esercito presente in Prussia, rendendolo il quarto pi\u00f9 potente esercito d'Europa dopo quello della Francia, dei Paesi Bassi e della Russia. La Prussia contava all'epoca 1.6 milioni di abitanti, di cui 80.000 erano impegnati stabilmente nell'esercito e tutto questo ebbe per\u00f2 lo svantaggio della creazione di uno Stato completamente militarizzato ed incentrato sulla carriera bellica, a scapito di altre iniziative di tipo culturale ed artistico.\nSotto l'aspetto religioso, si prodig\u00f2 a favore del pietismo: le sue preoccupazioni maggiori furono per la colonizzazione interna. Ci\u00f2 che egli fece a tal riguardo fu il \"R\u00e9tablissement\" della Prussia Orientale, dove accolse anche i protestanti cacciati da Salisburgo. Egli infatti venne chiamato \"il pi\u00f9 grande re interno di Prussia\". Per l'educazione fond\u00f2 1480 scuole di formazione al posto delle 320 scuole di villaggio che esistevano all'epoca del regno del padre Federico I.\nGli ultimi anni.\nCon l'avanzare dell'et\u00e0, Federico Guglielmo sent\u00ec sempre pi\u00f9 crescere i dolori a causa di uno stile di vita sregolato e anche a causa di mali ereditari. La vita militare che tanto lo aveva impegnato alla fine, gli procur\u00f2 non pochi problemi a cavalcare, ed inoltre era ingrassato notevolmente. Il 31 maggio 1740 il \"re soldato\" mor\u00ec nel castello di Potsdam e venne sepolto il 4 giugno di quello stesso anno nella chiesa della omonima cittadina. Gli succedette il figlio Federico II di Prussia, meglio noto come \"Federico il Grande .\"\nMatrimonio e discendenza.\nSposatosi con Sofia Dorotea del Casato di Hannover, figlia del sovrano britannico Giorgio I d'Inghilterra, ebbe da lei quattordici figli:"}
{"id": "106590", "revid": "2184720", "url": "https://it.wikipedia.org/wiki?curid=106590", "title": "Gospel", "text": "Il termine gospel pu\u00f2 riferirsi a due generi musicali: il primo strettamente legato alla musica sacra, molto simile alla canzone corale spiritual, che emerse nelle chiese afroamericane cristiane-metodiste negli anni trenta; l'altro, alla musica religiosa composta diffusa e suonata successivamente da artisti di qualunque fede o etnia, soprattutto del sud degli Stati Uniti d'America, e diffusa poi nel resto del mondo. La divisione tra \"America nera\" e \"America bianca\" e quindi tra \"chiesa nera\" e \"chiesa bianca\" e anche tra \"musica nera\" e \"musica bianca\", tenne questi stili separati, ma mai in modo assoluto. Entrambi gli stili nascono da inni corali cristiani-metodisti degli afroamericani, a loro volta nati dagli antichi canti spontanei durante le giornate di lavoro della schiavit\u00f9 negli Stati Uniti d'America, spesso nei campi agricoli del cotone. &lt;br&gt;Questo stile musicale spesso era (ed \u00e8 tuttora) in modalit\u00e0 \"solo vs coro\", cio\u00e8 a una breve frase canora, eseguita da un solo cantore (nei campi di schiavit\u00f9 era cantata da un solo schiavo) si alternava la risposta di tutto il coro (all'epoca appunto, il resto degli schiavi che stavano lavorando). Mentre lo spiritual rimase pi\u00f9 semplice a livello musicale, il gospel si raffin\u00f2 e si arricch\u00ec nel tempo, con l'aggiunta di basi ritmiche del blues e del rhythm and blues, e si diffuse marcatamente in tutto il mondo occidentale. Nel gospel, alcuni artisti (ad esempio Mahalia Jackson) si limitano ad apparire e rimanere in contesti puramente religiosi di ispirazione spiritual e di argomento cristiano.\nIl termine \"gospel\", in inglese, significa \"Vangelo\", \"buona novella\", \"parola di Dio\": i testi infatti, si ispirano alla Bibbia (soprattutto il libro dei Salmi). Altre correnti gospel invece si esibiscono in contesti pi\u00f9 laici, come ad esempio il Golden Gate Quartet o Clara Ward, che cantano anche nei night club. La maggior parte degli artisti, come i Jordanaires, Al Green e Solomon Burke tendono a suonare in entrambi i contesti, dov'\u00e8 frequente che includano un pezzo religioso in una performance secolare, sebbene non succeda quasi mai il contrario.\nI precursori (1700).\nWillie Ruff, professore afro-inglese di musica all'Universit\u00e0 Yale, sostiene che la musica Gospel condivide la stessa struttura dei salmi cantati dalla chiesa scozzese presbiteriana, struttura nota come 'lining-out'. Questa consentiva di usare una sola copia della Bibbia per tutta la chiesa poich\u00e9 il pastore cantava una riga del salmo all'assemblea e questa rispondeva ricantandola arricchita del suo timbro ed emozione. Ruff sostiene, sebbene altri lo contestino per \"razzismo accademico\", che questa forma di canto venne udita dagli schiavi Afro-Americani nelle chiese dei loro padroni e che essi la svilupparono in uno stile proprio e personale.\nLe origini (dagli anni venti agli anni quaranta).\nCi\u00f2 che la maggior parte delle persone identificherebbe come \"gospel music\" \u00e8 una musica religiosa Afro-Americana basata su grandi cori di chiesa cui fa da contraltare un cantante solista eccezionale. In realt\u00e0 il genere reso famoso da artisti come Thomas A. Dorsey, Sallie Martin, Willie Mae, Ford Smith ed altri cambi\u00f2 sensibilmente circa 80 anni fa, e affonda le sue radici nelle forme pi\u00f9 spontanee di devozione religiosa delle Chiese dei Santi, che incoraggiavano i singoli fedeli a \"dare testimonianza\" cantando e suonando (e talvolta danzando) spontaneamente della loro fede, durante la celebrazione. Negli anni venti gli artisti di questo tipo di chiese erano spesso predicatori che si spostavano di chiesa in chiesa, e tra una predica e l'altra cominciarono a incidere in uno stile che fondeva temi religiosi tradizionali con le tecniche del blues e del boogie woogie. Inoltre cominciarono a portare strumenti di derivazione jazz, come percussioni e fiati, in chiesa.\nDorsey, che aveva composto e suonato il piano per giganti del blues come Tampa Red, Ma Rainey e Bessie Smith, lavor\u00f2 sodo per sviluppare una sua propria musica, organizzando un convegno annuale per artisti gospel, andando in tourn\u00e9e con Martin per vendere spartiti e superare la resistenza delle chiese pi\u00f9 conservatrici verso ci\u00f2 che esse consideravano una musica mondana e peccaminosa. Combinare la struttura \"sixteen bar\" e i modi e ritmi del blues con i testi religiosi, apr\u00ec la possibilit\u00e0 ad artisti innovativi, come Sister Rosetta Tharpe, di usare il proprio talento nelle canzoni, mentre ispiravano i fedeli a \"gridare\", a \"buttare fuori\" per aggiungere parole alle sue o per inserire linee musicali proprie in risposta al suo canto.\nQuesto \"stile libero\" influenz\u00f2 altri stili religiosi neri alla stessa maniera. I gruppi pi\u00f9 conosciuti degli anni trenta erano quartetti o gruppi piccoli maschili come il Golden Gate Quartet che cantavano, di solito senza accompagnamento, nello stile quartetto Jubilee mescolando attentamente armonie, canti melodiosi, sincopati giocosi e arrangiamenti sofisticati per ottenere uno stile sperimentale fresco ben lontano dal pi\u00f9 sobrio canto di inni. Questi gruppi assorbirono suoni popolari da gruppi pop come i Mills Brothers e produssero canzoni che univano temi religiosi, humor e satira politico-sociale. Cominciarono a mostrare sempre maggior influenza dal Gospel da che incorporarono la nuova musica nel loro repertorio.\nL'et\u00e0 dell'oro (dagli anni quaranta agli anni cinquanta).\nLa nuova musica Gospel composta da Dorsey e altri si mostr\u00f2 essere davvero molto popolare nei quartetti, che si volsero in una direzione nuova. Gruppi come i Dixie Hummingbirds, i Pilgrim Travelers, i Soul Stirrers, i Swan Silvertones, i Sensational Nightingales e i Five Blind Boys of Mississippi introdussero anche maggior libert\u00e0 alle chiuse armonie dello stile Jubilee, aggiungendo degli \"ad libitum\" e brevi frasi ripetute sullo sfondo per mantenere una base ritmica per le innovazioni del cantante principale. I solisti emersero maggiormente man mano che il Jubilee divenne Hard Gospel e man mano che i cantanti cominciarono a gridare di pi\u00f9, spesso in falsetto, ancorati ad un basso rilevante. I cantanti dei quartetti combinarono sia le performance del solista virtuoso sia le innovazioni ritmico armoniche. Questo venne definito da Ira Tucker Sr. e Paul Owens degli chiamarono \"trickeration\" e che amplificava l'intensit\u00e0 musicale ed emozionale delle loro canzoni.\nMentre i quartetti stavano raggiungendo il loro massimo splendore negli anni quaranta e cinquanta, un certo numeri di cantanti donne stava raggiungendo il successo. Alcune, come la grande Mahalia Jackson sicuramente una delle pi\u00f9 grandi interpreti di gospel- e Bessie Griffin erano principalmente soliste, altre come Clara Ward, The Caravans, The Davis Sisters e Dorothy Love Coates, suonavano in piccoli gruppi.\nAlcuni gruppi come i Ward Singers usavano una sorta di teatralit\u00e0 e dinamiche di gruppo particolari che erano in uso nei quartetti maschili, ma la maggior parte delle cantanti gospel basavano le proprie possibilit\u00e0 di successo su una competenza tecnica eccezionale ed un estremo fascino personale.\nFece eccezione sotto molti punti di vista Roberta Martin a Chicago, Illinois. Condusse gruppi misti di uomini e donne che avevano uno stile che non sottolineava cos\u00ec tanto il virtuosismo personale e sponsorizz\u00f2 un certo numero di artisti, come James Cleveland, che avrebbero cambiato il volto del Gospel nei decenni a venire.\nI cori e le star (dagli anni sessanta ad oggi).\nJames Cleveland e Alex Bradford portarono una rivoluzione nel gospel lanciando l'era dei grandi cori, grosse strutture disciplinate e organizzate che usavano arrangiamenti complessi per spingere la loro forza vocale per arrivare al ritmo propulsivo, alle intricate armonie e al virtuosismo individuale dei quartetti dell'et\u00e0 dell'oro.\nGruppi come i Brooklyn Tabernacle Choir e il Mississippi Mass Choir sono due dei pi\u00f9 popolari delle centinaia di gruppi legati a parrocchie locali.\nAllo stesso tempo star pi\u00f9 recenti come Andrae Crouch, CeCe Winans e i Take 6 hanno continuato sulle influenze pop, proprio come Dorsey e altri pionieri presero a prestito dal Blues e dal Jazz. Altri, come Kirk Franklin, hanno introdotto elementi Hip Hop.\nLa morte lenta di Jim Crow cambi\u00f2 anche le priorit\u00e0 del gospel. Durante gli anni di segregazione e repressione formale dei neri, il gospel serv\u00ec, specie per le chiese dei Santi largamente apolitiche e quietiste, come una forma nascosta di protesta politica. Strofe come: \"When I get to Heaven I'm going to sing and shout / 'Cause nobody there's going to turn me out\" e \"I know my robe's going to fit me well / 'Cause I tried it on at the gates of hell\" (\"quando andr\u00f2 in cielo canter\u00f2 e grider\u00f2 / Perch\u00e9 nessuno mi zittir\u00e0\" e \"so che la mia veste mi star\u00e0 a pennello / Poich\u00e9 l'ho provata alle bocche dell'inferno\") avevano un secondo significato ovvio per i molti ascoltatori che non avevano possibilit\u00e0 di rivendicare la propria posizione nel mondo in modi pi\u00f9 diretti.\n\"Una musica alla quale inizialmente si era giunti per altre vie, non attraverso il jazz ufficiale. Forme autentiche come il gospel ha dato un\u2019impronta alla musica nuova molto di pi\u00f9 che i grandi concerti del jazz commerciale\"\nLe canzoni gospel erano quindi la scelta logica per i ritornelli del Movimento dei Diritti Civili, che trasse i suoi capi, gran parte della sua organizzazione e i suoi ideali dalle chiese nere.\nIn Italia il genere si diffonde velocemente fino ad esser oggetto di festival su tutto il territorio nazionale da nord a sud la musica e la ricerca vocale diventa spettacolo, celebrazione, coinvolgimento.\nCantanti come Carrie Underwood, Mary J. Blige, Aretha Franklin, Whitney Houston e Mariah Carey si sono sempre definite molto religiose e nel loro repertorio per lo pi\u00f9 laico, vi sono un buon numero di brani gospel."}
{"id": "106599", "revid": "963244", "url": "https://it.wikipedia.org/wiki?curid=106599", "title": "Sovrani di Prussia", "text": "Lista dei sovrani di Prussia che comprende i Duchi di Prussia (tedesco:\"Herzog von Preu\u00dfen\"), Re in Prussia (tedesco: \"K\u00f6nig in Preu\u00dfen\") e i Re di Prussia (tedesco: \"K\u00f6nig von Preu\u00dfen\").\nI sovrani provenivano tutti dalla dinastia degli Hohenzollern.\nDuchi di Prussia (1525-1701).\nHohenzollern-Ansbach.\nLo stato prussiano nasce il 10 aprile 1525, quando Alberto di Hohenzollern-Ansbach venne investito dal re di Polonia Sigismondo I quale Duca di Prussia secolarizzando l'Ordine Teutonico.\nHohenzollern.\nDal 1618 il Ducato pass\u00f2 al ramo dei margravi ed elettori di Brandeburgo legando cos\u00ec la Prussia alla storia tedesca, sebbene non fu mai incorporata nel Sacro Romano Impero.\nRe in Prussia (1701-1772).\nHohenzollern.\nIl Regno di Prussia venne creato nel 1701, dopo che il Ducato di Prussia, separato definitivamente dalla Polonia, e il Margraviato di Brandeburgo vennero uniti. I titolari del Regno dovettero usare il titolo di \"Re in Prussia\", per indicare che la sovranit\u00e0 suprema sul Brandeburgo era ancora nelle mani dell'Imperatore dei Romani.\nRe di Prussia (1772-1871).\nHohenzollern.\nIl titolo di \"Re di Prussia\" fu introdotto nel 1772 da Federico II, allorquando la Prussia stessa partecip\u00f2 allo smembramento della Polonia.\nImperatori tedeschi e Re di Prussia (1871-1918).\nHohenzollern.\nNel 1866 la Prussia si univa alla Confederazione della Germania del Nord e il suo Re ne assunse la presidenza. A questa confederazione, nel 1871 aderirono anche gli Stati meridionali per formare il Reich tedesco, con l'esclusione dell'Austria, Lussemburgo e del Liechtenstein. Il Re di Prussia divenne Presidente di questa unione col titolo di Imperatore tedesco. Nel 1919 il Reich divenne repubblica e tutti i sovrani della Germania vennero detronizzati: la Prussia assunse forma repubblicana col nome di Stato Libero di Prussia, sino al 1947, quando, per ordine degli Alleati, venne sciolto."}
{"id": "106602", "revid": "1186766", "url": "https://it.wikipedia.org/wiki?curid=106602", "title": "Martello (disambigua)", "text": ""}
{"id": "106605", "revid": "666668", "url": "https://it.wikipedia.org/wiki?curid=106605", "title": "Incudine (disambigua)", "text": ""}
{"id": "106606", "revid": "1711424", "url": "https://it.wikipedia.org/wiki?curid=106606", "title": "Serie di Mengoli", "text": "La serie di Mengoli, cos\u00ec chiamata in onore di Pietro Mengoli, \u00e8 la serie definita come \nQuesta serie risulta convergente a 1. Infatti si ha che la serie: \nAbbiamo pertanto che \nRisulta per\u00f2 interessante notare come ogni elemento delle successioni parziali si elimini con il termine successivo:\nformula_4\ndi cui il limite risulta essere:\nformula_5\nInoltre non \u00e8 possibile spezzare la sommatoria nella differenza di due serie:\npoich\u00e9 queste sono serie armoniche, ciascuna divergente.\nLa serie di Mengoli costituisce un esempio classico di serie telescopica."}
{"id": "106612", "revid": "22475", "url": "https://it.wikipedia.org/wiki?curid=106612", "title": "Game Boy", "text": "Il \u00e8 una console portatile per videogiochi monocromatica prodotta e commercializzata da Nintendo tra il 21 aprile 1989 e il 23 marzo 2003. Realizzato dal gruppo Nintendo Research &amp; Development 1, guidato da Gunpei Yokoi e Satoru Okada, venne sviluppato come successore dei Game &amp; Watch.\nA suo tempo divenne il sistema portatile di riferimento, nonostante l'uscita di molti concorrenti pi\u00f9 avanzati, ed \u00e8 una delle icone pi\u00f9 riconosciute della storia dei videogiochi.\nQuesta fu la prima di una fortunata serie di console chiamate Game Boy, con una vita commerciale di pi\u00f9 di vent'anni. Dopo alcune varianti dell'originale, il primo successore vero e proprio fu il Game Boy Color.\nStoria.\nSu esplicite direttive della Nintendo, il gruppo di Gunpei Yokoi progett\u00f2 una console semplice, resistente e a basso costo. Si intendeva proporla per un pubblico di ragazzini, o come alternativa portatile ed economica al classico da tavolo Nintendo Entertainment System. L'aspetto della console e delle cartucce richiamano infatti il NES. Si punt\u00f2 sulla qualit\u00e0 dei giochi e sulla semplicit\u00e0 di utilizzo. Il Game Boy fu commercializzato in Giappone il 21 aprile 1989 e fu subito un grande successo.\nLa console venne distribuita sul mercato statunitense il 31 luglio dello stesso anno, con il videogioco \"Tetris\" allegato. In Europa il Game Boy arriv\u00f2 nel settembre del 1990 con i titoli di lancio \"Tetris\", \"Super Mario Land\", \"Alleyway\" e \"Baseball\".\nIn Italia Game Boy \u00e8 stato distribuito dalla Mattel, in seguito dal Gruppo Giochi Preziosi sotto il marchio GiG Electronics.\n\"Tetris\" \u00e8 stato una killer application della console, in grado di attrarre di per s\u00e9 anche un pubblico che non era necessariamente appassionato di videogiochi.\nIl Game Boy segna l'inizio della seconda serie di console portatili da parte della Nintendo, preceduta dalla linea Game &amp; Watch presentata nel 1980.\nI suoi concorrenti principali furono il Game Gear, l'Atari Lynx e il PC Engine GT. Nonostante queste console fossero tecnologicamente superiori e tutte a colori, il Game Boy ebbe un enorme successo. Solo il Game Gear riusc\u00ec a fare una concorrenza apprezzabile, ma comunque non si avvicin\u00f2 neanche lontanamente al numero di unit\u00e0 vendute del Game Boy.\nOriginariamente disponibile solamente nelle versioni grigio e bianco, nel 1997 venne progettata la serie Game Boy Pocket.\nIl Game Boy classico \u00e8 stato dismesso il 23 marzo 2003, 14 anni dopo il lancio.\nCaratteristiche.\nIl Game Boy si presenta come un apparecchio minimalista e molto robusto.\n\u00c8 fornito di un processore LR35902 della Sharp a 4,19\u00a0MHz, versione speciale dello Z80 personalizzato per le esigenze di gioco, alimentato a quattro batterie stilo, e dotato di un piccolo schermo a cristalli liquidi integrato capace di quattro tonalit\u00e0 di grigio/verde a 160\u00d7144 pixel. \nLa console \u00e8 dotata di un solo altoparlante, quindi l'audio diventa monofonico, tuttavia la circuiteria interna pu\u00f2 produrre suoni stereo a quattro canali, ascoltabili soltanto con le cuffie.\nLa tecnologia dell'epoca permetteva gi\u00e0 di realizzare prestazioni superiori, ma il Game Boy fu progettato con gli obiettivi dell'economia e della robustezza.\nL'autonomia dichiarata delle batterie \u00e8 di almeno 36 ore, un record ai suoi tempi, e superiore anche a diversi sistemi molto pi\u00f9 moderni.\nIl quadro comandi consiste in una croce direzionale di colore nero posizionata sulla sinistra della console, di due pulsanti viola sulla destra (\"A\" e \"B\") e dei tasti \"Select\" e \"Start\" in basso al centro. I giochi sono su cartucce di dimensioni contenute, adatte a un facile trasporto.\nCartucce.\nOgni gioco \u00e8 scritto su ROM contenute in piccole cartucce di plastica grigia chiamate Game Pak, aventi su una fessura una porta hardware per la connessione con la console. Le cartucce del Game Boy misurano \u00d7 . Alcuni giochi permettono anche di salvare le partite e riprenderle in un secondo momento dopo lo spegnimento, grazie all'utilizzo di una batteria tampone integrata nella cartuccia.\nLa cartuccia viene inserita dall'alto in un'apposita fessura sul retro della console. Se viene estratta durante il gioco il Game Boy si blocca, il suono si ferma e l'immagine si corrompe. Questa procedura in alcuni casi pu\u00f2 compromettere la cartuccia stessa e/o rovinare i salvataggi di gioco e per questo la levetta di accensione del Game Boy \u00e8 dotata di una linguetta, che blocca la cartuccia in posizione e non permette di sfilarla quando l'unit\u00e0 \u00e8 accesa.\nLe cartucce per Game Boy Color di tipo \"Dual Mode\", riconoscibili dall'involucro grigio scuro o nero (anzich\u00e9 grigio chiaro del Game Boy o trasparente del Game Boy Color), sono compatibili anche con il Game Boy originale, ovviamente senza il colore.\nAccessori.\nFurono realizzati diversi accessori, prodotti sia da Nintendo che da terze parti.\nVendite.\nGame Boy e Game Boy Color insieme hanno venduto 118,69 milioni di unit\u00e0 in tutto il mondo, del quale 32,47 milioni in Giappone, 44,06 milioni in America, e 42,16 milioni nel resto del mondo.\nIn tutto sono state vendute oltre 450 milioni di cartucce per Game Boy durante la sua vita commerciale. Il gioco pi\u00f9 venduto \u00e8 \"Tetris\" con 35 milioni di unit\u00e0 (contando anche quelle che vennero incluse con le console), seguito da \"Pok\u00e9mon Rosso e Blu\" con 32,5 milioni.\nVideogiochi.\nI videogiochi per Game Boy sono pi\u00f9 di 1000. \nSecondo una selezione fatta dalla rivista \"Retro Gamer\", i dieci pi\u00f9 grandi titoli sono ', \"Bill &amp; Ted's Excellent Game Boy Adventure\", \"R-Type\", \"Super Mario Land\", \"Pok\u00e9mon Rosso e Blu\", ', \"Tetris\", \"Faceball 2000\", ', \"Kirby's Pinball Land\". In una selezione successiva basata sul sondaggio dei lettori sono presenti anche ', \"\", \"Double Dragon\", \"Donkey Kong\", \"Tennis\", \"Mole Mania\", \"Super RC Pro-Am\", \"Revenge of the Gator\", \"Batman\", \"Golf\", \"Kirby's Dream Land\", \"Mario's Picross\", \"DuckTales\", \"Monster Max\", \"Motocross Maniacs\", \"Probotector\", \"Mystic Quest\", \"Mega Man II\".\nRiedizioni successive.\nNel corso degli anni l'originale Game Boy di colore grigio ha subito alcuni ritocchi di vario genere, atti a mantenerlo competitivo nel suo segmento di mercato."}
{"id": "106613", "revid": "34194", "url": "https://it.wikipedia.org/wiki?curid=106613", "title": "Gameboy", "text": ""}
{"id": "106615", "revid": "125818347", "url": "https://it.wikipedia.org/wiki?curid=106615", "title": "The Velvet Underground", "text": "I Velvet Underground sono stati un gruppo rock statunitense formatosi nel 1964 e attivo fino al 1973. Nel 1993 si riunirono nuovamente per un tour mondiale, per poi sciogliersi definitivamente a causa dei dissidi interni e della morte del chitarrista Sterling Morrison.\nConsiderati uno dei gruppi rock pi\u00f9 influenti nella storia della musica, divennero importanti pionieri per diversi generi che avrebbero poi preso piede nei decenni successivi quali il rock alternativo, la new wave, il punk rock, il noise e il post rock.\nI Velvet Underground si formarono a New York (citt\u00e0 da cui hanno tratto profonda ispirazione) grazie all'incontro tra l'allora studente universitario Lou Reed e John Cale, giovane musicista d'avanguardia ed allievo di La Monte Young. Al gruppo si unirono poi Sterling Morrison alla chitarra e Angus MacLise alla batteria, sostituito poco dopo da Maureen \u201cMoe\u201d Tucker. Nel 1996 furono introdotti nella Rock and Roll Hall of Fame.\nNel 2004 la rivista musicale \"Rolling Stone\" li ha inseriti al numero 19 nella sua lista dei 100 migliori artisti di tutti i tempi.\nStoria.\n1964: Gli inizi.\nNel 1964, Lou Reed (all'anagrafe Lewis Allan Reed), allora studente di letteratura inglese alla Syracuse University ma con il pallino della musica lavorava come autore musicale componendo canzoni pop che sfruttavano le mode del momento, per la Pickwick Records.\nAllo stesso tempo, per\u00f2, assieme al compagno di studi Sterling Morrison, Reed si esibiva nei piccoli locali newyorchesi dando vita a diverse band estemporanee e proponendo alcune sue composizioni originali costituite da armonie molto semplici, pochi accordi e testi inconsueti rispetto alla musica rock di quel periodo Sempre nel 1964, Reed incontra John Cale, uno studente di composizione gallese, da poco trasferitosi negli Stati Uniti d'America per studiare musica classica con Leonard Bernstein e dedicarsi all'arte sperimentale. Precedentemente Cale aveva lavorato con compositori di musica d'avanguardia come John Cage e La Monte Young nel suo gruppo d'avanguardia Dream Syndicate ma era anche molto interessato alla musica rock e fu piacevolmente sorpreso nello scoprire che anche Reed aveva la sua stessa propensione allo sperimentare con la musica.\nIl duo inizi\u00f2 a registrare ed esibirsi insieme dando vita a una band estemporanea, chiamata The Primitives (assieme a Tony Conrad e Walter De Maria) e creata appositamente per promuovere una nuova composizione di Reed per la Pickwick, il singolo \"The Ostrich\". Dopo le prime diffidenze, Reed e Cale strinsero amicizia e misero a punto una significativa intesa musicale assemblando una serie di composizioni che andranno a costituire il futuro repertorio dei Velvet. Nel progetto Reed coinvolse anche il suo vecchio compagno di college e chitarrista Sterling Morrison e il percussionista Angus MacLise (gi\u00e0 nel giro del musicista La Monte Young) alla batteria. Il quartetto assunse il nome di Falling Spikes utilizzando anche, di tanto in tanto, la denominazione The Warlocks.\nLa definitiva scelta del nome, The Velvet Underground, venne ispirata dal titolo dell'omonimo libro scritto dal giornalista Michael Leigh e pubblicato nel settembre del 1963. Il romanzo, che descrive il sottobosco sessuale underground americano dei primi anni sessanta, fu prestato dall'ex Dream Syndicate Tony Conrad, al suo amico intimo John Cale. Reed e Morrison raccontarono in seguito che alla band piaceva questo nome perch\u00e9 sembrava evocare il cinema underground e anche perch\u00e9 si adattava perfettamente alla poetica delle loro prime composizioni, come per esempio \"Venus in Furs\", canzone ispirata all\"'omonimo\" romanzo scritto da Leopold von Sacher-Masoch e intriso di riferimenti al masochismo e alle perversioni sessuali pi\u00f9 varie.\n1965: I primi live.\nNel mese di luglio del 1965 la band entra in sala (al Ludlow Street) per registrare i primi brani: \"The Black Angel's Death Song\", \"Venus in Furs\", \"Heroin\" e \"Wrap Your Troubles in Dreams\". Durante un suo breve viaggio in Gran Bretagna, Cale diede una copia del nastro alla sua amica Marianne Faithfull, nella speranza che lei lo passasse a Mick Jagger: ci\u00f2 non avvenne e, alla fine, quelle registrazioni videro la luce solo nel 1995, inserite nel box set antologico del gruppo, dal titolo \"Peel Slowly and See\"\nContemporaneamente iniziarono ad esibirsi nei vari locali di New York: contattati dal manager e giornalista musicale Al Aronowitz, l'11 dicembre 1965, i Velvet ottennero il loro primo ingaggio per un concerto alla Summit High School, nel New Jersey. Deciso a non accettare denaro per suonare, il batterista MacLise abbandon\u00f2 la band, protestando contro quella che, a suo dire, considerava una \"svendita commerciale\" del gruppo. Su suggerimento di Morrison, fu cos\u00ec rimpiazzato da Maureen \u201cMoe\u201d Tucker, sorella minore di un amico del chitarrista. Minuta e delicata in apparenza, Maureen, si amalgama alla perfezione con il resto della band: utilizzando prevalentemente le percussioni e la cassa e tralasciando del tutto rullate e piatti, il suo \"drumming\" tribale aggiunge un tocco di ulteriore angoscia al sound dei Velvet. Come ebbe a dichiarare una volta lo stesso Lou Reed: \"Esistevano solo due tipi di batteristi: Moe Tucker e tutti gli altri\".\nIl 15 dicembre del 1965 il gruppo si esibisce, per la prima volta come \"headliner\", al Caf\u00e9 Bizarre, un locale del Greenwich Village di New York. Tra il pubblico sono presenti anche alcuni frequentatori della Factory di Andy Warhol: i registi Barbara Rubin e Paul Morrissey ed il ballerino Gerard Malanga. Dopo averli ascoltati dal vivo sono proprio loro che suggeriscono a Warhol di assumerli come possibile \"resident band\" della sua Factory.\n1966: L'incontro con Andy Warhol.\nL'incontro con l'artista, genio della Pop art, cambi\u00f2 repentinamente le sorti della band che si trov\u00f2 di colpo a passare dai bassifondi newyorkesi agli ambienti creativi della sua Factory. La reputazione artistica di Warhol aiut\u00f2 molto la band a farsi un nome nel circuito underground newyorkese.\nWarhol divenne quindi il manager del gruppo e, come prima cosa, sugger\u00ec loro di assumere come cantante l'attrice e modella tedesca Nico (Christa Paffgen), sua pupilla, giunta in America come compagna del chitarrista dei Rolling Stones, Brian Jones. Sempre nel 1966, Reed si ammal\u00f2 di epatite e, nell'impossibilit\u00e0 di esibirsi dal vivo, MacLise si riun\u00ec temporaneamente alla band per qualche concerto, con Cale all'organo e alla voce e la Tucker al basso.\nTornati alla formazione classica, i Velvet con Nico, debuttarono nel febbraio del 1966, esibendosi al \"Cinematheque\" per poi partire, qualche giorno dopo, con tutti gli altri artisti dello show multimediale di Warhol, per una lunga tourn\u00e9e che giunse fino alla costa ovest degli Stati Uniti.\nLo spettacolo, intitolato prima \"Andy Warhol Up-Tight\" e poi Exploding Plastic Inevitable, univa musica, danza e proiezioni dei cortometraggi dello stesso Warhol sonorizzati con l'accompagnamento musicale dei Velvet. Abbigliati con fruste e stivali di pelle, torce elettriche, siringhe, bilancieri e croci di legno gli attori e i ballerini sfilavano sul palco mentre filtri di gelatina di differenti colori sopra le lenti trasformano le immagini di vecchi film e bianco e nero in colore. Il gruppo proponeva un rock molto atipico per il periodo, che alternava e fondeva melodie semplici, ritmi ossessivi ed un largo uso del \"feedback\" e della dissonanza con il cantato-parlato di Lou Reed, che declamava testi in assoluta contrapposizione con la cultura hippy del tempo, che toccavano spesso temi come morte, solitudine, alienazione urbana, droga ed il sesso.\n Il gruppo si esib\u00ec in diversi show a New York, per poi spostarsi attraverso gli Stati Uniti e il Canada, fino all'ultima rappresentazione avvenuta nel maggio del 1967. Lo show includeva anche proiezioni dei film e dei dipinti di Warhol.\nIl passaggio dal palco agli studi di registrazione fu automatico: Warhol procur\u00f2 alla band un contratto discografico con la Verve Records, sussidiaria della MGM, per la realizzazione del loro disco d'esordio, dando carta bianca al gruppo nella ricerca del proprio sound e delle loro sperimentazioni sonore.\n1967: \"The Velvet Underground &amp; Nico\".\nThe Velvet Underground &amp; Nico, album di debutto della band, venne registrato negli Scepter Studios di New York durante l'aprile del 1966 e pubblicato dalla Verve Records nel marzo del 1967. Della produzione musicale del disco si occup\u00f2 in larga misura il professionista di studio Tom Wilson, infatti Warhol era solo il produttore \"nominale\" delle sessioni e si limit\u00f2 a finanziarle e a presenziare ad esse incitando la band a ricostruire il \"sound live\" che lo aveva tanto colpito.\nDietro insistenza di Warhol, Nico cant\u00f2 tre canzoni sul disco d'esordio della band, \"The Velvet Underground &amp; Nico\": \"Femme Fatale\", \"I'll Be Your Mirror\" e la preferita di Warhol \"All Tomorrow's Parties\".\nLa copertina del disco \u00e8 celebre per il disegno opera di Warhol: una banana gialla sbucciabile con la scritta \"Peel slowly and see\" (\"sbuccia lentamente e guarda\") stampata vicino. Chi rimuoveva la buccia di banana adesiva, vi trovava sotto un'allusiva banana di colore rosa.\nSul disco, undici canzoni dimostrano tutta la versatilit\u00e0 del sound del gruppo, passando dalla violenza di \"I'm Waiting for the Man\" e \"Run Run Run\", alle ipnotiche e perverse \"Venus in Furs\" e \"Heroin\", cruda rappresentazione delle sensazioni di un tossicodipendente, per poi immergersi nella dolcezza sinistra di \"Sunday Morning\", nella quiete di \"Femme Fatale\" e di \"I'll Be Your Mirror\", per poi giungere alla solenne \"All Tomorrow's Parties\" e alle sperimentazioni sonore di \"The Black Angel's Death Song\" e \"European Son\" dedicata al poeta Delmore Schwartz.\nL'album venne pubblicato il 12 marzo 1967, e raggiunse la posizione numero 171 della classifica di \"Billboard\". Il promettente debutto commerciale della band fu guastato da complicazioni legali: Il retro del disco mostrava una fotografia del gruppo mentre suonava in un concerto con una immagine proiettata alle loro spalle; l'immagine in questione era tratta da un fotogramma di un film di Warhol, \"Chelsea Girls\". L'attore del film, Eric Emerson, che era stato arrestato per possesso di droga e aveva un disperato bisogno di soldi, afferm\u00f2 che la sua immagine era stata utilizzata sul disco senza il suo permesso (l'immagine del suo viso campeggiava sopra il gruppo che suonava). La MGM Records ritir\u00f2 dal mercato tutte le copie dell'album fino a quando la disputa legale venne risolta con l'eliminazione dell'immagine incriminata. Tutto questo per\u00f2, bast\u00f2 a rovinare l'ascesa commerciale del disco.\n1968: \"White Light/White Heat\".\nNico se ne and\u00f2 dalla band, a causa di continui litigi con Reed che l'accusava di portare avanti una relazione sentimentale sia con lui che con Cale, appena prima dell'inizio delle sedute di registrazione per il loro secondo album, \"White Light/White Heat\". La presenza di Nico all'interno della band era sempre stata problematica: forzata dallo stesso Warhol, inizialmente non era stata accettata dagli altri componenti; solo John Cale maturer\u00e0 con la \"chanteuse\" un forte legame duraturo nel tempo (egli sar\u00e0 infatti il produttore dei suoi pi\u00f9 importanti lavori da solista). Questa volta a produrre del tutto il secondo album del gruppo fu Tom Wilson, in qualit\u00e0 di unico produttore al posto di Warhol, che aveva lasciato la carica di produttore e di manager oberato da altri impegni e infastidito da dei dissidi finanziari avuti con Reed. Warhol si occup\u00f2 comunque della grafica di copertina, completamente nera e con un teschio sovrimpresso in trasparenza in un angolo che rappresentava un tatuaggio dell'attore Joe Spencer protagonista del film \"Bike Boy\" del 1967 diretto da Warhol. Come manager del gruppo, al posto di Warhol, subentr\u00f2 Steve Sesnick, entusiasta sostenitore della band, che sosteneva avrebbe fatto diventare pi\u00f9 grande dei Beatles. L'unico contrario alla scelta di Sesnick come manager, era John Cale, che non si fidava della troppa spavalderia e disinvoltura dell'uomo. Inoltre, Cale lo ritenne la causa scatenante della successiva rottura tra lui e Reed, perch\u00e9 non faceva altro che ripetere che la vera e unica star della band era Lou Reed stesso.\nIntanto i Velvet Underground si esibivano dal vivo sempre pi\u00f9 spesso, e le loro performance diventavano sempre pi\u00f9 cattive e rumorose, con sempre maggiori sperimentazioni sonore.\nLa tecnica di registrazione utilizzata per il disco fu grezza e ultra satura di suoni potenti. Cale ha affermato che mentre il loro album di debutto contiene momenti di fragilit\u00e0 e bellezza, \"White Light/White Heat\" era \"consapevolmente un disco duro, anti-bellezza\". La title track inizia con Lou Reed che si cimenta al pianoforte pestando furiosamente sui tasti alla maniera di Jerry Lee Lewis e parla delle sensazioni di luce e calore date dall'anfetamina. La stramba e inquietante \"Lady Godiva's Operation\" rimane la canzone dell'album preferita da Reed e contiene alcuni dei suoni pi\u00f9 bizzarri mai uditi in una canzone pop o rock che dir si voglia. Nonostante la predominanza di sonorit\u00e0 dure e rumorose come nella lunghissima e delirante \"Sister Ray\" e in \"I Heard Her Call My Name\", l'album contiene anche l'ironicamente macabra \"The Gift\", un racconto scritto da Reed e recitato da Cale nel suo inconfondibile accento gallese con un sottofondo di musica dissonante. La meditativa \"Here She Comes Now\" verr\u00e0 in seguito ripresa da numerose band, tra le quali i Galaxie 500, i R.E.M., i Cabaret Voltaire, i Voodoo Loons, e i Nirvana.\nL'album venne pubblicato il 30 gennaio 1968, ed entr\u00f2 al numero 199 della classifica di \"Billboard\" restandoci per sole due settimane.\nL'insuccesso commerciale fece crescere le tensioni all'interno del gruppo: la band era stanca di ricevere poca considerazione per il proprio lavoro, inoltre Reed e Cale volevano portare i Velvet Underground in due direzioni opposte. Le differenze vennero a galla durante l'ultima seduta di registrazione del gruppo a cui presenzi\u00f2 anche Cale nel febbraio del 1968: due canzoni maggiormente pop scritte da Lou Reed (\"Temptation Inside Your Heart\" e \"Stephanie Says\") si scontrarono con una composizione dominata dalla stridente viola di Cale (\"Hey Mr. Rain\"). (Nessuna di queste canzoni verr\u00e0 pubblicata, vedranno la luce solo postume negli album di rarit\u00e0 \"VU\" e \"Another View\"). Reed spingeva per dare ai Velvet una sferzata pi\u00f9 commerciale, mentre Cale rimaneva risoluto e fermo nelle sue teorie artistiche sulla sperimentazione sonora dura e pura.\n1969:\"The Velvet Underground\".\nPrima che iniziassero le sedute di registrazione per il terzo album del gruppo, John Cale se ne and\u00f2 dalla band (licenziato da Lou Reed) e venne rimpiazzato, su pressione del nuovo manager Steve Sesnick, da Doug Yule dei \"Grass Menagerie\", gruppo musicale di Boston che aveva spesso aperto diversi spettacoli dei Velvet. \"The Velvet Underground\" venne registrato a fine 1968 (e pubblicato nel marzo 1969). La fotografia di copertina, che ritraeva i membri della band stravaccati su un divano della factory immerso in una luce soffusa, venne scattata dal fotografo Billy Name (pseudonimo di Billy Linich). La grafica di copertina \u00e8 opera di Dick Smith, all'epoca un artista dello staff della MGM/Verve. Pubblicato il 12 marzo 1969, l'album fall\u00ec l'entrata nella classifica Top 200 di \"Billboard\".\nLe atmosfere tetre e forti, sature di quel suono abrasivo e fragoroso dei primi due dischi, sono quasi del tutto assenti in questo terzo lavoro. \"The Velvet Underground\" risente molto della leadership incontrastata di Reed, il suono \u00e8 pi\u00f9 rilassato, \"vellutato\", e influenzato dalla musica folk, in qualche modo anticipa lo stile cantautoriale che sar\u00e0 del primo Lou Reed solista. Altro fattore cruciale nel cambio del sound generale della band, fu il furto di tutta l'attrezzatura strumentale (amplificatori Vox e distorsori compresi), che venne rubata durante uno scalo in un aeroporto durante una tourn\u00e9e.\nAll'interno del disco non mancano brani significativi e di notevole pregio come \"Pale Blue Eyes\", \"What Goes On\", \"Jesus\", \"The Murder Mystery\" (una delle canzoni pi\u00f9 sperimentali della loro produzione), \"Candy Says\", \"Some Kinda Love\", \"Beginning to See the Light\", \"I'm set free\" e \"Afterhours\", cantata da Moe Tucker. L'album \u00e8 anche un esempio della versatilit\u00e0 della band e soprattutto della capacit\u00e0 di Reed di scrivere grandi canzoni, costruite sapientemente sia dal punto di vista testuale che musicale, ed \u00e8 proprio l'apparente scarnezza del lavoro strumentale rispetto al passato, a rivelare in pieno la padronanza della \"forma canzone\" da parte di Lou Reed. L'influenza avuta dal disco negli anni pu\u00f2 essere riscontrata in varie produzioni successive di indie rock e musica lo-fi.\nI Velvet Underground passarono la maggior parte del 1969 in tourn\u00e9e, sentendosi per\u00f2 non molto ben accolti al di fuori di New York, la loro citt\u00e0 natale. L'album dal vivo \"\" venne registrato durante l'ottobre 1969 ma pubblicato solo nel 1974 dalla Mercury Records dietro insistenza del critico rock Paul Nelson.\nDurante lo stesso anno, la band registr\u00f2 parecchio materiale in studio, che per\u00f2 non venne mai ufficialmente pubblicato a causa di dispute legali con la casa discografica. Spezzoni di queste sessioni verranno pubblicate anni dopo nelle raccolte \"VU\" e \"Another View\" e nei box set antologici \"What Goes On\" e \"Peel Slowly and See\". L'album mai pubblicato avrebbe dovuto avere un suono di transizione a met\u00e0 tra le atmosfere soffuse del terzo album e le canzoni pop rock di \"Loaded\", il loro quarto e ultimo disco.\nDopo la sua uscita dal gruppo, Lou Reed rielabor\u00f2 e riutilizz\u00f2 molte di queste canzoni per i suoi dischi da solista (\"Stephanie Says\", \"Ocean\", \"I Can't Stand It\", \"Lisa Says\", \"She's My Best Friend\").\n1970: \"Loaded\".\nPer il loro album successivo, la band cambi\u00f2 etichetta discografica passando alla Atlantic Records dopo i contrasti avuti con la MGM/Verve. Si tratta sicuramente dell'album maggiormente commerciale del gruppo, contenendo le canzoni pi\u00f9 accessibili e tradizionalmente pop rock che i Velvet Underground avessero mai suonato. Inoltre il disco contiene due dei classici pi\u00f9 celebri di Lou Reed: \"Sweet Jane\" e \"Rock &amp; Roll\".\nSebbene la Tucker avesse temporaneamente abbandonato il gruppo a causa di una gravidanza, ricevette ugualmente crediti compositivi su \"Loaded\". La batteria venne suonata da diverse persone, inclusi Yule, il tecnico Adrian Barber, il session man Tommy Castanaro, e il fratello di Doug Yule, Billy, che frequentava ancora le scuole superiori.\nIn questo periodo crebbero i malumori di Reed verso il nuovo produttore e il manager Steve Sesnick che vollero inspiegabilmente portare il gruppo sempre pi\u00f9 verso l'influenza del nuovo bassista Doug Yule e verso sonorit\u00e0 pi\u00f9 commerciali. Inoltre Reed si dimostr\u00f2 particolarmente amareggiato dai cambiamenti che a sua insaputa erano stati apportati alle sue composizioni, come nel caso di \"Sweet Jane\", alla quale era stata amputata un'intera strofa e la coda strumentale. Anche \"New Age\" e \"Rock &amp; Roll\" vennero pesantemente ritoccate. D'altro canto, Yule precis\u00f2 che Reed lasci\u00f2 a met\u00e0 le sedute di registrazione del disco, disinteressandosi delle fasi finali di missaggio, editing e masterizzazione dei brani.\nDisilluso anche dalla mancanza di successo della band, dopo l'ultima esibizione al Max's di New York il 23 agosto 1970, Reed ormai sull'orlo di un esaurimento nervoso (all'epoca soffriva anche di insonnia) lasci\u00f2 il gruppo prima del termine delle sedute in studio per dedicarsi alla carriera solista.\nCon l'abbandono di Reed, la band sostanzialmente si dissolse. Il 21 agosto del 1971 anche Morrison lascia il gruppo per darsi agli studi universitari, sostituito da Willie Alexander. Circa tre decenni dopo, \"Loaded\" sarebbe stato ripubblicato nella sua versione completa reintitolato per l'occasione \"Fully Loaded\".\n1972: \"Squeeze\" e i \"falsi\" Velvet.\nCon l'abbandono di Lou Reed, la leadership del gruppo pass\u00f2 inaspettatamente nelle mani di Doug Yule che si fece carico di tutte le parti vocali e di chitarra, e la band inizi\u00f2 una nuova serie di concerti in supporto a \"Loaded\", suonando negli Stati Uniti e in Europa. Poco tempo dopo, anche Sterling Morrison lasci\u00f2 il gruppo per intraprendere la carriera di professore di letteratura inglese alla University of Texas di Austin. Il suo posto venne preso dal cantante/tastierista Willie Alexander. La band suon\u00f2 in Inghilterra, Galles, e nei Paesi Bassi.\nNel 1972 la Atlantic pubblic\u00f2 \"Live at Max's Kansas City\", un album \"live\" contenente registrazioni semi-ufficiali dell'ultimo concerto dei Velvet Underground con Lou Reed, registrate da una loro fan, Brigid Polk, con un registratore portatile il 23 agosto 1970. Intanto, la band capeggiata da Yule, si stava sgretolando sempre pi\u00f9 velocemente e presto gli altri membri del gruppo se ne andarono via, compresa Maureen Tucker, l'ultimo membro originale dei Velvet. Allora Yule registr\u00f2 praticamente da solo l'album \"Squeeze\" utilizzando ugualmente il nome dei Velvet Underground, aiutato solamente dal batterista dei Deep Purple Ian Paice e da qualche altro musicista di studio.\nPrima della pubblicazione di \"Squeeze\", una nuova formazione dei Velvet Underground venne assemblata in tutta fretta per un tour in Gran Bretagna a promozione del disco in uscita. Questa versione dei Velvet Underground era formata da Yule, Rob Norris (chitarre), George Kay (basso) e Mark Nauseef (batteria). Sesnick, il manager storico, abbandon\u00f2 la band poco prima dell'inizio del tour, e Yule lasci\u00f2 anche lui quando il fallimentare breve tour termin\u00f2 nel dicembre del 1972.\n\"Squeeze\" usc\u00ec pochi mesi dopo nel febbraio del 1973, solamente in Europa. L'album ricevette pessime recensioni ed \u00e8 motivo di imbarazzo per i fan dei Velvet; generalmente viene omesso dalla discografia ufficiale della band.\n1993: La reunion.\nNel 1990, Reed e Cale pubblicarono l'album \"Songs for Drella\", registrato tra il dicembre 1989 ed il gennaio 1990 al Sigma Sound Studio di New York e dedicato alla memoria di Andy Warhol (\"Drella\", combinazione di \"Dracula\" e \"Cinderella\", era uno dei soprannomi dell'artista), scomparso tre anni prima. Il disco costitu\u00ec, dopo anni, la prima circostanza in cui i due si trovarono a lavorare di nuovo insieme e, da quel momento, voci di una riunione imminente dei Velvet incominciarono a circolare incessantemente.\nIl 15 giugno 1990, Morrison e Tucker si unirono eccezionalmente a Reed e Cale per eseguire \"Heroin\", al termine di una esecuzione pubblica di \"Songs for Drella\" a Jouy-en-Josas, in Francia, in occasione di una retrospettiva su Warhol.\nI Velvet Underground originari si riunirono ufficialmente nel 1993. Il 19 gennaio, John Cale e Sterling Morrison ne danno annuncio durante una puntata del Tonight Show di Jay Leno. La prima data del tour europeo si tiene ad Edimburgo il 1\u00ba giugno di quell'anno, davanti a 3000 spettatori. Cale esegue la parte vocale di gran parte della canzoni originariamente interpretate da Nico. La band si esib\u00ec in diverse citt\u00e0 europee: Londra, Amsterdam, Rotterdam, Amburgo, Praga, Berlino, Parigi. In Italia la band si esibisce in cinque date agli inizi di luglio: Udine, Bologna, Milano, Napoli (il 9 luglio di supporto agli U2). Le esibizioni vennero accolte con critiche contrastanti, Roger Morton su \"NME\" scrisse: \u00abQuattro musicisti attempati che suonano semplici e tristi canzoni rock adolescenziali con la passione di un quartetto di annunciatori ferroviari\u00bb. In generale per\u00f2 si registr\u00f2 un buon afflusso di pubblico ai concerti e la Warner (l'etichetta di Reed) decise di realizzarne un disco triplo, intitolato \"Live MCMXCIII\".\nDato il successo del tour europeo, vennero fissate anche una serie di date per dei concerti negli USA, e anche un'esibizione durante la trasmissione \"MTV Unplugged\", ma prima che tutti questi progetti potessero concretizzarsi, subentrarono nuovi dissidi fra Reed e Cale dovuti fondamentalmente ai metodi dittatoriali del primo e della moglie manager che, oltre a stuzzicare in continuazione Morrison e soprattutto Cale, volevano produrre unicamente un nuovo album dei Velvet. Ogni progetto futuro rimase cos\u00ec irrealizzato e i componenti sciolsero definitivamente la band.\nIl 30 agosto 1995, Sterling Morrison mor\u00ec di tumore, mettendo cos\u00ec fuori discussione qualsiasi altra futura riunione della formazione.\nQuando il gruppo fu introdotto nella Rock and Roll Hall of Fame nel 1996, Lou Reed e John Cale riformarono brevemente i Velvet Underground per un'ultima volta, con Maureen Tucker alle percussioni. Doug Yule era assente. Alla cerimonia, la band fu introdotta da Patti Smith, e il gruppo suon\u00f2 il brano \"Last Night I Said Goodbye to My Friend\", scritto in onore di Morrison.\nStile musicale.\nLo stile contemporaneamente sereno e angosciato, dei Velvet Underground \u00e8 un rock psichedelico a volte votato al rock sperimentale e al rock 'n' roll. Con esso il gruppo ha portato alla nascita di un nuovo modo di eseguire e concepire la musica e ha esercitato un profondo impatto su moltissime formazioni rock venute in seguito. Vengono in genere considerati un'importante influenza per la nascita della scena musicale alternativa e tra gli iniziatori del rock indipendente.\nIl loro esordio, \"The Velvet Underground &amp; Nico\" del 1967 \u00e8 considerato uno dei pi\u00f9 importanti e influenti dischi rock di sempre, \u00abuna pietra miliare per le band del punk, della new wave e perfino del post-rock\u00bb nonch\u00e9 un decisivo passo avanti per quanto riguarda la rottura dei limiti dei temi affrontabili nel testo di una canzone (vita metropolitana, droga, deviazione sessuale). L'anno dopo segue \"White Light/White Heat\", lavoro ancora pi\u00f9 ostico e sperimentale ma pur sempre seminale, il quale accentuava il lato avanguardistico del gruppo con arrangiamenti cacofonici, minimali e pesanti distorsioni chitarristiche, esasperando i cupi concetti di fondo esorditi nel primo album. Il disco conteneva brani fortemente sperimentali come \"Sister Ray\", lunga suite composta da continue distorsioni di chitarra e una batteria martellante dalla ritmica ossessiva della durata di oltre diciassette minuti, considerata a posteriori un classico del rock pi\u00f9 estremo e uno dei primi esempi riconosciuti di generi musicali a venire come punk, heavy metal o noise.\nDopo l'abbandono di John Cale, i Velvet pubblicarono \"The Velvet Underground\" nel 1969 e \"Loaded\" nel 1970, che riflettono entrambi il loro lato pi\u00f9 intimista, classico e folk.\nImportanza storica e lascito artistico.\nLa formazione storica dei Velvet Underground (quella con Lou Reed come leader) ebbe una breve carriera, durata non pi\u00f9 di un paio d'anni, la quale nonostante non riusc\u00ec a godere di un grande successo commerciale, risulta oggi essere stata di fondamentale importanza e di grande impatto sulla storia della musica, e sulla nascita di molti generi e sottogeneri del rock venuti dopo.\nI Velvet Underground sono stati di importante influenza per la nascita di generi come il punk, il glam rock, la new wave, il noise rock, il post rock, il rock alternativo, il raga rock ed altri.\nGrazie alle loro sperimentazioni elettroniche influenzate dalla musica d'avanguardia (e in questo caso fu significativo il lavoro svolto da John Cale) hanno prodotto brani la cui struttura musicale e il cui arrangiamento, contengono in nuce le basi di alcuni generi che sarebbero nati solo anni pi\u00f9 tardi; un chiaro esempio \u00e8 la canzone \"Sister Ray\", da alcuni critici considerata la prima traccia prototipo di heavy metal e di musica \"lo fi\" (Bassa fedelt\u00e0). A tal proposito Lou Reed sottoline\u00f2 come, secondo il suo parere, loro stessero gi\u00e0 facendo heavy metal con anni di anticipo rispetto a tutti. Un altro esempio \u00e8 la canzone \"Sunday Morning\" che, con le sue atmosfere sognanti, viene spesso considerata come il primo esempio di dream pop della storia della musica.\nL'atteggiamento nichilista e di ripudio che erano soliti mostrare sul palco, li portava spesso ad esibirsi dando le spalle al pubblico. Inoltre i Velvet si vestivano a volte completamente di nero, dalla testa ai piedi, assumendo quindi un aspetto tenebroso che perfettamente si sposava all'alone di decadenza che avvolgeva la loro musica, e anticipando quindi certe mode tipiche del gothic rock.\nLe cacofoniche sperimentazioni elettroniche del gruppo (soprattutto quelle eseguite dal vivo) che spesso si abbandonavano al rumorismo puro, sono state di importante influenza per il rock tedesco, il krautrock, e per molti gruppi e artisti della successiva scena di musica industriale, i quali spesso citarono i Velvet come loro influenza.\nI Velvet Underground avevano un modo originale di suonare e di interpretare i propri brani; spesso si lasciavano andare a torrenti caotici di rumori, a distorsioni continue e a ritmi tribali, in una maniera differente dalle improvvisazioni tipiche dei gruppi dell'epoca che al contrario erano pi\u00f9 meditate e meno trascinanti di quelle dei Velvet., le quali erano definite da alcuni critici \"orgiastiche\"\nAltra caratteristica interpretativa importante e influente, fu la cadenza plagale della voce di Lou Reed, per la quale quest'ultimo divenne celebre e ottenne riconoscimenti da parte della critica. Secondo Mick Jagger fu Reed il primo a utilizzarla e portarla al successo. I testi dei Velvet Underground ruppero certi limiti dell'epoca, trattando per la prima volta in maniera esplicita e diretta argomenti considerati oltraggiosi, e si sarebbero dimostrati di importante influenza per molte successive rock band, come ad esempio quelle punk o new wave.\nFormazione.\nNacque a Brooklyn, New York, al Beth El Hospital, il 2 marzo 1942, con il nome di Lewis Allan. Crebbe a Freeport, nel Long Island, dove fin da piccolo si appassion\u00f2 alla musica, grazie all'ascolto della radio. Svilupp\u00f2 un grande interesse per generi musicali \nquali rock and roll e rhythm and blues, interesse che lo port\u00f2 a imparare a suonare la chitarra e ad esibirsi, durante gli anni delle scuole superiori, con vari gruppi studenteschi.\nI genitori, scoprendo in lui tendenze bisessuali, lo obbligarono a sottoporsi nel 1956 ad una terapia a base di elettroshock, per curare la sua \u201cdeviazione sessuale\u201d. Anni pi\u00f9 tardi, la traumatica esperienza gli ispir\u00f2 la canzone \"Kill Your Sons\", la quale racconta proprio questo avvenimento turbolento della sua adolescenza. Nel 1960, inizi\u00f2 a frequentare la Syracuse University, seguendo corsi di scrittura creativa, regia cinematografica e giornalismo. L'anno dopo divenne conduttore di un programma radiofonico notturno alla stazione radio WAER, dal nome \"Excursions On A Wobbly Rail.\". Durante la trasmissione, Reed trasmetteva musica jazz, rhythm and blues, free jazz e doo wop. Nel 1964 si laure\u00f2 alla Syracuse University's College of Arts and Sciences..\nDurante gli anni dell'universit\u00e0 conobbe il poeta e scrittore Delmore Schwartz, suo professore alla Syracuse. Schwartz fu una figura di grande importanza e influenza per la successiva attivit\u00e0 artistica di Reed, ispirandogli l'obiettivo di scrivere testi adulti per le canzoni rock and roll, superando cos\u00ec quelli troppo adolescenziali delle tipiche canzoni del genere, detestate da Schwartz. Reed avrebbe in seguito dedicato al suo mentore il brano \"European Son\".\nLa carriera di Reed nel mondo della musica cominci\u00f2 ufficialmente con la sua prima band importante, chiamata \"The Shades\", con la quale \nincise alcuni singoli rock and roll nei primi anni sessanta. I primi riconoscimenti li ottenne per\u00f2 nel 1964, quando inizi\u00f2 a lavorare come compositore su commissione per una piccola etichetta di musica commerciale chiamata Pickwick Records. Nello stesso anno, ottenne il primo piccolo successo grazie al singolo \"The Ostrich\". Notando che il brano in questione poteva riscuotere un certo successo, i titolari della Pickwick cercarono di promuovere il brano assemblando una band di supporto per Reed, dal nome \"The Primitives\". Il gruppo in questione includeva anche John Cale, il quale strinse amicizia con Reed e cominci\u00f2 a frequentarlo. In quel periodo nacque l'idea di formare i Velvet Underground. Nel gruppo, Lou Reed, suonava la chitarra, il piano in alcune tracce, e cantava. Era inoltre il principale autore dei testi.\nNacque il 9 marzo 1942 a Garnat, nel Galles del sud, nei pressi del fiume Amman in una zona industriale. Per imposizione della nonna materna, da piccolo parlava solo il gallese. Cominci\u00f2 a parlare inglese all'et\u00e0 di sette anni, quando inizi\u00f2 a frequentare la scuola.\nCrescendo, scopr\u00ec di essere portato a suonare il violoncello, e cominci\u00f2 a studiare musica al Goldsmiths College nella University of London. Il 6 luglio del 1963, tenne un concerto pubblico che chiam\u00f2 \"A Little Festival of New Music\". Nello stesso periodo, crebbe molto il suo interesse per la musica d'avanguardia e per la nascente scena avant-garde in generale.\nFinita l'accademia, viaggi\u00f2 per gli Stati Uniti, continuando a studiare musica. Fu in questo periodo che arriv\u00f2 nella citt\u00e0 di New York, e fece la conoscenza di alcuni importanti compositori della scena underground newyorkese. Nel 1963, precisamente il 9 settembre, partecip\u00f2 a una maratona pianistica della durata di diciotto ore, la quale rappresentava, per la prima volta integralmente, l'opera \"Vexations\" del compositore Erik Satie. Alla stessa maratona partecip\u00f2 anche il musicista John Cage, pioniere del minimalismo. Cale apparve poi in uno show televisivo chiamato \"I've Got a Secret\", ed entr\u00f2 a far parte del \"Theater of Eternal Music\", un ensemble musicale diretto dal compositore La Monte Young.\nPoco tempo dopo conobbe Lou Reed e, rimasto favorevolmente colpito dall'ascolto delle canzoni da lui composte (come, ad esempio, \"Heroin\"), matur\u00f2 insieme a Reed l'idea di formare un gruppo; gruppo che poi avrebbe preso il nome di The Velvet Underground. La sua attivit\u00e0 con i Velvet Underground si limita ai primi due album, \"The Velvet Underground &amp; Nico\" e \"White Light/White Heat\", che mostrano l'influenza dello sperimentalismo di Cale (soprattutto il secondo), il quale suona la viola elettrica, la tastiera e il basso.\nNacque a East Meadow il 28 agosto del 1942. Finita la scuola, si iscrisse alla Syracuse University, la stessa universit\u00e0 frequentata da Lou Reed. Fu proprio l\u00ec che i due si conobbero e cominciarono a frequentarsi, cominciando a suonare assieme. Quando Morrison abbandon\u00f2 gli studi e Reed si laure\u00f2 nel 1964, si persero di vista.\nNel 1965, incontr\u00f2 nuovamente Lou Reed a New York. Siccome Reed aveva gi\u00e0 conosciuto Cale, e l'idea di formare una band rock and roll era \ngi\u00e0 maturata nei due, Lou chiese a Morrison di entrare nel gruppo e quest'ultimo accett\u00f2 la proposta. Una volta formati i Velvet, Morrison ne entr\u00f2 a far parte ufficialmente come chitarrista, anche se spesso sostitu\u00ec Cale al basso, quando quest'ultimo suonava la viola o il piano.\nNacque a New York il 26 agosto del 1944. Entr\u00f2 a far parte dei Velvet Underground come batterista, sostituendo Angus MacLise, primo \nbatterista del gruppo. Fu Morrison a proporla al gruppo, il quale, dopo l'abbandono di MacLise, si ricord\u00f2 della sorella di un suo amico che suonava la batteria e aveva un aspetto \"androgino\".\nLo stile di batteria della Tucker non era convenzionale per l'epoca, ed era semplice e potente. Usava prevalentemente la cassa e le percussioni dello strumento, spesso trascurando i piatti. La sua tecnica di batteria tribale e martellante, raggiunse forse l'apice nel brano Sister Ray. Nel gruppo non si limit\u00f2 a suonare soltanto la batteria, ma interpret\u00f2 vocalmente alcuni brani, come \"Afterhours\" e \"I'm Sticking With You\".\nNacque il 25 febbraio del 1947 e la sua attivit\u00e0 musicale inizi\u00f2 nella nativa Boston, nei primi anni sessanta, quando suonava con alcune band. Nel 1968 form\u00f2 la prima band, The Grass Menagerie, insieme a Walter Powers e Willie Alexander.\nEntr\u00f2 nella band nel 1968, quando Lou Reed decise di cacciare John Cale, in sostituzione di quest'ultimo. Il suo esordio nel gruppo avvenne con la registrazione del terzo album del 1969, \"The Velvet Underground\", il quale si apriva proprio con una canzone cantata da lui, ovvero \"Candy Says\".\nNel gruppo suon\u00f2 il basso e l'organo, e spesso cant\u00f2 alcune canzoni. Nel 1970, sostitu\u00ec Reed (quest'ultimo era molto provato dai vari concerti e aveva la voce rauca e rovinata) alla voce per alcuni brani dell'album \"Loaded\": \"Who Loves The Sun\", \"New Age\", \"Lonesome Cowboy Bill\", e \"Oh Sweet Nuthin\"'. Nello stesso disco, suon\u00f2 anche la batteria, sostituendo Maureen Tucker, la quale era incinta.\nConosciuto come Walter Powers III, nacque a Boston, e fece parte del gruppo dei Velvet Underground dal 1970 al 1971. Cominci\u00f2 la sua attivit\u00e0 suonando con Willie Alexander nella band chiamata \"The Lost\" per un periodo di tre anni, dal 1964 al 1967. Nel 1967 form\u00f2, assieme a Doug Yule e ad Alexander, il gruppo chiamato \"The Grass Menagerie\".\nEntr\u00f2 a far parte dei Velvet Underground quando Lou Reed lasci\u00f2 il gruppo, nel 1970, e Doug Yule ne assunse la leadership. Powers entr\u00f2 nel gruppo come bassista, e si esib\u00ec la prima volta il 19 novembre del 1970 in Pennsylvania, a Bryn Mawr.\nSoprannominato \"Loco\", fu membro della band per pochissimo tempo. Nacque nella citt\u00e0 di Filadelfia il 13 gennaio del 1943. Cominci\u00f2 \nl'attivit\u00e0 di musicista in band come \"Baba &amp; Willie Loco\", \"The Lost\", \"The Bagatelle\", e \"The Grass Menagerie\", riscuotendo successo a livello locale registrando alcuni singoli di discreta fama.\nEntr\u00f2 nel gruppo nel 1971, voluto da Doug Yule come rimpiazzo per Sterling Morrison, il quale aveva abbandonato la band per la carriera accademica. Con i Velvet, si esib\u00ec in Inghilterra, Scozia e Paesi Bassi.\nNacque a Bridgeport il 4 marzo del 1938, e oltre all'attivit\u00e0 di musicista, intraprese anche quella di poeta. Fu uno dei membri fondatori dei Velvet Underground, facendo parte della formazione originale della band come primo batterista. Si diplom\u00f2 alla Forest Hills' High School (Queens) nell'anno 1956. Vi si era trasferito per studiare geologia. Suon\u00f2 con diversi gruppi jazz, e grazie a questa esperienza si form\u00f2 come percussionista.\nNel 1961 entr\u00f2 a far parte dell'ensemble musicale di La Monte Young, il \"Theater of Eternal Music\", e conobbe John Cale, il quale lo \nintrodusse nel gruppo. All'inizio della sua attivit\u00e0 con i Velvet Underground, suonava i bonghi. Non esistono registrazioni ufficiali che lo vedono suonare insieme alla band, che lasci\u00f2 nel 1965, non appena quest'ultima accett\u00f2 l'opportunit\u00e0 di esibirsi in pubblico dietro compenso. Venne sostituito da Maureen Tucker.\nNacque Christa Paffgen a Colonia, nella Germania nazista, il 16 ottobre 1938. Finita la guerra, e dopo aver perso il padre, morto in un campo di concentramento nazista, si trasfer\u00ec nella zona di Berlino occupata dagli americani. Cominci\u00f2 a lavorare come modella per un'agenzia berlinese, e adott\u00f2 il nome Nico durante un soggiorno ad Ibiza.\nSul finire degli anni '50, si trasfer\u00ec a Parigi, dove pos\u00f2 per riviste conosciute come \"Vogue\", \"Tempo\", \"Elle\", \"Vie Nuove\", \"Camera\", \"Mascotte Spettacolo\", ed altre. Nel 1960 ebbe una parte nel celebre film di Federico Fellini, \"La dolce vita\". Trasferitasi a New York, cerc\u00f2 di affermarsi come attrice, frequentando una scuola di recitazione. Nel 1962, da una relazione con l'attore Alain Delon, nacque il figlio Christian Aaron Boulogne.\nNel 1964 and\u00f2 a Londra e grazie al chitarrista Jimmy Page, inizia la sua carriera musicale incidendo il brano \"I'm Not Sayin\"' di Gordon Lightfoot, che per\u00f2 non ottenne successo. A Parigi conobbe il cantautore folk-rock Bob Dylan, che le scrisse una canzone dal titolo \"I'll Keep it With Mine\".\nPer quanto concerne la sua avventura con i Velvet Underground, collabor\u00f2 con loro per l'album \"The Velvet Underground &amp; Nico\", nel quale cant\u00f2 tre brani: \"Femme Fatale\", \"All Tomorrow Parties\" e \"I'll Be Your Mirror\". Tutto cominci\u00f2 quando, tramite Bob Dylan, conobbe Andy Warhol, l'artista della pop-art, che la fece recitare in alcuni film sperimentali che stava dirigendo in quel periodo.\nDivenuta musa di Warhol a tutti gli effetti, cominci\u00f2 a frequentare l'ambiente della \"Factory\", luogo in cui si esibivano i Velvet Underground, e fu introdotta da Andy nella band, che in quel periodo avrebbe dovuto registrare il primo disco, prodotto da Warhol stesso.\nAll'interno della band, non fu mai ben accetta da parte del gruppo, e a tal proposito rilasci\u00f2 una dichiarazione nella quale affermava che i Velvet avrebbero voluto sbarazzarsi di lei perch\u00e9 riceveva pi\u00f9 attenzioni di loro da parte della stampa.\nI membri dopo l'abbandono del gruppo.\nLou Reed.\nLou Reed, dopo aver abbandonato il gruppo nel 1970, cadde vittima di una grave crisi psicofisica, che lo costrinse a rifugiarsi a casa dei genitori a Freeport, ormai deciso a ritirarsi dalle scene per focalizzarsi sull'attivit\u00e0 di scrittore. Nello stesso periodo si spos\u00f2 con Bettye, una ragazza di origini ebraiche, grazie alla quale ritrov\u00f2 fiducia in se stesso e decise di tornare a New York. Qui, cominci\u00f2 a frequentare il Collective Coscience, salotto letterario per musicisti rock e scrittori, fondato da Richard Robinson, produttore della RCA, il quale gli present\u00f2 un agente della sua stessa casa discografica, di nome Dennis Katz. Quest'ultimo mise Reed sotto contratto per due album con la RCA.\nInizi\u00f2 cos\u00ec l'attivit\u00e0 solista di Lou Reed, il quale viaggi\u00f2 fino a Londra, e registr\u00f2 il suo primo omonimo album che sarebbe uscito a maggio del 1972, senza riscuotere particolare successo. L'album risult\u00f2 infatti penalizzato da una reale mancanza di idee di Reed, il quale si limit\u00f2 per lo pi\u00f9 a ripescare vecchi brani, alcuni gi\u00e0 eseguiti con i Velvet.\nIl successo arriv\u00f2 grazie al secondo album, \"Transformer\", prodotto da David Bowie. Questo album trasform\u00f2 Reed in una star del nascente glam rock e lo consacr\u00f2 definitivamente come rockstar.\nLa carriera di Reed fu la diretta conseguenza di quella dei Velvet: il cantautore, difatti, riprese l'analisi della vita metropolitana e dell'alienazione urbana, coniando un rock metropolitano del vizio e del peccato, marcandone l'aspetto decadente attraverso l'immagine di \"Angelo del Male\", che l'avrebbe reso un noto personaggio pubblico.\nReed mor\u00ec il 27 ottobre 2013, all'et\u00e0 di 71 anni.\nJohn Cale.\nJohn Cale, lasci\u00f2 i Velvet nel 1968, dopo la pubblicazione del secondo LP del gruppo, per volere di Lou Reed, il quale non avendo il coraggio di comunicargli di persona la sua decisione, incaric\u00f2 Sterling Morrison di riferirgli la notizia. Nello stesso anno spos\u00f2 la stilista Betsey Johnson, dalla quale avrebbe divorziato nel 1971. Nel dicembre del 1970 pubblic\u00f2 il primo album, \"Vintage Violence\", per la Columbia, iniziando di fatto l'attivit\u00e0 solista.\nOltre che per l'attivit\u00e0 di cantautore, Cale rester\u00e0 celebre anche come produttore di notevole talento, grazie alla produzione di album celebri come \"The Marble Index\" e \"Desertshore\" di Nico, il primo omonimo album dei The Stooges del 1969, \"Horses\" di Patti Smith, \"Bryter Layter\" di Nick Drake e il primo omonimo album dei The Modern Lovers del 1976.\nNico.\nNico collabor\u00f2 soltanto al primo disco della band, \"The Velvet Underground &amp; Nico\", dopodich\u00e9 abbandon\u00f2 il gruppo per vari problemi interni (a proposito di questo, nel 1975 dichiar\u00f2 che \u00abI Velvet Underground avevano alcuni problemi di identit\u00e0 e volevano sbarazzarsi di me perch\u00e9 ricevevo pi\u00f9 attenzione di loro da parte della stampa\u00bb).\nDecisa a continuare la carriera musicale come solista, incise il primo album, \"Chelsea Girl\", nel 1968. L'album era la colonna sonora dell'omonimo film di Andy Warhol e conteneva brani scritti da Lou Reed, John Cale e Jackson Browne.\nGrazie all'amicizia con Jim Morrison, Nico impar\u00f2 a cimentarsi nella scrittura di brani propri, e il 19 settembre 1968, usc\u00ec il primo album con composizioni interamente sue, \"The Marble Index\", prodotto da John Cale, il quale propose un originale commistione di musica folk e classica, unita a testi drammatici. Nel 1970 usc\u00ec l'album \"Desertshore\", considerato il suo capolavoro e anticipatore del gothic rock. Alla carriera come musicista intrecci\u00f2 anche quella di attrice, recitando in diversi film.\nNegli anni ottanta cadde vittima di problemi di tossicodipendenza, mentre i suoi dischi cominciarono ad avere un certo successo nell'ambiente punk del periodo. Nel luglio del 1988 venne ricoverata per una caduta dalla bicicletta, durante una vacanza ad Ibiza e il 18 luglio mor\u00ec per emorragia cerebrale nell'ospedale di Ibiza in cui era ricoverata.\nMaureen Tucker.\nMaureen Tucker, dopo lo scioglimento del gruppo, pubblic\u00f2 diversi album solisti, che non riscossero molto successo. Il primo, \"Playin' Possum\", usc\u00ec nel 1981. Pubblic\u00f2 anche vari EP, come \"Another View\" del 1985, \"Moejadkatebarry\" del 1987, e \"GRL-GRUP\" del 1997. Dal 1980 in poi uscirono vari singoli a suo nome. Torn\u00f2 a collaborare con Lou Reed per l'album \"New York\" del 1989, e con John Cale nell'album \"Walking On Locusts\".\nNel 2000 fond\u00f2 una nuova band, i Kropotkins, con i quali incider\u00e0 lo stesso anno il primo album, \"Five Points Crawl\".\nSterling Morrison.\nSterling Morrison, quando il gruppo torn\u00f2 a New York City per il concerto al Max's Kansas City, ricominci\u00f2 a studiare con l'intento di laurearsi, cosa che sarebbe riuscito a fare nel 1970 al City College. L'anno dopo, divenne professore di letteratura medievale alla University of Texas at Austin.\nSuon\u00f2 l'ultimo concerto con i Velvet Underground il 21 agosto, a Houston, dopodich\u00e9 decise di restare in Texas e uscire definitivamente dal gruppo. Durante gli anni ottanta, lasci\u00f2 l'insegnamento e divent\u00f2 capitano di un rimorchiatore. Gli anni novanta lo videro prendere parte alla reunion dei Velvet Underground, e nel 1994 si un\u00ec alla band di Maureen Tucker per un tour. In questo periodo inizi\u00f2 a soffrire di problemi di salute.\nIl 30 agosto 1995, due giorni dopo il suo cinquantatreesimo compleanno, mor\u00ec a causa di un cancro diagnosticatogli in precedenza, lasciando una moglie e due figli. In suo onore, nel 1996, durante la cerimonia per l'entrata dei Velvet Underground nella Rock and Roll Hall of Fame, questi ultimi gli dedicarono la loro nuova e ultima composizione: \"Last Night I Said Goodbye to My Friend\".\nDoug Yule.\nDoug Yule, dopo l'abbandono dei Velvet Underground da parte di Reed, decise di continuare ad esibirsi insieme a Maureen Tucker e a Sterling Morrison, sotto il nome di Velvet Underground. La nuova formazione vedeva Yule alla voce e un nuovo elemento, Walter Powers, al basso. Nel 1971, Morrison lasci\u00f2 la band e venne rimpiazzato da Willie Alexander alle tastiere. Quest'ultimo lasci\u00f2 il gruppo nel 1972, assieme a Maureen Tucker e Walter Powers.\nRimasto solo, Yule si fece accompagnare da altri musicisti, e assieme a loro intraprese altri due tour sotto il nome Velvet Underground, tra il 1972 e il 1973. Con questa formazione, nel 1973 registr\u00f2 l'album \"Squeeze\". Nello stesso anno, ancora nelle vesti di frontman, tenne il tour finale a nome Velvet Underground, dopodich\u00e9 abbandon\u00f2 il nome.\nDopo aver smesso di esibirsi utilizzando il nome Velvet Underground, Yule part\u00ec in tour con Lou Reed, suonando il basso nell'album di Reed, \"Sally Can't Dance\" del 1974. Due anni dopo apparve in \"Night Lights\" di Elliot Murphy, e fu cantante e batterista degli American Flyer. Dopo lo scioglimento degli American Flyer, Yule decise di ritirarsi dalla carriera di musicista, e divent\u00f2 un ebanista.\nGli anni novanta lo videro dedicarsi nuovamente alla musica. Torn\u00f2 a registrare nel 1997, incidendo nuovi brani, e negli anni duemila fece qualche concerto e registr\u00f2 qualche album live, partecipando anche all'album dal vivo \"Moe Rocks Terrashock\" di Maureen Tucker. Yule non partecip\u00f2 alla reunion dei Velvet Underground, nei primi anni novanta, perch\u00e9 Lou Reed e John Cale non lo vollero presente. Stessa cosa avvenne nel 1996, durante la cerimonia per l'inserimento del gruppo nella Rock and Roll Hall of Fame.\nAttualmente, Yule dimora a Seattle con il figlio. Nel 2006 fu bassista di un gruppo surf-rock di Boston, e dal 2007 \u00e8 membro dei RedDog.\nWalter Powers e Willie Alexander.\nWalter Powers e Willie Alexander lasciarono il gruppo nella stessa occasione, dopo che il manager Steve Sesnick decise di mandare a casa tutti i musicisti della band, eccetto Doug Yule, probabilmente per avere il totale controllo sulle operazioni inerenti al nuovo album che il gruppo aveva in progetto, ovvero \"Squeeze\". Ci\u00f2 avvenne dopo il tour della band in Inghilterra, Scozia e Paesi Bassi, il 21 novembre 1971 a Groninga, quando il gruppo aveva maturato l'idea di iniziare a registrare un nuovo album di studio.\nDopo aver lasciato i Velvet Underground, Willie Alexander inizi\u00f2 la propria carriera musicale, sia come solista che accompagnato da un proprio gruppo, chiamato Boom Boom Band.\nNel 1982 Powers e Alexander suonarono assieme in una serie di concerti in Francia, dopodich\u00e9 Powers abbandon\u00f2 la carriera musicale e ritorn\u00f2 a Boston, per lavorare in una biblioteca.\nAngus MacLise.\nDopo aver abbandonato ufficialmente il gruppo, MacLise torn\u00f2 nuovamenta a suonare con i Velvet Underground per qualche concerto del 1966, mentre Lou Reed si trovava momentaneamente in ospedale per colpa di un'epatite. Lasciato nuovamente il gruppo, viaggi\u00f2 per il mondo attraverso il Nord Africa, la Grecia, l'India, il Sud Est asiatico, ed infine in Nepal, luogo nel quale rimase a vivere.\nIn questo periodo cominci\u00f2 ad appassionarsi al misticismo tibetano e alla religione buddista, studiando l'occultista Aleister Crowley, finch\u00e9 non lo colse la morte per tubercolosi e ipoglicemia a Kathmandu nel 1979, a 41 anni."}
{"id": "106617", "revid": "1442080", "url": "https://it.wikipedia.org/wiki?curid=106617", "title": "Gens Gallia", "text": "Gallius (femm. Gallia) \u00e8 il nomen della \"Gens Gallia\", una famiglia plebea probabilmente originaria dell'alto Lazio o forse dell'area sannita (ricordiamo, appunto, i \"Gellio\" che comandavano le legioni sannite nelle guerre contro Roma).\nI primi dati della presenza a Roma, le prime citazioni in documenti, sembrano apparire negli anni che vedono la fine della Repubblica quando probabilmente la \"gens\" era riuscita a salire la scala sociale dopo un trasferimento nell'Urbe.\nInfatti ecco li brano del \"Brutus\":\nE ancora in Cicerone troviamo:\nE ancora su un Marco Gallio: \nEccone il testo (originale in greco):\n(il testo \u00e8 stato notevolmente adattato e ricostruito in quanto l'Iscrizione \u00e8 frantumata)).\nPoich\u00e9 Giovenale, a quanto si sa, cominci\u00f2 a scrivere dopo la morte di Domiziano (96 d.C.) questo, per ora, \u00e8 l'ultimo Gallio di cui si siano trovate tracce in epoca romana."}
{"id": "106620", "revid": "1543377", "url": "https://it.wikipedia.org/wiki?curid=106620", "title": "ALICE", "text": "ALICE (A Large Ion Collider Experiment) \u00e8 un rivelatore costruito per LHC presso il CERN di Ginevra in Svizzera. \u00c8 un progetto portato avanti da una collaborazione di un migliaio di ricercatori appartenenti a 86 istituti di 29 paesi che ha come fine la costruzione di un rivelatore di ioni pesanti che consenta di esaminare gli effetti delle interazioni fra nuclei pesanti alle energie ottenibili con il Large Hadron Collider.\nObiettivi.\nLo scopo scientifico \u00e8 quello di studiare urti tra nuclei di piombo a un'energia del centro di massa di per coppia di nucleoni. Si prevede che la temperatura e la densit\u00e0 di energia risultanti siano abbastanza per produrre una fase di materia chiamata plasma di quark e gluoni (acronimo inglese QGP), nel quale i quark e i gluoni sono liberi. Si crede che simili condizioni siano esistite una frazione di secondo dopo il Big Bang, prima che i quark e i gluoni si legassero per formare gli adroni.\nL'evidenza sperimentale di questa fase e le sue propriet\u00e0 costituiscono questioni centrali per la cromodinamica quantistica (QCD) ai fini della comprensione del confinamento di colore e della restaurazione della simmetria chirale. Per questo motivo il progetto ALICE si propone di portare avanti uno studio ad ampio raggio degli adroni, degli elettroni, dei muoni e dei fotoni prodotti nella collisione dei nuclei pesanti. ALICE studia anche collisioni protone-protone per confrontarle con le collisioni piombo-piombo nelle condizioni fisiche alle quali questo progetto \u00e8 competitivo con altri esperimenti che saranno condotti con LHC."}
{"id": "106623", "revid": "845998", "url": "https://it.wikipedia.org/wiki?curid=106623", "title": "A Large Ion Collider Experiment", "text": ""}
{"id": "106624", "revid": "666668", "url": "https://it.wikipedia.org/wiki?curid=106624", "title": "Taranto Calcio", "text": ""}
{"id": "106625", "revid": "287204", "url": "https://it.wikipedia.org/wiki?curid=106625", "title": "Il secolo cinese", "text": "Il secolo cinese \u00e8 un saggio di Federico Rampini sull'economia emergente del momento, la Cina. \nL'autore prende spunto dai timori e dagli stupori occidentali, e in particolar modo italiani, nei confronti del mercato cinese."}
{"id": "106627", "revid": "125297363", "url": "https://it.wikipedia.org/wiki?curid=106627", "title": "Lampada alogena", "text": "La lampadina alogena \u00e8 una particolare lampada ad incandescenza, ma con alcune fondamentali caratteristiche che la differenziano da quelle comuni. Considerando il divieto da parte dell'Unione europea di produrre e commercializzare lampadine a incandescenza tipo Edison, la lampada alogena rappresenta il sostituto la cui qualit\u00e0 di luce pi\u00f9 si avvicina a quella delle lampadine classiche. Sono state in parte sostituite dalle lampadine a LED, poich\u00e9 il 1\u00ba settembre 2018, per l\u2019entrata in vigore della Direttiva ERP (CE) 244/2009, alcune tipologie sono state bandite dal mercato.\nCaratteristiche.\nIl gas alogeno (iodio, a volte bromo) contenuto nel bulbo, per permettere il riscaldamento del filamento fino a oltre , in modo da aumentare l'efficienza luminosa, e risultante in uno spostamento verso l'alto della temperatura di colore, \u00e8 presente in quantit\u00e0 giusto sufficiente per catturare il flusso di tungsteno per sublimazione. Per questa ragione viene integrato con l'aggiunta di un gas nobile (che non partecipa al ciclo alogeno) come l'argon, il kripton o lo xeno.\nIl tungsteno che sublima a causa della temperatura elevata reagisce con il gas alogeno formando un alogenuro di tungsteno.\nSuccessivamente il composto, entrando in contatto con il filamento incandescente si decompone e rideposita il tungsteno sul filamento stesso realizzando un ciclo, il \"ciclo alogeno\".\nIn questo modo la durata di vita di una lampada alogena pu\u00f2 essere almeno doppia di una lampadina ad incandescenza normale, sebbene il filamento sia molto pi\u00f9 caldo.\nNotare che un aumento eccessivo della tensione di funzionamento di una data lampadina, aumentando troppo il flusso di evaporazione del tungsteno, e mancando sufficiente gas alogeno per la ricombinazione, ha effetti negativi sulla sua durata.\nPoich\u00e9 il filamento, per permettere la reazione chimica tra il tungsteno e lo iodio, deve essere mantenuto a una temperatura di circa , il bulbo non viene realizzato con vetro amorfo, come nelle altre lampadine a incandescenza, ma con quarzo fuso, che ha una struttura cristallina, resiste a temperature pi\u00f9 elevate e resiste anche all'alta pressione.\nSvantaggi e rimedi.\nI limiti di questi dispositivi sono riconducibili all'emissione di raggi ultravioletti, dannosi per l'occhio umano e capaci di provocare cancro della pelle e causa di sbiadimento degli oggetti illuminati.\nIl fenomeno \u00e8 in parte dovuto all'uso del quarzo al posto del vetro per la costruzione del bulbo.\nIl quarzo \u00e8 infatti pi\u00f9 resistente alle alte temperature ma trasparente ai raggi ultravioletti.\nLa schermatura di queste radiazioni avviene ponendo davanti alla lampada una lastra di vetro, che ne riduce il passaggio al solo 15% e che serve anche come protezione in caso di esplosione accidentale dell'ampolla. Recentemente nella composizione delle ampolle sono state introdotte sostanze in grado di bloccare i raggi ultravioletti e dei pigmenti fluorescenti che li convertono in luce visibile, aumentandone l'efficienza complessiva.\nPer ridurre il flusso di raggi infrarossi verso oggetti danneggiati da un eccessivo riscaldamento, esistono speciali lampade alogene dicroiche, dotate di uno schermo posteriore che riflette solamente la luce visibile lasciando disperdere i raggi infrarossi.\nVantaggi.\nIl rendimento luminoso di una lampada alogena, grazie alla luce pi\u00f9 bianca rispetto a una lampadina a incandescenza tradizionale, \u00e8 del 50-100% superiore rispetto a questa, mentre la vita utile varia da 2.000 a 6.000 ore. Essendo basate sullo stesso principio delle comuni lampade a incandescenza, le lampade alogene sono spesso progettate con l'obiettivo di poter essere usate come sorgente luminosa a intensit\u00e0 variabile e, pertanto, sono la scelta naturale per i punti luce controllati da un varialuce o \"dimmer\".\nVariazioni.\nLe lampade alogene sono disponibili anche con effetto xeno, in pratica il vetro al quarzo della lampada viene trattato e assume una colorazione bluastra, che permette di modificare la temperatura colore della lampadina, portandola pi\u00f9 vicina al bianco, in modo simile alle lampadine xeno, questo effetto porta anche a un leggero aumento delle luminosit\u00e0 della lampadina (in media si attesta sui , a differenza delle alogene che si attestano sui ).\nRecentemente sono state introdotte lampade alogene con filamenti migliorati o alimentazione a controllo elettronico (integrato nel bulbo stesso) che hanno consentito un incremento di resa del 40% circa, rispetto alle alogene convenzionali.\nInoltre sono disponibili anche con le stesse forme delle lampadine a incandescenza e presentano temperature di esercizio paragonabili. Risulta evidente il vantaggio in termini di risparmio energetico, senza rinunce in fatto di qualit\u00e0 o design.\nEsistono lampade alogene alimentate direttamente dalla rete elettrica a , in genere di potenza elevata fino a .\nAltri modelli, molto piccoli e adatti a illuminazioni localizzate e di arredo, sono alimentate a 12V o a 24V (bassissima tensione) per mezzo di un trasformatore. In questo caso la lunghezza della linea a bassa tensione deve essere limitata a pochi metri per contenere la caduta di tensione entro valori accettabili.\nAccorgimenti.\nAnche se freddo (a lampadina spenta), il bulbo delle lampadine alogene non deve essere mai toccato con le dita, perch\u00e9 i depositi di grasso lasciati sul bulbo carbonizzerebbero una volta che \u00e8 stata accesa a causa della temperatura elevata, annerendo il cristallo e a lungo andare provocandone anche la rottura. \nIl deterioramento del vetro di quarzo \u00e8 causato dall'azione catalitica di questi residui, che innescano un processo di devetrificazione. Il vetro di quarzo \u00e8 infatti meno stabile dei vetri ordinari. \nSe il bulbo viene toccato a mani nude, \u00e8 indispensabile pulirne la superficie con alcool prima di riaccendere la lampadina.\nI modelli da 230\u00a0V con innesto a vite E14 o E27 hanno due bulbi: uno esterno e uno interno, il quale a sua volta contiene il filamento e i gas. Il bulbo interno \u00e8 sempre in vetro di quarzo, mentre in alcuni modelli quello esterno \u00e8 in vetro come nelle lampadine tradizionali, quindi in tal caso pu\u00f2 essere toccato con le dita (a lampadina spenta e raffreddata, per evitare ustioni). \u00c8 per\u00f2 necessario accertarsene leggendo con attenzione la documentazione e le avvertenze riportate dal produttore: se non si \u00e8 certi che l'involucro esterno sia in vetro comune potrebbe essere anch'esso in vetro di quarzo, quindi \u00e8 bene non toccarlo con le dita.\nFormati.\nVeicoli di trasporto.\nNormalmente disponibili a 12\u00a0V per autovetture e motocicli o 24\u00a0V per i veicoli industriali.\nTale tecnologia viene utilizzata anche per le precedenti lampadine nate con la tecnologia a incandescenza (quali attacchi S2, S3, ecc), permettendo un miglioramento della luminosit\u00e0 dei vecchi apparati. Attenzione: nel caso di utilizzo di lampadine alogene su vecchi apparati, \u00e8 necessario accertarsi che la vecchia parabola che ospita il nuovo bulbo sia costituita di materiale molto resistente al calore. Infatti i vecchi fanali economici con parabola in plastica erano facilmente soggetti a deformazioni e in caso di uso prolungato possono fondersi e addirittura incendiarsi."}
{"id": "106633", "revid": "122418698", "url": "https://it.wikipedia.org/wiki?curid=106633", "title": "Taranto Cras Basket", "text": "La Taranto Cras Basket \u00e8 una societ\u00e0 italiana di pallacanestro femminile di Taranto.\nHa militato in Serie A1 fino al 2013 ed \u00e8 stata la seconda squadra ad effettuare la \"tripletta italiana\", vincendo nel corso della stessa stagione 2002-03 lo scudetto, la Coppa Italia e la Supercoppa italiana, dopo la Pool Comense 1872.\nDetiene il record di 16 vittorie consecutive iniziali (del decennio 2000-2010) in \"regular season\" assieme alla Phard Napoli.\nStoria.\nNel 1961 il professor Angelo Curci fond\u00f2 il \u00abCRAS\u00bb (acronimo di Centro Ricreativo Attivit\u00e0 Sportive), cio\u00e8 una polisportiva in cui le studentesse che si erano distinte nei campionati scolastici, potessero partecipare a varie discipline anche nel settore federale.\nNel giro di pochi anni il Cras cominci\u00f2 a distinguersi soprattutto nel basket a livello nazionale, grazie soprattutto all'impegno dell'allenatore Dario Maggi: con lui alla guida il Cras vinse lo scudetto dei Giochi della Giovent\u00f9, il titolo nazionale Allieve e divenne uno dei punti di riferimento della pallacanestro femminile nazionale.\nDegni di nota sono in particolare gli anni in cui il Cras venne allenato da Ciccio Vitti. Tra le atlete che hanno indossato la maglia della nazionale italiana, si ricordano Gemma Chiloiro e Claudia Balestrieri.\nSul finire degli anni '60, il Cras centr\u00f2 la promozione in serie B grazie alla fusione col gruppo Standa, ma nel 1969 retrocesse nella serie inferiore.\nNel 1973 sfiora la promozione in serie A, mentre nel 1975, dopo aver vinto la prima fase del campionato di serie B con un gruppo di giocatrici al di sotto dei 18 anni, si classifica al secondo posto negli spareggi per il massimo campionato.\nAgli anni '70 ed '80 in cui venne sfiorata pi\u00f9 volte la promozione nella massima serie, seguirono i lunghi periodi difficili e di stallo degli anni '90. Con il ritiro di Dario Maggi, sul finire degli anni '90 nasce la Taranto Cras Basket. Al termine della stagione 1999-2000 venne rilevato il titolo sportivo dalla Gragnano Basket, squadra che militava in serie A2.\nNella stagione 2001-02, la Taranto Cras Basket disput\u00f2 per la prima volta il campionato di serie A1 femminile, giungendo fino alla semifinale-scudetto, trionfando nella stagione 2002/03 con la conquista dello Scudetto e della Coppa Italia nel giro di un mese, completato dalla Supercoppa italiana.\nLa nuova formula di campionato a gironi della stagione 2003/04, nonch\u00e9 una serie di infortuni ad alcune giocatrici importanti, rendono vana per la Taranto Cras Basket la difesa del titolo, nonostante l'arrivo in extremis di Tari Phillips.\nNella stagione 2004-05 la squadra viene profondamente rinnovata, tant'\u00e8 che il Cras non parte come formazione favorita.\nNella stagione 2005-06 viene ingaggiato il Coach Aldo Corno e la statunitense Sheryl Swoopes. I risultati ottenuti sono quelli di un terzo posto finale nel campionato di serie A1 femminile e la qualificazione alla EuroCup Women.\nLa stagione 2006-07 si apre con un cambio ai vertici societari, con Angelo Basile e Cosimo D'Antona che si avvicendano nei ruoli di Presidente e Vice Presidente. La Taranto Cras Basket si qualifica alla final four di Coppa Italia, raggiunge i quarti di finale in EuroCup Women e viene eliminato al primo turno dei play-off per lo scudetto dall'Acer Priolo dopo essere giunta al quinto posto.\nNella stagione 2007-08 arrivano in squadra tre nuove straniere: l'ala francese Audrey Sauret, l'ala-pivot tedesca Linda Fr\u00f6hlich e il centro americano Rebekkah Brunson. Quest'ultima chiuder\u00e0 la stagione da capocannoniere e miglior rimbalzista della serie A1, inducendo la Lega ad eleggerla miglior straniera del campionato. La Taranto Cras Basket viene eliminata nelle semifinali dei play-off per lo scudetto dalla Phard Napoli, che in gara-3 espugna il \"Palamazzola\".\nNella stagione 2008-09, nonostante la partenza della squadra guidata dal nuovo allenatore Roberto Ricchini non sia delle migliori, riesce a vincere il campionato italiano battendo in finale l'Umana Venezia, con risultato finale di 52-56 nella quarta partita, chiudendo la serie 3 a 1. Al termine della stagione arriva a disputare la finale di EuroCup Women contro la squadra turca del , perdendola. Il 3 ottobre 2009 bissa il successo in Supercoppa italiana contro il Club Atletico Faenza.\nNella stagione 2009-10 Taranto Cras Basket figura come imbattuta dopo il girone di andata, essendo riuscito a vincere le 11 partite contro tutti gli avversari della \"regular season\". Nel girone di ritorno, ancora imbattuta dopo 16 giornate, eguaglia il record di 16 vittorie consecutive iniziali del decennio sinora detenuto dal Napoli e conquistato durante la stagione 2004-05. Seguir\u00e0 la sconfitta contro Famila Schio per 74 a 61. Termina il campionato in solitario al primo posto con 42 punti e una sola sconfitta. Nei play-off scudetto il suo percorso \u00e8 netto nei quarti e in semifinale. Vince 2-0 contro Umbertide e 3-0 contro l'Umana Venezia. In finale contro Famila Schio \u00e8 costretta ad arrivare a gara 5, in cui, vincendo 64-52, conquista il terzo tricolore della sua storia, il primo conquistato davanti al proprio pubblico.\nIn questa stagione la Taranto Cras Basket fa il suo esordio nell'Euroleague, massima competizione europea, dalla quale, dopo aver superato il girone eliminatorio piazzandosi al 3\u00ba posto, verr\u00e0 eliminata per opera del Fenerbah\u00e7e S.K. negli ottavi di finale.\nNella stagione 2010-11 si aggiudica la sua terza supercoppa italiana nella ormai classica sfida contro Schio in una partita molto equilibrata, con il punteggio di 75-72..\nMegan Mahoney si aggiudica il riconoscimento di MVP della partita.\nNella stagione 2011-12 il Cras \u00e8 vincitore del campionato di Seria A1, della finale Scudetto (battendo Famila Schio per 3-0) e della Coppa Italia\nPer la stagione 2012-13 il presidente Angelo Basile ha rinunciato all'iscrizione all'Eurolega per problemi finanziari.\nNel luglio 2013, la societ\u00e0 comunica la rinuncia alla partecipazione al campionato 2013-2014 di serie A1; prosegue cos\u00ec solo l'attivit\u00e0 giovanile.\nColori e simbolo.\nI colori della Taranto Cras Basket sono il rosso e il blu, i colori della citt\u00e0 di Taranto.\nPalazzetto.\nDal 2004/05 al 2012-2013 la Taranto Cras Basket disputa le sue partire casalinghe al PalaMazzola. Precedentemente la squadra giocava le sue partite casalinghe tra le mura del Palazzetto \"Tursport\" di Taranto. Il PalaMazzola costruito sul vecchio impianto sportivo \"Stadio Valentino Mazzola\" conserva ancora oggi la facciata principale di quello che prima era l'ingresso principale dello storico stadio.\nOltre all'ingresso principale, che si trova in via Cesare Battisti di fronte alla strada che porta al Ponte Punta Penna Pizzone, crocevia principale per fare accesso nella Citt\u00e0 dei due mari, ha un altro ingresso dal lato opposto del Palazzetto, ovvero in via Venezia. Ha una capienza di 4.000 spettatori.\nCon la rinuncia alla Serie A1, la societ\u00e0 ha lasciato l'impianto.\nPresidenti e allenatori.\nAllenatore in seconda(2001-2012)Buccoliero Mario"}
{"id": "106634", "revid": "125408108", "url": "https://it.wikipedia.org/wiki?curid=106634", "title": "QWERTY", "text": "QWERTY (pronuncia ) \u00e8 il pi\u00f9 comune schema per tastiere alfanumeriche, utilizzato nella maggior parte delle tastiere per computer, macchine per scrivere. Il nome deriva dalla sequenza delle lettere dei primi sei tasti della riga superiore della tastiera ( ). \u00c8 utilizzato anche nella maggior parte delle tastiere alfanumeriche italiane.\nFu brevettato nel 1864 da Christopher Sholes e venduto alla Remington and Sons nel 1873 durante la presidenza di Ulysses S. Grant, quando cominci\u00f2 a comparire sulle macchine per scrivere.\nDescrizione.\nNella tastiera QWERTY le coppie di lettere maggiormente utilizzate sono separate, nel tentativo di evitare che i martelletti delle macchine per scrivere si storcessero e incastrassero, costringendo chi scriveva a sbloccarli manualmente, spesso macchiando il documento. Si ritiene che la riga centrale dello schema QWERTY sia un residuo del vecchio schema alfabetico che fu sostituito dal QWERTY. Lo schema QWERTY tenta anche di dividere i tasti tra le due mani, in modo tale che mentre una mano si posiziona, l'altra mano colpisca il tasto. Questo acceler\u00f2 la scrittura rispetto ai metodi precedentemente usati. Tuttavia il sistema non era l'ideale per velocizzare la dattiloscrittura e, ovviato tecnicamente all'inconveniente di cui sopra, fu studiata una disposizione delle lettere sulla tastiera che rendeva molto pi\u00f9 veloce la scrittura, che fu presentato nel 1932. Tuttavia il sistema QWERTY (e le sue piccole varianti nazionali) era ormai consolidato, dattilografe e dattilografi ormai abituati alla relativa tastiera, cos\u00ec come le scuole di dattilografia e le aziende produttrici di macchine per scrivere, che il sistema non venne cambiato.\nI tasti corrispondenti alla e alla presentano solitamente una barretta orizzontale, o altro elemento in rilievo atto a essere percepito col tatto: cos\u00ec tutti gli altri tasti possono essere raggiunti mnemonicamente ponendo gli indici su questi e le altre dita sugli altri tasti secondo la normale posizione per dattilografare.\nLa tastiera italiana non \u00e8 riuscita, a differenza di quelle sviluppate per altre lingue (lingue in cui i segni diacritici in uso sono anche pi\u00f9 di quelli italiani), ad adattarsi pienamente alla lingua italiana. Non solo nelle tastiere con layout italiano mancano le vocali maiuscole accentate, ma non \u00e8 neanche definito un metodo standard per inserirle. Contrariamente al francese, omettere l'accento su una maiuscola in italiano (come in spagnolo) \u00e8 considerato errore. La tastiera spagnola, per contro, \u00e8 in grado di porre l'accento anche sulle lettere maiuscole. Per inserire maiuscole accentate in Windows \u00e8 necessario digitare sul tastierino numerico il corrispondente codice decimale nella codifica ISO-8859-1 mantenendo premuto o impiegare appositi programmi (per esempio nei sistemi Windows il programma Character Map incluso nel sistema operativo). Nei sistemi GNU/Linux, per ovviare a questa mancanza, \u00e8 possibile accentare le maiuscole semplicemente usando le minuscole accentate, previa abilitazione di . Sui sistemi Macintosh classici e macOS con tastiera QWERTY italiana le lettere accentate non presenti sulla tastiera si ottengono premendo il tasto Option con 8 (accento acuto) o 9 (accento grave), seguito dalla lettera da accentare; \u00e8 prevista una scorciatoia per la e maiuscola accentata, con Option-Shift-e.\nRisulta invece pi\u00f9 adatta allo scopo la Tastiera Internazionale (talvolta identificata come Tastiera Americana) la quale, sebbene del tutto priva di tasti atti ad inserire direttamente lettere accentate, genera agevolmente lettere, sia maiuscole che minuscole, con vari tipi di accento o dieresi, utilizzando i cosiddetti \"tasti morti\".\nAllo scopo si deve digitare l'accento (o altro simbolo) prima della lettera da inserire: digitando l'accento non apparir\u00e0 nulla (da cui la definizione di tasto morto), ma, alla successiva pressione di una lettera valida, apparir\u00e0 quest'ultima opportunamente accentata. Ad esempio + dar\u00e0 \u00c9, mentre + dar\u00e0 \u00d1. Derivando da metodi sviluppati per le macchine da scrivere, consolidati quindi decenni prima dell'avvento dell'informatica, l'utilizzo dei tasti morti \u00e8, a differenza dei metodi sopra descritti, pressoch\u00e9 indipendente dal sistema operativo utilizzato.\nLe principali, se non uniche, differenze di comportamento trai vari sistemi operativi (e rispetto alle macchine da scrivere) si avvertono nella gestione delle eccezioni, ovvero dei tentativi di combinazione di un accento con una lettera che non lo supporti, incluso s\u00e9 stesso. Ad esempio, in Windows, digitando un accento seguito da una lettera alla quale non possa essere applicato verranno inseriti i due simboli nell'ordine digitato: + dar\u00e0 solo \u00b4h, non esistendo h accentata; Linux solitamente (in base alla distro utilizzata) ignorer\u00e0 l'accento ed inserir\u00e0 la sola h.\nLa procedura d'inserimento del solo accento (o altro simbolo) \u00e8 anch'essa variabile col sistema operativo utilizzato: se con Windows e MacOS, ricalcando il comportamento delle macchine da scrivere, si usa premere uno spazio dopo l'accento (spazio che non verr\u00e0 inserito nel testo), con Linux si usa digitare l'accento due volte consecutive, cosa che in Windows farebbe comparire due accenti.\nSimile alla tecnica del tasto morto \u00e8 la tecnica del 'tasto compose', un tasto speciale da premere insieme ad un altro tasto della tastiera per attivare un comportamento simile a quello del tasto morto. In questo secondo caso non c'\u00e8 l'inserimento di alcun carattere se il tasto morto viene seguito da un carattere non valido.\nNelle macchine da scrivere meccaniche il sistema di tasti morti \u00e8 gestito non facendo avanzare il carrello di una posizione dopo aver digitato un tasto morto (mentre, digitando un qualunque altro tasto, il carrello avanza dopo aver stampato il carattere), di fatto consentendo di sovrapporre al modificatore \"morto\" appena stampato il carattere successivamente digitato (da cui la necessit\u00e0 di digitare il tasto morto prima della lettera). \u00c8 quindi possibile applicare il modificatore anche a lettere a cui non dovrebbe poter essere applicato, come nel caso di + .\nIn alternativa \u00e8 possibile installare un layout di tastiera che consenta di immettere con facilit\u00e0 le vocali accentate tipiche della lingua italiana usando il tasto Alt destro (Alt Gr). Con Linux \u00e8 sufficiente selezionare il layout denominato \"US keyboard with Italian letters\" mentre con Windows \u00e8 necessario installare un layout ad hoc.\nDato che la definizione del tipo di layout \u00e8 nel software, non nell'hardware della tastiera (salvo alcune variazioni posizionali di pochissimi tasti, le tastiere sono tutte pressoch\u00e9 identiche, ed a variare \u00e8 la sola serigrafia sui tasti), \u00e8 possibile cambiare layout senza cambiare tastiera. In tal caso, per\u00f2, la funzione di alcuni tasti non corrisponder\u00e0 pi\u00f9 alla serigrafia presente sugli stessi.\nVarianti.\nPer lingue diverse dall'inglese sono stati introdotti piccoli cambiamenti allo schema. In Germania vengono scambiate tra loro le lettere Z e Y, poich\u00e9 in tedesco la Z \u00e8 molto pi\u00f9 comune della Y e compare molto spesso nella combinazione \"tz\"; di conseguenza, le tastiere tedesche vengono chiamate tastiere QWERTZ. In Italia le tastiere per PC hanno assunto lo schema QWERTY mentre quelle per macchine per scrivere mantengono uno schema QZERTY, dove la Z \u00e8 scambiata con la W e la M si trova a destra della L.\nLe tastiere francesi per PC impiegano lo schema AZERTY e quelle per macchina da scrivere hanno, come quelle italiane, la M posizionata a destra della L. Infine per la lingua bretone \u00e8 stata creata la variante C'HWERTY che permette l'accesso diretto alle lettere C'h, CH, \u00d1 e \u00d9.\nTipo di layout della tastiera.\nTastiera esperanto\nL'alfabeto esperanto ha 28 lettere, di cui 5 con accento circonflesso e una con accento corto.\narrangiamento in esperanto\nOgni lettera esiste in minuscolo e maiuscolo. Sebbene molti layout di tastiera ti permettano di inserire lettere accentate in esperanto, la tastiera in esperanto fornisce un layout comune adatto a persone che inseriscono molti testi in esperanto.\nTastiere multilingue\nLayout standard multilingue canadese\nTastiera EurKEY\nQuesta tastiera \u00e8 destinata a europei, programmatori e traduttori ed \u00e8 stata sviluppata da Steffen Br\u00fcntjen nel 2017 e rilasciata con la licenza di software libero GPL. \u00c8 disponibile per i comuni sistemi operativi desktop come Windows, Mac OS X e GNU/Linux"}
{"id": "106639", "revid": "3732", "url": "https://it.wikipedia.org/wiki?curid=106639", "title": "Metadata", "text": ""}
{"id": "106641", "revid": "767487", "url": "https://it.wikipedia.org/wiki?curid=106641", "title": "Geografia militare", "text": "La geografia militare \u00e8 una disciplina che nacque contemporaneamente allo sviluppo degli eserciti e dello spionaggio militare, dalla necessit\u00e0 di tracciare ed individuare le potenzialit\u00e0 belliche dei nemici.\nLa geografia militare si divide in grandi epoche che attraversano tutta la storia umana:"}
{"id": "106644", "revid": "1543377", "url": "https://it.wikipedia.org/wiki?curid=106644", "title": "Pensiero critico", "text": "Il pensiero critico \u00e8 un tipo di pensiero che si propone di raggiungere un giudizio attraverso processi mentali di discernimento, analisi, valutazione, inferenza, non disgiunti da spiegazioni delle considerazioni sulle quali si fonda quel giudizio. Comprende processi di riflessione su aree tangibili e intangibili con l'intento di formarsi un giudizio solido che riconcili l'evidenza empirica con il senso comune.\nIl pensiero critico trae informazioni dall'osservazione, l'esperienza, il ragionamento o la comunicazione. Esso si fonda sul tentativo di andare al di l\u00e0 della parzialit\u00e0 del singolo soggetto: i suoi valori fondamentali sono la chiarezza, l'accuratezza, la precisione e l'evidenza.\nDescrizione.\nNell'ambito dello scetticismo, il pensiero critico \u00e8 il processo tramite il quale si cerca di giustificare in maniera sufficientemente convincente una certa affermazione. La logica informale fa parte del pensiero critico.\nI risultati della psicologia cognitiva stanno inducendo molti educatori a ritenere che sia pi\u00f9 utile per gli studenti esercitarsi nel pensiero critico che imparare a memoria un vasto numero di informazioni.\nPer la sua trasversalit\u00e0 il pensiero critico si trova a cavallo di discipline diverse, quali la scienza, la matematica, l'ingegneria, la storia, l'antropologia, l'economia e la filosofia.\n\u00c8 possibile vedere il pensiero critico sotto due aspetti: come \"insieme di facolt\u00e0 cognitive\" e come \"capacit\u00e0 intellettuale di utilizzare queste facolt\u00e0 come guida del comportamento\". Esso quindi non comprende soltanto l'acquisizione e la memorizzazione di informazioni; non si esaurisce nel possesso di un certo insieme di facolt\u00e0 da utilizzare una volta tanto, n\u00e9 corrisponde all'utilizzo di dette facolt\u00e0 senza poi attuarne gli indirizzi risultanti.\nMetodi del pensiero critico.\nTappe.\nSebbene il pensiero critico non abbia bisogno di una sequenza rigida di passi obbligati, la seguente sequenza \u00e8 abbastanza rappresentativa del processo in generale:\nOvviamente, non esiste alcuna garanzia che il pensiero critico conduca ad una conclusione corretta (ovvero alla verit\u00e0). In primo luogo perch\u00e9 si potrebbe non disporre di tutte le informazioni necessarie alla valutazione (tra l'altro perch\u00e9 alcune di esse potrebbero non essere state ancora scoperte, o perch\u00e9 addirittura inconoscibili). In secondo luogo, perch\u00e9 i pregiudizi del valutatore potrebbero inficiare il buon esito del procedimento.\nSuperamento dei pregiudizi.\n\u00c8 possibile tuttavia ridurre i propri pregiudizi in vario modo, ad esempio domandandosi \u201cChe significa ci\u00f2?\u201d piuttosto che rimanere ancorati alla domanda \"In che modo ci\u00f2 \u00e8 contrario a ci\u00f2 che ho sempre creduto?\"\nNelle prime fasi di raccolta e di valutazione delle informazioni, la prima cosa da fare \u00e8 sospendere il giudizio, un po' come si fa quando si legge un romanzo o si guarda un film, cercando il pi\u00f9 possibile di attenersi alle proprie \"percezioni\", evitando di associarvi un determinato \"giudizio\".\nSuccessivamente, bisognerebbe prendere coscienza della propria fallibilit\u00e0 tramite l'accettazione del proprio subconscio e dell'influenza di questo sui giudizi coscienti, assumendo una posizione umile che si liberi dall'attaccamento alle proprie convinzioni (che spesso restano salde ed anzi si rafforzano quando vengono smentite dagli esiti dell'esperienza), tenendo bene a mente che esiste sempre una grossa oscurit\u00e0 intorno a ciascun punto illuminato dalla conoscenza.\nCome \u00e8 possibile eliminare del tutto il proprio pregiudizio se non si sa quale dovrebbe essere l'\u201cideale oggettivo ed universale\u201d? La risposta pu\u00f2 essere trovata applicando il pensiero critico al \"concetto di uomo\" (Erich Fromm). In tal modo si osserver\u00e0 che il pensiero critico \u00e8 in grado di condurre alla formazione di un codice etico coerente e completo, ma che in assenza di una giusta valutazione del concetto di umanit\u00e0 tale codice risulter\u00e0 nondimeno insufficiente.\nInfine, \u00e8 possibile utilizzare il metodo socratico per valutare un argomento, ponendo domande in merito a questioni aperte, quali ad esempio: \nRaggiungimento di una conclusione.\nUna prospettiva molto utile nell'esercizio del pensiero critico \u00e8 quella fornita dal rasoio di Occam. Il rasoio di Occam, detto anche \"principio di economia\", afferma che non bisogna formulare pi\u00f9 ipotesi di quelle strettamente necessarie. In altre parole, bisogna attenersi strettamente al modello \u201cpi\u00f9 semplice possibile\u201d. Prerogativa del pensiero critico \u00e8 l'impossibilit\u00e0 di giungere a una conclusione \u201cdefinitiva\u201d; per sua natura intrinseca, infatti, il pensiero critico non pu\u00f2 che condurre a delle conclusioni ottenute \u201cper tentativi\u201d, basate su valutazioni che possono essere definite \u201caccurate\u201d, ma non \u201cesaustive\u201d.\nEfficacia dell'educazione al pensiero critico.\nNel 1995 \u00e8 stata condotta una meta-analisi della letteratura scientifica sull'efficacia dell'insegnamento nell'istruzione superiore\nLo studio rilevava le preoccupazioni espresse in ambienti accademici, politici, e nel mondo delle imprese, circa l'incapacit\u00e0 dell'istruzione superiore nel formare cittadini dotati di un adatto bagaglio di attitudini e facolt\u00e0 critiche, che corrisponda alle esigenze della societ\u00e0. Lo studio concludeva che, nonostante l'aspirazione delle facolt\u00e0 universitarie a sviluppare capacit\u00e0 di pensiero critico negli studenti, la pratica didattica ha finito per concentrarsi su fatti e su concetti, facendo leva sul pi\u00f9 basso livello cognitivo, anzich\u00e9 aiutarli a sviluppare l'acutezza della comprensione intellettuale e un sistema di valori.\nIn una meta-analisi successiva, pubblicata nel 2015, un gruppo di ricercatori ha sottoposto a revisione 341 studi di tipo sperimentale, o quasi-sperimentale, che facevano tutti uso di qualche forma di misura standardizzata del pensiero critico allo scopo di valutare la variabilit\u00e0 dei risultati. Gli autori dello studio descrivono i vari approcci metodologici e i vari tentativi di categorizzare i diversi strumenti di valutazione, tra i quali vi sono test standardizzati (e misure da una seconda fonte), test sviluppati dai docenti, test sviluppati dai ricercatori, e test sviluppati da insegnanti che ricoprono anche il ruolo di ricercatori. I risultati evidenziano la necessit\u00e0 di esporre gli studenti a problemi dal mondo reale e mettono in rilievo l'importanza di incoraggiare un dialogo aperto in un contesto favorevole. Lo studio ritiene che strategie efficaci per l'apprendimento delle capacit\u00e0 di pensiero critico possano realizzarsi in un'ampia variet\u00e0 di situazioni educative.\nAforismi.\nWilliam Graham Sumner ha fornito una descrizione piuttosto precisa del pensiero critico:"}
{"id": "106648", "revid": "1041309", "url": "https://it.wikipedia.org/wiki?curid=106648", "title": "Arti marziali europee", "text": "Elenco di arti marziali originate in Europa."}
{"id": "106651", "revid": "7", "url": "https://it.wikipedia.org/wiki?curid=106651", "title": "Arti Marziali Europee", "text": ""}
{"id": "106662", "revid": "1501558", "url": "https://it.wikipedia.org/wiki?curid=106662", "title": "Mortal Kombat (videogioco 1992)", "text": "Mortal Kombat \u00e8 un videogioco arcade picchiaduro a incontri sviluppato e pubblicato da Midway Games nel 1992. \u00c8 il primo capitolo della serie \"Mortal Kombat\" e successivamente \u00e8 stato pubblicato da Acclaim Entertainment per le principali piattaforme domestiche dell'epoca. Il gioco si concentra su diversi personaggi di varie intenzioni che entrano in un torneo di arti marziali. Ha introdotto molti aspetti chiave della serie \"Mortal Kombat\", tra cui l'esclusivo schema di controllo a cinque pulsanti e le mosse finali cruente chiamate Fatality.\nUscito in un periodo in cui il successo di \"Street Fighter II\" aveva causato una grande diffusione dei \"beat 'em up\", \"Mortal Kombat\" pot\u00e9 concorrere contro esso per via di grafica e gameplay innovativi.\n\"Mortal Kombat\" \u00e8 considerato uno dei pi\u00f9 grandi videogiochi di tutti i tempi dalla critica e dal pubblico e rimane uno dei giochi di combattimento pi\u00f9 popolari nella storia del genere. Gener\u00f2 numerosi seguiti e spin-off nel corso del anni e decenni successivi, a partire da \"Mortal Kombat II\" nel 1993, e insieme al primo sequel \u00e8 stato oggetto di un adattamento cinematografico di successo nel 1995. Tuttavia, ha anche suscitato molte polemiche per la sua rappresentazione di estrema violenza e sangue usando una grafica digitalizzata realistica e, insieme all'uscita casalinga di \"Night Trap\", ha portato alla formazione dell'Entertainment Software Rating Board (ESRB), un'organizzazione sostenuta dal governo degli Stati Uniti che stabilisce le classificazioni dei videogiochi per proteggere i minori.\nTrama.\nIl \"Mortal Kombat\" \u00e8 un grande torneo di arti marziali aperto a tutti che si svolge ogni generazione: guerrieri da tutto il mondo si riuniscono per stabilire chi sar\u00e0 il campione assoluto. Pochi sanno in realt\u00e0 che il torneo non \u00e8 altro che il mezzo attraverso cui l'Outworld (il Regno Esterno) pu\u00f2 impossessarsi della Terra.\nIl torneo si tiene sull'isola di Shang Tsung, un potente e malvagio stregone che ha ingannato la morte con i suoi sortilegi ed \u00e8 in grado di impossessarsi delle anime dei suoi avversari, rigenerando cos\u00ec il proprio corpo. Shang Tsung \u00e8 appoggiato dalla razza Shokan, rappresentata dal principe Goro, un gigantesco uomo con quattro braccia che ha battuto in passato il grande maestro Kung Lao e ha in seguito totalizzato 9 vittorie consecutive, e da Reptile, uno strano ninja-rettile appartenente all'ormai estinta razza degli Zaterrian. Per consegnare le chiavi del regno della Terra all'imperatore dell'Outworld Shao Kahn, Shang Tsung e i suoi guerrieri devono vincere 10 volte di seguito il Mortal Kombat e, poich\u00e9 la Terra ha perso gli ultimi nove, il decimo torneo \u00e8 quello decisivo.\nIndisposto a perdere il reame sotto la sua protezione, il dio del tuono Raiden parte insieme a un gruppo scelto di guerrieri e scende in campo per scontrarsi con le forze dell'Outworld. Con lui ci sono Liu Kang, un monaco guerriero, Johnny Cage, una star del cinema, Scorpion, un ninja spettro, e Sub Zero, membro del clan Lin Kuei, clan ninja rivale di quello di Scorpion. Nel gruppo rientra anche Sonya Blade, un agente delle forze speciali in cerca del pregiudicato Kano, leader del clan criminale Dragone Nero, che ha teso una trappola alla squadra di Sonya uccidendone un compagno ed \u00e8 fuggito sull'isola di Shang Tsung.\nJohnny Cage sconfigge Goro, mentre Liu Kang batte Shang Tsung e vince il Mortal Kombat, dimostrandosi cos\u00ec l'Eletto e il degno discendente di Kung Lao, primo detentore del torneo. Kano riesce invece a scappare da Sonya Blade ma i due vengono catturati da Shao Khan.\nModalit\u00e0 di gioco.\n\"Mortal Kombat\" ricalca la struttura di gioco di \"Street Fighter II\", ma introduce diverse innovazioni nel gameplay e nella grafica, spiccando in mezzo ai numerosi cloni del gioco della Capcom, che in quegli anni vennero prodotti in grande quantit\u00e0.\nStruttura del gioco.\nIl gioco \u00e8 strutturato ad incontri, in cui \u00e8 necessario vincere almeno due round. Non appena viene scelto il personaggio (su sette disponibili), al giocatore viene mostrato l'ordine con cui dovr\u00e0 sfidare gli altri lottatori: i primi sei incontri vengono svolti contro gli altri personaggi, in ordine casuale, dopodich\u00e9 si deve combattere contro il proprio personaggio nel cosiddetto \"mirror match\", seguito da tre incontri chiamati \"endurance match\", altra novit\u00e0 introdotta da \"Mortal Kombat\", in cui il giocatore deve combattere contro due avversari (nel quale non rientra mai il personaggio selezionato) e in ogni round, non appena sconfitto il primo avversario, ci si dovr\u00e0 subito scontrare senza recuperare energia con il secondo personaggio, che entra nello schermo mentre il primo cade a terra (nelle versioni SNES e Mega Drive si dissolve con una fiammata, come ad essere un riferimento alle illusioni create da Shang Tsung).\nAl termine del terzo endurance match, fa la sua comparsa Goro, un gigantesco uomo-mostro antropomorfo con quattro braccia: sue caratteristiche sono la grandissima forza dei suoi attacchi, la difficolt\u00e0 di usare delle combo, un dannoso attacco a distanza (che esegue se ci si distanzia da lui), la sua notevole velocit\u00e0 di movimento e la particolarit\u00e0 di saltare da una parte all'altra dello schermo e schiacciare l'avversario (se per\u00f2 il suo attacco va a vuoto rimarr\u00e0 indifeso per breve tempo). Dopo aver sconfitto Goro, ci si deve infine scontrare con Shang Tsung, in grado di assumere la forma di tutti i personaggi del gioco, compresi Goro e il personaggio utilizzato dal giocatore. \u00c8 da notare che Shang Tsung dispone di pochissimi sprite rispetto agli altri personaggi, poich\u00e9 tranne che per lanciare le palle di fuoco e spostarsi velocemente all'indietro, qualsiasi altro attacco base richiede che egli sia trasformato in un altro personaggio.\nOgni tre incontri, vi \u00e8 uno stage bonus dove il giocatore deve riuscire a rompere un blocco di un materiale pi\u00f9 o meno resistente, premendo a ripetizione i tasti di attacco basso per far crescere una barra di energia e sferrando il colpo col tasto \"block\" quando la barra supera il limite necessario richiesto. Giocando semplicemente contro la CPU \u00e8 impossibile riuscire a partecipare a pi\u00f9 di tre bonus stage, ma utilizzando anche un secondo giocatore \u00e8 possibile visionare tutti gli stage bonus, dove si arriva a dover rompere materiali sempre pi\u00f9 duri, fino ad arrivare addirittura al rubino e al diamante.\nGrafica e audio.\nI personaggi sono stati realizzati digitalizzando dei veri attori. Daniel Pesina interpreta Johnny Cage e i ninja (Sub Zero, Scorpion e Reptile). Analogamente, Liu Kang e Shang Tsung sono interpretati dallo stesso attore. Attendendo per alcuni istanti alla schermata iniziale \u00e8 possibile osservare il video dei personaggi principali interpretati da attori in carne e ossa.\nAi tempi la grafica digitalizzata veniva usata raramente per caratterizzare dei personaggi giocabili: a causa delle limitazioni tecniche dell'epoca, la digitalizzazione si adattava male alla velocit\u00e0 richiesta da un picchiaduro. Il primo tentativo avvenne pochi anni prima con \"Pit-Fighter\", picchiaduro dell'Atari, che, pur risultando un esperimento interessante e che fece parlare di s\u00e9, risentiva di una giocabilit\u00e0 che veniva seriamente compromessa a favore della grafica (che comunque risultava ancora alquanto approssimativa). I programmatori di \"Mortal Kombat\" sono invece riusciti a realizzare un gioco con una grafica molto pulita, in cui anche nelle fasi pi\u00f9 concitate, gli sprite erano immuni da rallentamenti, flickering o sfarfallii.\nLa parte audio era supportata da effetti campionati con voci reali digitalizzate. A parte un semplice motivetto nella schermata di introduzione, musicalmente era privo di una colonna sonora vera e propria o di musiche di accompagnamento durante i combattimenti.\nControlli.\nIl sistema di controlli si discosta decisamente da quello di \"Street Fighter II\". Bench\u00e9 vi siano 5 pulsanti, il loro uso \u00e8 completamente diverso rispetto al gioco Capcom e implica nel giocatore una certa pianificazione nel loro uso. Vi sono due pulsanti corrispondenti ai calci e altri due corrispondenti ai pugni: ogni attacco pu\u00f2 essere eseguito nella versione \"alta\" o \"bassa\" anzich\u00e9 essere divisi esclusivamente per intensit\u00e0, come accadeva tipicamente nei beat'em up dell'epoca. L'innovazione pi\u00f9 grande fu senza dubbio quella dell'inserimento di un tasto apposito per piazzarsi in posizione di difesa per parare i colpi.\nPrima di allora (e ancora per molto tempo a seguire) in questo tipo di videogiochi la parata solitamente veniva eseguita stando fermi o premendo il tasto per far indietreggiare il personaggio mentre l'avversario stava attaccando; questo, se da un lato era il modo pi\u00f9 intuitivo per realizzarle, dall'altro faceva s\u00ec che molte parate avvenissero in modo casuale e fortuito da parte del giocatore, che in quel momento voleva fare tutt'altro, come cercare di eseguire una mossa speciale o semplicemente spostare il suo personaggio; inoltre risultava impossibile spostare all'indietro il proprio personaggio durante un attacco poich\u00e9 questo si metteva automaticamente in posizione di parata. Con l'introduzione del tasto \"block\" la parata diventa un'azione che il giocatore deve pianificare con attenzione, sapendo che durante la parata il suo personaggio rimane completamente immobile. La posizione di difesa inoltre non protegge totalmente il corpo: durante una parata eseguita in piedi il personaggio \u00e8 completamente vulnerabile agli attacchi bassi, e viceversa. Inoltre la parata comporta una minima perdita di energia qualunque sia l'attacco subito, a differenza degli altri picchiaduro in cui la cosa avveniva solamente nel caso delle mosse speciali mentre i colpi canonici non causavano alcuna perdita di energia all'avversario in parata.\nIndipendentemente dal personaggio utilizzato, i tasti dei pugni e dei calci ottengono effetti diversi a seconda che vengano premuti da soli, muovendosi in avanti o indietro, saltando da fermi o in movimento (e ovviamente differiscono a seconda del fatto che si utilizzi l'attacco alto o basso). Anche in questo caso non viene lasciata molta possibilit\u00e0 al caso, poich\u00e9 ogni singolo attacco richiede un suo tempo per essere realizzato e lascia esposti ad eventuali contraccolpi avversari. Ad esempio i pugni sono molto veloci e possono essere eseguiti anche in rapida sequenza, ma il loro danno \u00e8 minimo ed \u00e8 molto facile per l'avversario neutralizzarli con una parata; al contrario, colpi come il montante o lo sgambetto causano danni notevoli e gettano al tappeto l'avversario con l'ulteriore vantaggio di renderlo indifeso per alcuni istanti, ma nel caso in cui vadano a vuoto lasciano completamente indifeso il giocatore che li esegue, anche per una semplice parata. \nTutte queste particolarit\u00e0 fanno s\u00ec che sia piuttosto difficile vincere, anche chiudendo un personaggio nell'angolo, essendo sempre possibile difendersi in qualche modo dalle raffiche di pugni e contrattaccare; in \"SFII\", invece, spesso il computer non lasciava scampo in certe situazioni, complice anche lo stordimento accompagnato dalle famose \"stelline\", che qui non vi sono. Il gioco non era tuttavia esente da alcune tecniche che garantivano che il colpo andasse sempre a segno. Giocando contro la CPU, ad esempio, era possibile colpire sempre l'avversario utilizzando calci volanti da debita distanza, in modo da colpirlo solo con la punta del piede; in quei casi l'avversario non utilizzava mai la parata e veniva sempre mandato al tappeto, se non in rarissimi casi. Questo era il modo pi\u00f9 utilizzato da chi tentava di eseguire una \"flawless victory\" (ovvero un \"perfect\"), ad esempio per poter incontrare Reptile.\nNel coin-op i pulsanti erano disposti a forma di \"X\" in modo che per il giocatore fosse intuitivo capire quale tasto premere per eseguire l'attacco \"alto\" o \"basso\". Il tasto per la parata era posto al centro; la configurazione standard per la tastiera utilizzava i tasti 7 9 5 1 3 del tastierino numerico, disposti anch'essi a X.\nViolenza.\nUna delle caratteristiche salienti di \"Mortal Kombat\" fu la violenza che caratterizzava i duelli. Quando i personaggi vengono colpiti sgorgano grandissimi fiotti di sangue, che crearono non pochi problemi di censura. Il sangue, unito alla grafica realistica e ad effetti sonori ben realizzati, forn\u00ec una \"concretezza\" ai colpi dei personaggi per cui si aveva realmente l'impressione di far male ad un corpo in carne ed ossa, ed anche questo differenziava enormemente \"Mortal Kombat\" dai picchiaduro in stile SFII. Un altro aspetto che fece grande scalpore e rimase un marchio di fabbrica di Mortal Kombat (imitato in giochi come \"One Must Fall 2097\"), fu la presenza delle \"fatality\", mosse con cui il vincitore al termine dell'incontro aveva la possibilit\u00e0 di uccidere l'avversario con un colpo di estrema brutalit\u00e0. Un \"tocco di classe\" inutile ai fini del gioco, ma certamente spettacolare, era la possibilit\u00e0 di gettare l'avversario sconfitto gi\u00f9 dal ponte nello schermo del \"pit\": colpendolo con un montante, questo veniva scaraventato gi\u00f9 dal ponte, finendo contro degli spuntoni presenti nel fondale che lo trafiggevano.\nTutti questi particolari fecero s\u00ec che alcune conversioni subissero alcune censure pi\u00f9 o meno pesanti: su alcune piattaforme venne eliminato il sangue, fu eliminata la possibilit\u00e0 di lanciare il personaggio nel \"pit\" e alcune fatality furono modificate per risultare meno cruente. Nelle conversioni per Amiga e Sega Mega Drive era possibile reintrodurre la violenza tramite un cheat code, mentre nella versione per Super Nintendo questo era possibile esclusivamente utilizzando la Game Genie, un particolare hardware in grado di modificare temporaneamente i dati di gioco. La censura era comunque limitata all'eliminazione dei dettagli macabri e alla sostituzione di alcune fatality. \u00c8 inoltre curioso come, dopo l'esecuzione di una fatality, il bonus corrispondente fosse stato cambiato da \"Fatality\", appunto, in \"Finishing bonus\". La versione per PC, invece, risult\u00f2 la pi\u00f9 fedele, in quanto conserv\u00f2 tutti i particolari del gioco e anche sul piano tecnico conserv\u00f2 integralmente le caratteristiche grafiche, sonore e la velocit\u00e0 di gioco.\nFatality.\nDopo che un personaggio ha vinto il secondo round, una voce cavernosa urla \"Finish him!\" (o \"Finish her!\" se l'avversario \u00e8 Sonya Blade) e tale scritta, eseguita col sangue, compare sullo schermo. A quel punto il giocatore ha a disposizione pochissimi secondi per realizzare una mossa chiamata \"fatality\", con cui spettacolarizzare la morte del suo avversario e guadagnare un ulteriore bonus. Se la combinazione \u00e8 eseguita correttamente, sia come sequenza di tasti, sia come distanza spaziale, lo sfondo si oscura e il personaggio compie la fatality.\nGoro e Shang Tsung non hanno fatality e non \u00e8 possibile eseguirle su di loro, cosa invece possibile su Reptile, che far\u00e0 guadagnare al giocatore 1.000.000 di punti.\nDopo aver subito una sconfitta, non \u00e8 raro subire la fatality da parte del giocatore controllato dalla CPU, cosa che per\u00f2 non avviene mai nella versione per SNES.\nSviluppo.\nI creatori di \"Mortal Kombat,\" Ed Boon e John Tobias, hanno dichiarato che Midway Games li aveva incaricati nel progetto di sviluppare un \"gioco di combattimento da pubblicare entro un anno\", che i due credevano fosse destinato a competere con il popolare \"\". Secondo Tobias, lui e Boon avevano immaginato un gioco di combattimento simile a \"Karate Champ\" ma con grandi personaggi digitalizzati anche prima, e il successo di \"Street Fighter II\" li aiut\u00f2 solo a convincere la direzione della loro idea. Boon ha affermato che il team di sviluppo inizialmente era composto da quattro persone: lui stesso come programmatore, gli artisti John Tobias e John Vogel e Dan Forden come sound designer. Il budget del gioco era di circa $ 1 milione. \nSecondo Richard Divizio e Daniel Pesina, \"Mortal Kombat\" era effettivamente iniziato quando Tobias insieme a Divizio e ai fratelli Daniel e Carlos Pesina pianificarono di creare un gioco di combattimento a tema ninja; questa idea fu per\u00f2 respinta dall'intero management di Midway, che cerc\u00f2 invece di realizzare un gioco d'azione basato sul film in uscita \"\" e con una versione digitalizzata della star del cinema di arti marziali Jean-Claude Van Damme, ma era gi\u00e0 in trattative con un'altra societ\u00e0 per un videogioco che alla fine non \u00e8 mai uscito. Divizio convinse dunque Tobias a tornare al loro progetto originale. Alla fine, Van Damme fu parodiato nel gioco sotto forma di Johnny Cage (con il quale condivide le iniziali del suo nome, JC), una star del cinema di Hollywood narcisista che esegue un pugno diviso all'inguine in un cenno a una scena di \"Bloodsport\". Tobias accredit\u00f2 altre ispirazioni come provenienti dal cinema asiatico di arti marziali. \nBoon in seguito disse: \"\"Fin dall'inizio, una delle cose che ci ha separato dagli altri giochi di combattimento sono le mosse folli che abbiamo inserito, come le palle di fuoco e tutte le mosse magiche, per cos\u00ec dire\". Secondo Tobias, il contenuto ultraviolento del gioco non era stato originariamente previsto ed \u00e8 stato implementato solo gradualmente man mano che lo sviluppo progrediva. Il concetto di Fatality, in particolare, si \u00e8 evoluto dalla meccanica \"stordita\"\" dei primi giochi di combattimento. Boon ha detto che odiava la meccanica \"stordita\", ma che era divertente avere le vertigini del proprio avversario e fare un tiro libero. Boon e Tobias decisero che potevano eliminare l'aggravante delle vertigini facendolo accadere alla fine del combattimento, dopo che l'esito era gi\u00e0 stato deciso. Una prima versione del gioco utilizzava altri due pulsanti per gli attacchi di pugno centrale e calcio. \nSecondo quanto riferito, \"Mortal Kombat\" \u00e8 stato sviluppato in 10 mesi dal 1991 al 1992, con una versione di prova che ebbe un'uscita limitata a met\u00e0 del ciclo di sviluppo. Poich\u00e9 una versione demo del gioco, che presentava solo sei personaggi (tutti maschi), era diventata popolare internamente negli uffici di Midway, al team \u00e8 stato dato pi\u00f9 tempo per lavorarci, con l'aggiunta di Sonya nel roster. Le riprese dei personaggi digitalizzati del gioco sono state girate con la videocamera Hi-8 personale di Tobias. Il gioco arcade finale utilizzava otto megabyte di dati grafici, con ogni personaggio con 64 colori e circa 300 fotogrammi di animazione. \nLa squadra ha avuto difficolt\u00e0 a stabilire un nome per il gioco. Ed Boon ha dichiarato che per sei mesi durante lo sviluppo \"nessuno \u00e8 riuscito a trovare un nome che nessuno odiasse\". Alcuni dei nomi suggeriti erano \"Kumite\", \"Dragon Attack\", \"Death Blow\" e \"Fatality\" . Un giorno, qualcuno aveva scritto \"combattimento\" sul tavolo da disegno per i nomi nell'ufficio di Boon e qualcuno ha scritto una \"K\" sopra la \"C\" , secondo Boon, \"solo per essere un po' strano\". Il designer di flipper Steve Ritchie era seduto nell'ufficio di Boon, ha visto la parola \"Kombat\" e gli ha detto: \"Perch\u00e9 non lo chiami \"Mortal Kombat\"?\", un nome che, stando a quanto dichiar\u00f2 Boon \"\"John Tobias lo ha ricordato in modo un po' diverso, dicendo che \"\u00e8 nato durante il processo di registrazione del marchio nel nome del gioco. Ci \u00e8 piaciuto molto Mortal Combat come nome, ma non poteva andare oltre la legalit\u00e0\"\". Da allora, la serie ha iniziato a usare frequentemente la lettera \"K\" al posto della lettera \"C.\"\nPubblicazione.\nSebbene la versione arcade di \"Mortal Kombat\" non sia mai stata localizzata in Giappone, ha comunque avuto un'uscita ufficiale nel 1992 da Taito che ha pubblicato le importazioni nordamericane del gioco di Midway. Questo \u00e8 l'unico gioco di \"Mortal Kombat\" con un coinvolgimento di Taito.\nIl lancio di \"Mortal Kombat\" per console domestiche da parte di Acclaim Entertainment \u00e8 stato uno dei pi\u00f9 grandi lanci di videogiochi dell'epoca. Una marea di spot televisivi ha annunciato l'uscita simultanea di tutte e quattro le versioni casalinghe del gioco: SNES, Genesis, Game Boy e Game Gear. il 13 settembre 1993, una data soprannominata \"Mortal Monday\". Nello stesso anno, un fumetto ufficiale, \"Mortal Kombat Collector's Editio\" , \u00e8 stato scritto e illustrato dall'artista designer del gioco John Tobias e reso disponibile per corrispondenza, descrivendo pi\u00f9 dettagliatamente il retroscena del gioco. Il fumetto \u00e8 stato pubblicizzato durante la modalit\u00e0 di attrazione del gioco e in seguito sarebbe stato venduto normalmente in tutto il paese, anche se era abbastanza difficile ottenere una copia al di fuori degli Stati Uniti. Il fumetto \u00e8 stato successivamente incluso anche come una serie di bonus sbloccabili in \"Mortal Kombat: Deadly Alliance.\"\n\"Mortal Kombat: The Album\" , un album di The Immortals con musica techno, \u00e8 stato pubblicato nel maggio 1994. Presenta due temi per il gioco, \"Techno Syndrome\" e \"Hypnotic House\", oltre a temi scritti per ogni personaggio. \"Techno Syndrome\" \u00e8 stato adattato per la colonna sonora del film del 1995 e ha incorporato il familiare \"Mortal Kombat!\" urlare dalla pubblicit\u00e0 di Mortal Monday. Jeff Rovin ha anche scritto un romanzo del primo \"Mortal Kombat\" , che \u00e8 stato pubblicato nel giugno 1995 in concomitanza con l'uscita del primo film. C'erano anche linee di action figure basate sui personaggi del gioco.\nVersioni Home.\nQuattro port ufficiali sono usciti in Nord America come parte della campagna \"Mortal Monday\" nel 1993. Le versioni Super Nintendo Entertainment System (SNES) e Sega Mega Drive sono state le conversioni per console domestiche, mentre quelle per console portatili sono uscite per Game Boy e Game Gear. Sebbene la grafica e l'audio della versione SNES fossero pi\u00f9 accurati di quelli della versione Genesis, presenta modifiche al gameplay e, grazie alla politica \"Family Friendly\" di Nintendo, sostituisce il sangue con il sudore e la maggior parte delle Fatality con \"finiture\" meno violente si sposta. L'effetto sudore, che era una colorazione della tavolozza aggiunta dopo la decisione di Nintendo di censurare il gioco, tuttavia, poteva essere disattivata attraverso il Game Genie con il codice \"BDB4-DD07\". Nella versione Genesis, il sangue e Fatalities senza censure erano disponibili tramite un cheat code scrivendo \"ABACABB\", un cenno all'album \"Abacab\" della band Genesis che condivideva il loro nome con la versione nordamericana della console. Questa versione \u00e8 stata classificata MA-13 dal Videogame Rating Council.\nAcclaim ha distribuito il gioco nel Regno Unito, con un budget di marketing di 2 milioni di sterline (2381650,00 di euro).\nLa versione per Game Boy \u00e8 stata in gran parte ridotta rispetto alla sua controparte arcade. Aveva controlli ritardati e una disposizione dei pulsanti limitata. Ha anche omesso Reptile e le mosse Fatality pi\u00f9 sanguinose. Tuttavia, i giocatori potrebbero giocare come Goro tramite un codice. Johnny Cage era apparentemente destinato a essere un personaggio giocabile, ma \u00e8 stato tagliato fuori; ma i suoi bit dei suoi dati di carattere rimangono nei file di dati. La versione Game Gear era simile alla versione Game Boy, ma con importanti miglioramenti (colore, gameplay pi\u00f9 veloce e controlli pi\u00f9 rigorosi). Come la sua controparte a 16 bit, il gioco \u00e8 stato censurato a meno che non fosse stato inserito un cheat code (2, 1, 2, Gi\u00f9, Su), ma mancavano Kano e Reptile. Un port basato sulla versione Game Gear \u00e8 uscito per le regioni PAL all'inizio del 1994. Secondo Phylene Riggs di Acclaim, a un certo punto era stato pianificato anche un port NES, ma annullato prima che entrasse nella fase di programmazione.\nI port per MS-DOS e Amiga sono usciti nel 1994. La versione MS-DOS \u00e8 il port pi\u00f9 accurato della versione arcade in termini di grafica e gameplay. \u00c8 uscito sia in formato floppy disk che CD-ROM, con la versione CD-ROM con la musica arcade originale e gli effetti sonori. La versione Amiga \u00e8 uscita solo in Europa, con controlli limitati a uno o due pulsanti di azione, e conteneva una colonna sonora minima con musica arrangiata da Allister Brimble.\nLa versione CD del gioco per Sega \u00e8 uscita con un video introduttivo dello spot di \"Mortal Monday\". Questa port non richiedeva l'inserimento di un codice per accedere al contenuto non censurato e quindi ha ricevuto una valutazione MA-17. Sebbene questo port fosse tecnologicamente inferiore al port SNES dall'aspetto migliore e avesse tempi di caricamento pi\u00f9 lenti, assomigliava pi\u00f9 fedelmente alla versione arcade nel gameplay reale. Conteneva anche l'autentica colonna sonora CD-DA, presa direttamente dalla versione arcade, ma alcune arene presentano la musica sbagliata (come Courtyard che suona il tema di Pit). Diversi remix di \"Mortal Kombat\" del tema \u00e8 stata inclusa come funzionalit\u00e0 bonus, incluso il remix utilizzato in seguito per l'adattamento cinematografico. Il gore potrebbe essere disabilitato inserendo un codice nel menu principale. Alcune copie di questa versione sono incompatibili con il modello 1.1 del CD Sega; Acclaim si \u00e8 offerto di sostituire tali dischi che sono stati spediti alla loro sede di Oyster Bay con copie funzionanti. \n\"Mortal Kombat\" \u00e8 uscito successivamente in Giappone per il Game Gear, Super Famicom, Game Boy e Mega Drive come \"Mortal Kombat: Legend Of The Advent God Fist\" ( Mortal Kombat KamiKen advent legend, \"Motaru Konbatto: Shinken Korin Densetsu\" ) e per The Mega-CD come \"Mortal Kombat: legend Of The advent God Fist - Extended Edition\" ( Mortal Kombat KamiKen advent legend versione completa , \"Motaru Konbatto: Shinken Korin Densetsu - Kanzenhan\" ) senza grandi cambiamenti rispetto alla loro prima uscita.\nUna conversione del gioco era stata sviluppata da Iguana Entertainment e programmata per essere pubblicata su Atari Jaguar, ma non \u00e8 mai stata pubblicata.\nCon l'uscita di \"\" \"Premium Pack\" nel 2004, sia PlayStation 2 che Xbox hanno ricevuto porting del gioco come contenuto bonus. Sebbene sia stato promosso come \"arcade perfect\", ci sono stati alcuni problemi con il suono e il gameplay. \nSempre nel 2004, Jakks Pacific ha pubblicato il gioco come uno dei suoi \"Plug It in &amp; Play TV Games\", sviluppato da Digital Eclipse. \u00c8 un porting unico realizzato direttamente dal codice arcade di Chris Burke, che era l'unico programmatore del port. A causa delle limitazioni hardware del processore insolito utilizzato dalle unit\u00e0 Jakks Pacific, gli sfondi sono statici e non presentano scorrimento parallasse. Sono uscite entrambe le versioni censurate e non censurate, classificate rispettivamente T per Teen e M per Mature. \nIl gioco faceva parte della compilation del 2005 \"Midway Arcade Treasures: Extended Play\". Questa port presenta gli stessi controlli, grafica e sangue che conteneva il gioco originale, ma come \"\" \"Premium Pack\", ha problemi audio e non ha il bios dei personaggi. Il 31 agosto 2011 Warner Bros. Interactive Entertainment ha pubblicato \"Mortal Kombat Arcade Kollection\", composto da \"Mortal Kombat\", \"Mortal Kombat II\" e \"Ultimate Mortal Kombat 3\", come titolo scaricabile per Microsoft Windows, PlayStation 3 e Xbox 360.\nAccoglienza.\nNegli Stati Uniti, \"RePlay ha\" riportato \"Mortal Kombat\" come il secondo cabinato arcade verticale pi\u00f9 popolare nel settembre 1992. In seguito ha superato le classifiche dei \"cabinati\" arcade verticali \"RePlay\" da ottobre a novembre 1992, quindi da febbraio a marzo 1993, e poi a novembre 1993. Ha anche raggiunto la vetta della classifica arcade \"Play Meter\" nel dicembre 1992. \u00c8 stato il secondo gioco arcade di maggior incasso dell'estate 1993, dopo \"NBA Jam\", secondo \"RePlay\". \u00c8 stato uno dei due giochi arcade con il maggior incasso d'America del 1993 (insieme a \"NBA Jam\" ), superando i $ 300.000.000 (equivalenti a $ 540.000.000 nel 2020) al botteghino nazionale del film \"Jurassic Park\" dello stesso anno. Ha anche superato la classifica delle vendite di CD Sega nel giugno 1994. \nNel novembre 1993, Acclaim annunci\u00f2 di aver spedito pi\u00f9 di tre milioni di copie di \"Mortal Kombat\" per i sistemi domestici, contando le versioni SNES, Genesis, Game Boy e Game Gear messe insieme. Il gioco ha venduto 3 milioni di copie in tutto il mondo nelle prime tre settimane. Negli Stati Uniti, \u00e8 stato il gioco pi\u00f9 venduto per Sega Genesis e SNES nel gennaio 1994. Nel Regno Unito, \u00e8 stato il videogioco casalingo pi\u00f9 venduto nell'ottobre 1993, il gioco Sega Master System pi\u00f9 venduto per quattro mesi nel 1994 (da maggio ad agosto), e il gioco Mega CD pi\u00f9 venduto nel giugno 1994. \nNel 1995, le versioni casalinghe delle cartucce avevano venduto pi\u00f9 di 6 milioni di unit\u00e0 e avevano incassato oltre 300 milioni di dollari di fatturato. A partire dal 2000 , ha venduto 6,5 milioni di cartucce in tutto il mondo su tutte le piattaforme, con la versione Genesis che rappresenta la maggior parte delle vendite. A partire dal 2002 , la versione arcade originale ha venduto 24.000 unit\u00e0 arcade e ha incassato una cifra stimata di 570 milioni di dollari. Il gioco ha anche generato costi di licenza da film e programmi TV, portando le entrate totali di giochi e licenze a $ 1,5 miliardi a partire dal 2002. \nSerie.\nIl videogioco possiede numerosi seguiti, quasi tutti picchiaduro a incontri, con le eccezioni principali di ', un picchiaduro a scorrimento orizzontale con protagonista Sub-Zero, e ', un videogioco d'avventura3D con protagonista Jax Briggs."}
{"id": "106664", "revid": "373458", "url": "https://it.wikipedia.org/wiki?curid=106664", "title": "Sospensione del giudizio", "text": "La sospensione del giudizio o epoch\u00e9 (traslitterazione del greco antico \"\" ossia \"sospensione\") \u00e8 l'astensione da un determinato giudizio o valutazione, qualora non risultino disponibili sufficienti elementi per formulare il giudizio stesso.\nOrigine del termine.\nIl termine \"epoch\u00e9\" anticamente si riferiva ad eventi o periodi storici particolarmente rilevanti, come la fondazione di una citt\u00e0, la nascita di un profeta, o anche l'inizio di una nuova era astrologica, in grado di sospendere e interrompere il normale flusso del tempo, che subiva in tal modo un mutamento qualitativo nel suo andamento.\nCon significato affine venne riferito alla \u00absospensione del giudizio\u00bb teorizzata in modo sistematico ed esauriente per la prima volta nell'antica Grecia, in particolar modo da due grandi correnti di pensiero: l'accademia media platonica (attiva dal III secolo a.C. al I secolo a.C.) e un gruppo di filosofi detti neo-pirroniani (o \"veri scettici\") (attivi fra il I e II secolo d.C.).\nLa sospensione del giudizio, dovuta all'irrompere di un nuovo evento non comprensibile con i tradizionali canoni di interpretazione, consisteva nel sospendere il proprio assenso non ai fenomeni (di per s\u00e9 innegabili), ma al fatto che alle percezioni sensibili o a delle formulazioni arbitrarie di pensiero corrispondesse la verit\u00e0 ideale. I seguaci di quelle scuole consideravano la realt\u00e0 apparente frutto del giudizio soggettivo. Essendo il giudizio soggettivo contestabile in quanto parziale, preferivano sospendere il giudizio. Sospeso il giudizio \"casualmente\" (in quanto i rapporti di causa-effetto sono criticati dagli scettici) arrivavano all'imperturbabilit\u00e0 o \"ataraxia\" nell'ambito delle opinioni, e al moderato patire o \"metriopatheia\" di fronte alle necessit\u00e0 ineluttabili dell'esistenza umana.\nPer spiegare il rapporto casuale tra \"epoch\u00e9\" e \"ataraxia\" il filosofo greco Sesto Empirico ricorreva alla metafora del pittore Apelle:\nDescrizione.\nSi tratta di un processo cognitivo, nonch\u00e9 uno stato della mente, .\nLa nozione opposta a questa \u00e8 quella di pregiudizio, cio\u00e8 un giudizio formulato in assenza di ragioni oggettive al quale tuttavia viene accordata la piena convinzione di validit\u00e0.\nIl pregiudizio pu\u00f2 condurre a trarre conclusioni o a formulare giudizi in assenza di un numero sufficiente di informazioni.\nLa sospensione del giudizio \u00e8 un principio metodologico basilare. Una buona parte del metodo scientifico tende a incoraggiare la sospensione del giudizio in merito a un'ipotesi prima che la stessa sia stata opportunamente formulata, testata e verificata.\nNei contesti sociopolitici la sospensione del giudizio \u00e8 una pietra miliare dello sviluppo civile delle societ\u00e0, basata sulla convinzione che nessun punto di vista parziale pu\u00f2 essere immediatamente (in assenza di consenso) elevato a universale.\nSospensione del giudizio in Cartesio.\nNella filosofia moderna la sospensione del giudizio viene tipicamente associata allo scetticismo , pur non esaurendosi in questi ambiti. Il razionalista seicentesco Cartesio, ad esempio, ne ha fatto il fondamento della sua epistemologia. Nel procedimento da lui denominato dubbio metodico Cartesio afferm\u00f2 che, in ordine alla costituzione di una conoscenza certa e salda, \u00e8 necessario dubitare di qualunque cosa (ovvero, non bisogna dare niente per scontato). Solo eliminando i preconcetti e i pregiudizi \u00e8 possibile conoscere la verit\u00e0.\nNel \"Discorso sul metodo\" e nelle \"Meditazioni metafisiche\", Cartesio afferma che, per capire cosa pu\u00f2 essere effettivamente vero, \u00e8 necessario sospendere il giudizio dubitando di tutto ci\u00f2 di cui \u00e8 possibile dubitare. Si inizia con il dubitare delle cose pi\u00f9 semplici, attraverso un dubbio chiamato da Cartesio \"metodico\", fino a quelle pi\u00f9 complesse, giungendo, cos\u00ec, al dubbio \"iperbolico\", ovvero dubitando della bont\u00e0 divina e supponendo l'esistenza di un demone ingannatore intenzionato a far credere agli esseri umani realt\u00e0 che non esistono per il solo piacere di fare il male. Secondo Cartesio, per\u00f2, si pu\u00f2 dubitare di tutto, ma non del fatto stesso che si stia dubitando, per cui dubito allora penso e se penso sono, ossia esisto: da qui la celebre frase \"cogito ergo sum\". Successivamente bisogna sottoporre le cose di cui ho dubitato al metodo, che in Cartesio \u00e8 filosofico e non matematico come affermava Galileo Galilei.\nSospensione del giudizio in Husserl.\nHusserl ripropone, rivisitandolo, il concetto di \"epoch\u00e9\" pensato dagli scettici antichi e rielaborato da Cartesio. Per Husserl l'epoch\u00e9 \u00e8 l'atteggiamento che il fenomenologo deve assumere nei confronti del mondo. Il filosofo deve mettere \"tra parentesi\", senza negarla, la realt\u00e0 supposta dalle scienze naturali e, pi\u00f9 generalmente, dal senso comune, anche se, talvolta, Husserl si avvale dell'epoch\u00e9 non per sospendere la tesi dell'esistenza del mondo in generale, ma solo per isolare domini specifici di indagine. La questione dell'esistenza della realt\u00e0 viene, dunque, esclusa dai problemi della fenomenologia, in quanto essa si deve proporre di occuparsi solo del mondo in quanto puro fenomeno della coscienza. Ci\u00f2 che non \u00e8 possibile escludere mediante l'epoch\u00e9 \u00e8 la coscienza stessa che, dunque, costituir\u00e0 un \"residuo fenomenologico\", in quanto \u00e8 essa stessa ad attuare l'epoch\u00e9 con il mondo e, pertanto, non pu\u00f2 attuarlo su di s\u00e9, non pu\u00f2 in alcun modo mettere \"tra parentesi\"."}
{"id": "106674", "revid": "125737203", "url": "https://it.wikipedia.org/wiki?curid=106674", "title": "Prato della Valle", "text": "Il Prato della Valle (\"Pra de \u0142a Va\u0142e\" /pra dea vae/, in padovano) \u00e8 la pi\u00f9 grande piazza della citt\u00e0 di Padova e la quinta piazza pi\u00f9 grande d'Europa, con una superficie di . \nLa configurazione attuale risale alla fine del XVIII secolo ed \u00e8 caratterizzata da un'isola ellittica centrale, chiamata isola Memmia ( circa), circondata da una canaletta (alimentata dal canale Alicorno) sulle cui sponde si trova un doppio anello di statue, con una circonferenza esterna di 1450 metri.\nDenominazione.\nIn periodo romano e altomedievale l'area era nota come \"Campo di Marte\" o \"Campo Marzio\" perch\u00e9 destinata, tra le altre funzioni, a luogo di riunioni militari. Successivamente l'area fu indicata sia come \"Valle del Mercato\", per i mercati e le fiere stagionali che qui avevano sede, sia come \"Prato di Santa Giustina\", in relazione alla presenza dell'omonima chiesa. Il toponimo \"Prato della Valle\" (\"Pratum Vallis\") \u00e8 riscontrato per la prima volta nel XII secolo.\nIl termine \"Pratum\" veniva usato, in et\u00e0 medievale, per indicare un ampio spazio destinato a usi commerciali che spesso, se non lastricato, poteva anche ricoprirsi d'erba. Esso va inteso quindi soprattutto come indicativo di una funzione prevalente dell'area pi\u00f9 che di una effettiva copertura erbosa.\nIl termine \"Valle\" sta a significare \"bassura\" e \"luogo paludoso\". Esso deriva dalla conformazione dell'area lievemente concava e soggetta ad allagamenti e successivi impaludamenti del terreno fino alla fine del XVIII secolo.\nIn periodo sabaudo l'area fu ufficialmente intitolata Piazza Vittorio Emanuele II pur continuando a essere chiamata, nell'uso comune, con il toponimo storico di Prato della Valle.\nStoria.\nPeriodo romano.\nCollocato immediatamente a sud dell'antico centro romano e della grande ansa del \"Medoacus\", l'antico Brenta secondo il suo vecchio alveo, il Prato fu uno dei principali punti di passaggio per giungere in citt\u00e0; infatti qui confluivano le antiche piste paleovenete che collegavano \"Patavium\" con \"Ateste\" (oggi Este) e con Adria.\nNel Campo di Marte, antico nome di Prato della Valle, si affacciavano importanti edifici come il teatro, chiamato Zairo, sul lato est e secondo alcuni storici anche il tempio della Concordia e il circo della citt\u00e0.\nNel 304 la protomartire Giustina fu sepolta nell'area cimiteriale prossima all'area del Prato per secoli usata dagli abitanti di \"Patavium\". Nel IV secolo la devozione cristiana per Santa Giustina port\u00f2 alla costruzione di un primo luogo di culto nei pressi della sua sepoltura. Da questo momento in poi le sorti del Prato si legarono strettamente a quelle degli edifici sorti in onore di Santa Giustina.\nMedioevo.\nLa citt\u00e0, in seguito all'invasione longobarda del VI secolo, abbandonata a lungo anche dal vescovo, si ridusse all'area pi\u00f9 centrale specialmente dopo le pesanti distruzioni dovute all'invasione degli ungari del IX secolo. Il Prato si ritrov\u00f2 cos\u00ec ai margini della citt\u00e0.\nIl monastero e gli altri edifici giustinianei furono il presidio che si oppose al totale abbandono dell'area del Prato. Qui, infatti, a partire dal primitivo sacello, fu realizzata nel corso del VI secolo la prima basilica di Santa Giustina per iniziativa del patrizio Opilione.\nNel 589 una serie di gravi alluvioni sconvolsero l'assetto idrografico di molti fiumi della pianura padana. Il Brenta modific\u00f2 il suo corso spostandosi a nord del centro urbano e il suo alveo dentro la citt\u00e0 viene occupato delle acque del Bacchiglione (l'antico Edrone). A seguito di questo periodo di disordine idrografico l'area del Prato si trasform\u00f2 in una zona acquitrinosa e paludosa piena di zanzare.\nNel 970 il vescovo Gauslino visitando la basilica e la zona del Prato la descrisse come desolata e abbandonata; promosse, quindi, la costruzione di un monastero che fu dotato di cospicui possedimenti tra cui l'intera area di Prato della Valle. In realt\u00e0 il Prato era considerato appartenente a Santa Giustina almeno dal VII secolo e perci\u00f2 il vescovo ratific\u00f2 semplicemente una situazione ormai consolidata.\nDalla met\u00e0 dell'XI secolo, contestualmente a una rinascita di tutta la citt\u00e0, si tornarono ed effettuare mercati in Prato della Valle; a quest'epoca infatti risale l'uso del termine \"Pratum\" per quest'area come indicativo di luogo commerciale.\nNumerose controversie legali videro fronteggiarsi la citt\u00e0 e il monastero sui diritti legati ai mercati ed alle fiere da tenersi in Prato; fondamentale in tal senso fu il \"placito\" del 1077 in cui il vescovo Ulderico conferm\u00f2 ai monaci di Santa Giustina la propriet\u00e0 del Prato riservandosi per\u00f2 il diritto di usare i resti del teatro romano ancora presenti sull'area come cava di pietra.\nNel 1117 un violento terremoto distrusse la prima basilica di Santa Giustina che venne ricostruita, attorno al 1123, per iniziativa dell'abate Benzone usando forme romaniche.\nA partire dal XII secolo sono documentati vari spettacoli e giochi svolti in Prato come \u201cl'uomo selvatico\u201d e \u201ci castelli d'amore\u201d oltre a sacre rappresentazioni della Passione e della Resurrezione.\nDal 1257 si svolgono in Prato anche corse di cavalli a ricordo della liberazione dalla tirannia di Ezzelino III da Romano.\nQuesti utilizzi furono permessi da alcuni interventi di parziale bonifica del Prato svoltisi nell'XI secolo; nel 1310 un pi\u00f9 vasto intervento di sistemazione dell'area di Prato della Valle fu operato sotto la guida di fra Giovanni Eremitano.\nIl 7 ottobre 1399 si concluse in Prato una grandiosa processione, detta dei \"Bianchi\u201d, che per 9 giorni attravers\u00f2 tutta la citt\u00e0 chiedendo pace per il secolo seguente.\nTra la fine del XIV e l'inizio del XV secolo fu realizzato il Maglio Carrarese (la forgeria cittadina) in prossimit\u00e0 del Prato. Questo edificio, usando l'acqua dei canali pi\u00f9 prossimi al Prato, insieme allo sbarramento determinato da vari mulini fu alla base di nuove frequenti alluvioni che coinvolsero l'area nei secoli successivi.\nNel corso del Quattrocento venne realizzato, all'angolo nord del Prato, un imponente edificio porticato su tre arcate come residenza padovana del cardinale Bessarione (oggi noto come palazzo Angeli).\nEt\u00e0 moderna.\nIl Prato, seppur gravato da una sfavorevole condizione idrografica, continu\u00f2 a mantenere la sua vocazione consolidata di luogo di mercato, di spettacolo popolare e di devozione religiosa.\nNel 1434 il banchiere fiorentino Palla Strozzi, esiliato da Firenze, si stabil\u00ec a Padova facendosi costruire in Prato un palazzo che import\u00f2 per primo il linguaggio architettonico del Rinascimento in citt\u00e0.\nSempre nei primi decenni del XV secolo fu ampliato considerevolmente il monastero di Santa Giustina.\nDurante una giostra del 1466 venne esibito in Prato il gigantesco cavallo ligneo (oggi collocato a Palazzo della Ragione) fatto costruire da Annibale Capodilista sul modello del monumento equestre al Gattamelata eseguito da Donatello durante il suo soggiorno a Padova.\nNel 1498 si inizi\u00f2 la demolizione della basilica romanica di Santa Giustina per erigere la nuova ed attuale chiesa rinascimentale.\nIl 15 aprile 1532 il rivoluzionario riformato tirolese Michael Gaismair, sotto protezione della Repubblica di Venezia fu assassinato in Prato della Valle.\nSu progetto di Andrea Moroni, gi\u00e0 architetto della nuova basilica, nel 1556-1557 si costru\u00ec palazzo Zacco al Pr\u00e0 (oggi Circolo ufficiali di presidio).\nNel 1539 e nel 1580 gravi esondazioni portarono a nuovi impaludamenti del Prato.\nA partire dal 1521 si avvi\u00f2 il cantiere di Palazzo Grimani su progetto del Rusconi e del Contin.\nA partire dal 1608 venne realizzato il collegio universitario Da Mula, al centro del lato est del Prato. Questo edificio, dopo essere divenuto un'abitazione privata, and\u00f2 distrutto in un incendio del 1821. Sempre nel 1608 la fiera del Santo fu trasferita dalla piazza antistante la basilica antoniana verso il Prato per esigenza di uno spazio maggiore.\nDurante tutto il XVII e XVIII secolo si ripeterono inondazioni del Prato che non trovarono soluzione definitiva.\nNel 1766 si svolsero in Prato le prime corse con le bighe (le cosiddette Padovanelle, antenate dei moderni sulky per la corsa al trotto) che continuarono fino al XX secolo.\nLa trasformazione voluta da Andrea Memmo.\nNel 1767, al termine di un'aspra lotta, il Prato cambi\u00f2 proprietario passando dal monastero di Santa Giustina all'amministrazione cittadina. Questo avvicendamento rappresent\u00f2 il presupposto fondamentale per le trasformazioni successive poich\u00e9 l'amministrazione pubblica dovette d'ora in poi farsi carico dei secolari problemi di dissesto che gravavano sull'area.\nInfatti, nello stesso anno fu creata una magistratura \"ad hoc\" per occuparsi di quest'area: la Presidenza del Prato. Questa istituzione, composta da 4 notabili cittadini, ebbe lo scopo di gestire il Prato e garantire lo svolgimento delle manifestazioni in esso ospitate. Il suo ruolo nella successiva trasformazione dell'area fu per\u00f2 principalmente formale.\nIl vero artefice della trasformazione del Prato fu infatti Andrea Memmo giunto in citt\u00e0 con l'incarico di Provveditore straordinario nel 1775.\nIl suo programma di governo per Padova si bas\u00f2 su due obiettivi essenziali: il rilancio commerciale e gli interventi di igiene pubblica. Essi trovarono una perfetta sintesi nel suo progetto per Prato della Valle.\nI lavori cominciarono nell'estate del 1775 per poter dare i primi risultati visibili in occasione della fiera autunnale di Santa Giustina.\nAndrea Memmo controll\u00f2 quotidianamente lo svolgimento dei lavori, durante la permanenza a Padova, risiedendo nel quattrocentesco palazzo, gi\u00e0 del cardinale Bessarione, all'ingresso settentrionale di Prato della Valle.\nLinee generali del progetto.\n\u00c8 convinzione comune che Andrea Memmo immagin\u00f2 di fare del Prato un luogo in cui potessero aver luogo in maniera funzionale gli eventi fieristici storicamente qui localizzati e che negli altri tempi dell'anno fosse un luogo di ristoro e di passeggio per la popolazione; ma, secondo altri, egli in realt\u00e0 intendeva fornire una bella struttura agonistica, un vero e proprio circo lusorio, al tradizionale \"palio\" dei cavalli \"barberi\" che si teneva annualmente in Padova, a \"cacce\" di animali selvaggi, a fuochi d'artificio, a regate di barche nel canale perimetrale e di carrozze nella via anch'essa ovale che lo fiancheggiava, ma soprattutto a quelle gare che piacevano ai signori veneziani suoi concittadini e cio\u00e8 alle corse circensi delle loro bighe e agli arrivi delle maratone stradali dei loro \"fantini a piedi\", cio\u00e8 dei \"lacch\u00e8\" o \"volanti\", prestazioni estenuanti che per consuetudine si svolgevano tra Mestre e Padova. Cos\u00ec infatti leggiamo in un anonimo trattatello circense del 1836: \nI \"lacch\u00e9\" in gara dunque partivano dal detto circo e, dopo aver girato il \"palo\" di Mestre, vi ritornavano per tagliare il traguardo. Immaginiamo le scommesse che i loro crudeli signori certamente si divertivano a fare puntando sulle capacit\u00e0 del proprio uomo partecipante all'agone; ecco tra gli spettatori anche niente di meno che Pietro Leopoldo d'Austria Granduca di Toscana (1765-1790), cio\u00e8 il futuro imperatore Leopoldo II: \nLa Loggia Amulea, dalla quale si assisteva a queste gare, \u00e8 dunque pi\u00f9 antica del progetto fattone da Giuseppe Jappelli (1783-1852), oggi creduto a torto il primo di quella costruzione. Che quest'utilizzo agonistico della grande spianata al centro della citt\u00e0 fosse in segreto il vero fine del Memmo si evince anche da un testo in cui un suo amico, pur perorando la bont\u00e0 dei suoi intenti, spiegava con dovizia di particolari perch\u00e9 alla fine, avendo trovato troppe difficolt\u00e0 (concrete o esagerate che fossero), il provveditore veneziano aveva dovuto rinunziare a quella realizzazione fieristica e si era dovuto accontentare di offrirne ai padovani una che era invece non solo sostanzialmente circense ma anche purtroppo molto incompiuta; insomma una struttura ovale fatta a \"scaglioni\", ossia a gradinate di pietra, per far sedere il pubblico, con qualche comodit\u00e0 per quello nobile.\nSegue nel suddetto trattatello un elenco dei nomi dei vincitori che in quelle gare particolarmente si distinsero, sia nelle gare per i \"lacch\u00e8\" a piedi sia in quelle per nobili aurighi, cio\u00e8 delle bighe, ravvisandosi ovviamente nei cognomi dei secondi quelli di principali famiglie veneziane: \ned altri.\nImpostata nei suoi tratti principali dallo stesso Memmo, appassionato d'architettura, la trasformazione del Prato fu caratterizzata dalla creazione di un'isola centrale circondata da un canale artificiale di forma ellittica che sulle sue rive ospita un doppio anello di statue (un terzo giro fu progettato ma mai realizzato). La redazione professionale del progetto fu affidata dal Memmo all'abate Domenico Cerato, professore d'architettura all'universit\u00e0 patavina.\nUna nota incisione del 1786 di Francesco Piranesi, preceduta da un disegno preparatorio di Giuseppe Subleyras, illustra il progetto definitivo per l'intero invaso della piazza. In essa si possono notare i progetti, non realizzati, per un lungo edificio porticato sul lato sud del Prato (in luogo del convento della Misericordia e dove oggi si trova l'ex Foro Boario) e le passeggiate previste sulle sponde del canale Alicorno.\nL'isola Memmia e la canaletta.\nL'isola venne realizzata attraverso il trasporto di 10000 carri di terreno che serv\u00ec a riempire la depressione centrale che caratterizzava il Prato impedendo quindi il ristagno delle acque e i fenomeni di impaludamento che colpivano periodicamente l'area. L'isola prese subito l'appellativo di \"Memmia\" in onore del suo creatore.\nL'isola, secondo il progetto originale, durante le fiere doveva ospitare delle strutture lignee per 54 botteghe disposte seguendone la forma ellittica. Queste costruzioni temporanee, effettivamente realizzate, furono per\u00f2 usate per pochi anni prima in maniera completa e poi montando solo le botteghe della semi-ellisse verso sud.\nL'affitto di questi spazi avrebbe contribuito al pagamento dei lavori di trasformazione del Prato.\nLa canaletta ellittica che cinge l'isola fu pensata sia come elemento di paesaggio sia come elemento essenziale della bonifica; infatti funzion\u00f2 anche come canale di raccolta e di scolo per le acque piovane. . La canaletta \u00e8 alimentata dal canale Alicorno che, oggi, scorre in gran parte tombinato e quindi non visibile. Le acque entrano ed escono dalla canaletta attraverso due apposite bocche collocate sotto al ponte meridionale (Ponte dei Papi) che d\u00e0 accesso all'isola.\nTra Ottocento e Novecento.\nLa realizzazione del progetto di Andrea Memmo procedette sempre pi\u00f9 lentamente dopo la morte, nel 1793, del suo ispiratore. Soprattutto l'alternarsi delle dominazioni francesi ed austriache tolse slancio all'idea iniziale. Nel corso del XIX secolo comunque l'isola e la canaletta trovarono un assetto definitivo, anche se non totalmente conforme al progetto originario, mentre i cambiamenti si concentrarono sugli edifici prospicienti.\nNel 1810 con la soppressione napoleonica degli ordini religiosi i monaci furono allontanati dal monastero di S. Giustina ed il complesso divenne ospedale militare. Nello stesso frangente furono chiusi per poi essere abbattuti anche il convento e la chiesa di Betlemme e la chiesa di San Leonino, prospicienti il Prato.\nNel 1822 fu distrutto il collegio Da Mula poi sostituito nel 1861 dalla Loggia Amulea.\nNel 1825 Giuseppe Jappelli present\u00f2 un esteso progetto per trasferire la cittadella universitaria lungo il lato est del Prato, il progetto non fu realizzato.\nNel 1842-45 si realizzarono il castello ed il giardino Pacchierotti (oggi area campo Tre Pini-Antonianum).\nVia Cavazzana, che d\u00e0 accesso al Prato dall'angolo sud-est, venne aperta nel 1890.\nL'illuminazione elettrica raggiunse Prato della Valle nel 1910.\nNel 1913 su una parte dell'area prima occupata dal monastero della Misericordia si diede il via alla realizzazione del Foro Boario.\nTra il 1921 e il 1928 venne aperta via Luca Belludi, per collegare direttamente il Prato con la basilica di Sant'Antonio, con il totale rifacimento degli edifici prospicienti.\nNel 1926 si inaugur\u00f2 la fontana al centro dell'isola che, seppur prevista nel progetto del Memmo, non era mai stata realizzata.\nNel corso degli ultimi due secoli, oltre alle tradizionali funzioni commerciali e di pubblico ritrovo, il Prato \u00e8 stato usato anche come luogo per le parate militari, sia da parte dell'esercito italiano sia da parte degli eserciti stranieri.\nNel 1938 in Prato si svolse l'adunata oceanica per la visita di Benito Mussolini in citt\u00e0.\nQuale luogo di incontro tra la citt\u00e0 e grandi personalit\u00e0 in visita a Padova, il Prato ha ospitato anche la celebrazione della messa da parte di Papa Giovanni Paolo II nel 1982.\nTra gli anni sessanta e gli anni ottanta del Novecento la crescente invasivit\u00e0 del traffico automobilistico trasformarono l'area del Prato esterna all'isola Memmia in un grande parcheggio e l'isola stessa fin\u00ec per essere percepita come un'immensa aiuola spartitraffico.\nIl Prato della Valle oggi.\nL'area del Prato della Valle \u00e8 stata oggetto di un complesso intervento di recupero a partire dai primi anni novanta. Tale recupero ha riguardato sia l'aspetto fisico dell'area sia quello sociale-funzionale. Progressive limitazioni alla circolazione delle auto hanno eliminato quasi totalmente le aree di parcheggio usate fuori dall'isola Memmia. Un nuovo assetto della vegetazione dell'isola ha consentito all'area di essere utilizzata da un grande numero di giovani, soprattutto nei mesi estivi come luogo di ritrovo per studiare all'aperto o prendere il sole. L'aumento dell'illuminazione pubblica ha permesso anche l'uso serale, soprattutto d'estate, quando l'isola \u00e8 gremita di ragazzi tra i quali spesso si formano veri e propri gruppi che intrattengono la gente con musica o piccole recite improvvisate.\nDa alcuni anni, l'esterno dell'isola, essendo asfaltato, \u00e8 spesso utilizzato da pattinatori; in alcune occasioni si svolgono vere e proprie gare di pattinaggio professionistico.\nIl Prato mantiene, ovviamente, anche le sue funzioni storiche di luogo di commercio e di spettacolo.\nOgni sabato vi si svolge il mercato tradizionale di Padova con oltre 160 banchi e ogni terza domenica del mese il mercatino dell'antiquariato. Dall'autunno 2007 alcuni banchi del quotidiano mercato di frutta e verdura delle piazze attorno al Palazzo della Ragione sono stati trasferiti in Prato.\nPi\u00f9 volte l'anno il Prato ospita concerti (varie volte vi ha fatto tappa il Festivalbar) con decine di migliaia di spettatori. Anche il gruppo storico dei Pooh, in occasione del quarantennale vi ha fatto tappa nel 2006 con ben pi\u00f9 di 150000 spettatori. Ogni capodanno e ferragosto vengono organizzate in Prato feste con musica e fuochi artificiali; particolarmente apprezzati quelli ferragostani che registrano spettatori da tutto il Veneto.\nIn occasione dei grandi eventi sportivi, come i Mondiali di calcio, vengono allestiti maxischermi per seguire gli eventi. La piazza \u00e8 anche sede tradizionale dei festeggiamenti in caso di vittorie calcistiche delle squadre italiane.\nIl lato sud della piazza, alle spalle dell'edificio del ex-foro boario, sar\u00e0 interessato a breve da un progetto di trasformazione e riqualificazione (cosiddetto \"Progetto Crotti\"). Esso prevede il restauro della facciata dell'ex foro boario, la realizzazione di un parcheggio sotterraneo alle spalle dell'edificio stesso nell'area gi\u00e0 oggi dedicata a parcheggio a raso. L'abbattimento delle tribune dello Stadio Appiani sul lato est e la sostituzione con una pi\u00f9 piccola struttura in legno mantenendo la funzione sportiva del campo. \u00c8 prevista la copertura del velodromo Monti.\nLe statue.\nLe statue sono attualmente 78 (40 lungo l'anello esterno e 38 lungo quello interno), ma secondo il disegno originario avrebbero dovuto essere 88. La disposizione odierna deriva principalmente dalla distruzione di sei statue raffiguranti dogi veneziani abbattute dall'esercito napoleonico nel 1797; in seguito a questo episodio vi fu un riposizionamento di diverse statue e soprattutto la collocazione sui piedistalli dei ponti est e ovest (originariamente anch'essi pensati per statue) degli attuali obelischi prima collocati lungo i quattro viali interni dell'isola. I due piedistalli interni del ponte nord sono tuttora privi di statua.\nUn preciso regolamento (emanato dalla Presidenza del Prato il 10 febbraio 1776) fiss\u00f2 le norme per la realizzazione delle statue: non potevano essere ritratte persone in vita, non potevano essere ritratti santi (a essi erano riservati gli altari delle chiese) e tutti i personaggi ritratti dovevano avere avuto un legame con la citt\u00e0. Nella maggior parte dei casi si tratta infatti di professori universitari, artisti, condottieri o ex governanti della citt\u00e0.\nLa prima statua realizzata fu nel 1775, per prova, una statua di Cicerone, che fu velocemente rimossa per l'assenza di legame tra il personaggio e Padova; fu sostituita con l'attuale statua di Antenore offerta alla citt\u00e0 dallo stesso Andrea Memmo. L'ultima delle statue originali fu quella di Francesco Luigi Fanzago collocata nel 1838. In seguito, nel corso dell'Ottocento, fu rifatta la statua di Antonio Savonarola perch\u00e9 eccessivamente deteriorata ed infine, nel 1963, per esigenze di conservazione \u00e8 stata sostituita con copia (opera di Luigi Strazzabosco) l'unica statua eseguita da Antonio Canova e rappresentante Giovanni Poleni. Le statue raffigurano tutte personalit\u00e0 maschili; l'unica eccezione \u00e8 quella del busto della poetessa Gaspara Stampa collocato ai piedi della statua dedicata ad Andrea Briosco.\nI piedistalli e le statue sono realizzati in pietra di Vicenza, un calcare tenero cavato in diverse localit\u00e0 dei Colli Berici. Esso si presta molto bene all'uso in scultura per la sua facile scolpibilit\u00e0, ma presenta di contro un facile deterioramento. Diversi interventi di restauro e conservazione sono stati operati sulle statue dalla fine dell'Ottocento. L'ultimo esteso intervento sulle statue risale ai primi anni novanta del XX secolo.\nLe statue furono fondamentali per la trasformazione del Prato non solo visivamente ma anche finanziariamente. Infatti furono pagate da singoli cittadini o gruppi previo il versamento di una somma che poteva variare tra i 135 e i 150 zecchini e che serv\u00ec sia al costo vivo della statua sia come contributo ai lavori generali del Prato. La somma poteva anche essere versata in due o tre anni di tempo.\nPersonalit\u00e0 raffigurate nelle statue.\nLa numerazione segue le cifre scolpite sui basamenti delle statue.\nLa vegetazione dell'isola Memmia.\nFino alla trasformazione di fine XVIII secolo il Prato era scarsamente ricoperto d'erba a causa sia dell'intenso uso, che non ne permetteva la crescita, sia dei frequenti eventi alluvionali che coinvolgevano l'area. Nel corso dell'Ottocento la fitta piantumazione di platani ostacol\u00f2 pesantemente la crescita dell'erba all'interno dell'isola. Infatti, nel XIX secolo, il Prato senza erba divent\u00f2 uno dei \"tre senza\" di un celebre detto popolare sulla citt\u00e0 di Padova.\nIl primo \u201calbero\u201d della storia del Prato fu quello \u201cdella libert\u00e0\u201d piantato dai francesi nel 1797 (in realt\u00e0 si tratt\u00f2 di un palo ligneo su un piedistallo posizionato al centro dell'isola Memmia); esso fu di brevissima durata perch\u00e9 abbattuto dagli austriaci dopo otto mesi dalla sua realizzazione in quanto simbolo degli ideali rivoluzionari.\nIl primo albero vero fu un tiglio, detto ancora \u201cdella libert\u00e0\u201d, piantato sempre in seguito all'arrivo delle truppe francesi nel 1805.\nL'estesa piantumazione di alberi nel Prato si deve invece al ritorno sotto l'Austria nel 1815 quando si diede il via all'inserimento di liriodendri tulipifera e platanus. Il totale degli alberi inseriti fu di circa 100. Ben presto per\u00f2 i liriodendri soffrirono per la crescita pi\u00f9 veloce dei platani cominciando a morire e venendo lentamente sostituiti con altri esemplari di platani fino ad avere, nel corso dell'XIX secolo, una sola specie arborea presente.\nQuesti esemplari, raggiungendo le dimensioni tipiche della specie (35-40 metri di altezza), modificarono notevolmente la percezione visiva del Prato e del progetto di Andrea Memmo. Lo spazio non pot\u00e9 pi\u00f9 essere abbracciato in uno sguardo e le grandi chiome resero meno percepibile la presenza delle statue. Il boschetto cos\u00ec creato fu per\u00f2 a lungo apprezzato proteggendo dal sole e invogliando al passeggio sull'isola.\nColpiti da un fungo (la \"Ceratocystiis fimbriata\" (Ell. e Mast.) Davidson), in maniera sempre pi\u00f9 grave ed estesa a partire dalla met\u00e0 del Novecento, i platani sono stati abbattuti nel 1990 con l'eccezione di un unico esemplare salvato. Tale esemplare si \u00e8 ammalato a sua volta ed \u00e8 stato abbattuto nel novembre del 2011.\nIn seguito a un'attenta valutazione si \u00e8 scelto di sostituire i platani con una nuova specie: l'acero riccio, variet\u00e0 Summershade. I nuovi alberi sono stati piantati in numero assai inferiore (circa 50) e solo lungo i viali interni; tale specie \u00e8 stata scelta perch\u00e9 raggiunge altezze (circa 20 metri) assai inferiori al platano ed \u00e8 quindi maggiormente compatibile con la struttura urbanistico-architettonica del Prato pur continuando a garantire un'adeguata ombra attraverso il suo fitto fogliame.\nL'anello d'erba che cinge l'isola all'esterno della canaletta non era previsto nell'idea originale. Giuseppe Jappelli ne propose la creazione nel 1824; l'effettiva realizzazione fu per\u00f2 successiva.\nLe chiese.\nSul Prato della Valle si affaccia l'imponente Basilica abbaziale di Santa Giustina, presente sin dal V secolo seppur debba la sua attuale forme al Cinquecento. Vicino sorge il complesso monumentale del monastero. \nUn tempo si affacciavano sul Prato anche le chiese di San Leonino, di Betlemme, della Misericordia demolite agli inizi dell'Ottocento."}
{"id": "106675", "revid": "1873140", "url": "https://it.wikipedia.org/wiki?curid=106675", "title": "Bicerin", "text": "Il Bicerin (pronunciato in piemontese, letteralmente \"bicchierino\") \u00e8 una storica bevanda calda e analcolica tipica di Torino, evoluzione della settecentesca \"bavar\u00e8isa\", una bevanda servita in grandi bicchieri tondeggianti, composta da una mescola di caff\u00e8, cioccolato e crema di latte dolcificata con sciroppo.\nInizialmente, il bicerin consisteva di tre varianti: \"pur e fior\" (l'odierno cappuccino), \"pur e barba\" (caff\u00e8 e cioccolato), \"un p\u00f2ch \u00ebd tut\" (un po' di tutto), con tutti e tre gli ingredienti miscelati. L'ultima delle varianti ebbe pi\u00f9 successo e prevalse sulle altre. Il tutto veniva accompagnato da \"bagnati\", dolcezze artigianali di ben 14 specie.\nTra i primi testi che raccontano la storia del Bicerin c'\u00e8 il testo di Alberto Viriglio, \"Torino e i Torinesi\", la cui prima edizione risale al 1898.\nNel 2001 il \"Bicerin\" \u00e8 stato riconosciuto come prodotto agroalimentare tradizionale del Piemonte.\nRicetta.\nSi ritiene che la sua origine sia dovuta al Caff\u00e8 Confetteria Al Bicerin dal 1763, storico locale torinese, fondato nel 1763 e situato in piazza della Consolata che ne conserva gelosamente la tradizionale ricetta e che la difende accanitamente (i dipendenti sono tenuti per contratto al segreto). \u00c8 comunque possibile trovarlo, oltre che nel suddetto locale, anche nelle migliori caffetterie di Torino, in versioni comunque differenti per quanto riguarda le dosi.\nIngredienti.\nGli ingredienti sono semplici: cioccolato fatto in casa, caff\u00e8 e fior di latte, ma le dosi della ricetta originale sono sconosciute. Il risultato \u00e8 una bevanda gustosa, frutto della fusione dal bollente della cioccolata con il marcato sapore del caff\u00e8 e la delicata schiuma raffreddata del fior di latte. Viene servito in alti bicchieri o calici di vetro che permettono di osservarne la sfumatura di colori dovuta al miscelarsi dei vari ingredienti.\nLiquore.\nIl bicerin non va confuso con l'omonimo liquore, prodotto con panna, caff\u00e8 e gianduia.\nEstimatori.\nGrandi appassionati di \"Bicerin\" furono Camillo Benso, conte di Cavour, Pablo Picasso, Alexandre Dumas, Ernest Hemingway (che lo inser\u00ec fra \"le cento cose del mondo che avrebbe salvato\"), Umberto Eco (ne \"Il cimitero di Praga\" cita lo storico omonimo caff\u00e8)."}
{"id": "106676", "revid": "11109", "url": "https://it.wikipedia.org/wiki?curid=106676", "title": "Bavareisa", "text": ""}
{"id": "106694", "revid": "729019", "url": "https://it.wikipedia.org/wiki?curid=106694", "title": "Isole Ponziane", "text": "Le isole Ponziane o isole Pontine, chiamate anticamente in latino \"Pontiae \u012bnsulae\" dal nome dell'isola maggiore Ponza (lat. \"Pontia\", gr. \u03a0\u03bf\u03bd\u03c4\u03af\u03b1 \"Pont\u00eca\") sono un arcipelago di origine vulcanica situato nel Mar Tirreno, al largo delle coste del golfo di Gaeta (Lazio meridionale), estendendosi complessivamente per circa 12\u00a0km\u00b2 con una popolazione complessiva di circa 4.000 abitanti (\"ponzesi\"), che nel periodo estivo aumenta sensibilmente a causa di un intenso movimento turistico.\nFrequentate fin da epoca preistorica, le isole furono abitate anche in et\u00e0 romana. Durante il medioevo appartennero al ducato di Gaeta e da esso passarono sotto il Regno di Sicilia, in cui restarono fino all'Unit\u00e0 d'Italia. I comuni dell'arcipelago, inquadrati dal 1860 al 1927 nella provincia di Terra di Lavoro, in Campania, dopo la soppressione di questa furono attribuiti alla provincia di Napoli. Solo nel 1934, sotto il Fascismo, vennero trasferiti nel Lazio e aggregati alla neonata provincia di Littoria (poi Latina), insieme con l'ex circondario di Gaeta.\nDescrizione.\nL'arcipelago comprende sei isole maggiori, divise in due gruppi principali:\nLe isole sono raggiungibili in traghetto o aliscafo da Formia, Anzio, Terracina, San Felice Circeo, Napoli, Pozzuoli e Ischia.\nFauna endemica.\nLe Isole Ponziane ospitano due specie endemiche, la farfalla di Ponza (\"Hipparchia sbordonii\") e la lucertola di Lataste (\"Podarcis latastei\"), scoperta nel 2019 e diffusa nelle sole isole settentrionali."}
{"id": "106696", "revid": "1982", "url": "https://it.wikipedia.org/wiki?curid=106696", "title": "Isole Pontine", "text": ""}
{"id": "106700", "revid": "10578", "url": "https://it.wikipedia.org/wiki?curid=106700", "title": "Biblioteche", "text": ""}
{"id": "106701", "revid": "123444554", "url": "https://it.wikipedia.org/wiki?curid=106701", "title": "Legge delega", "text": "La legge delega, secondo l'ordinamento costituzionale italiano, \u00e8 una legge formale approvata dal Parlamento, che delega il Governo a esercitare la funzione legislativa su di un determinato oggetto.\nDisciplina normativa generale.\nL'art. 76 della Costituzione della Repubblica Italiana sancisce che l'esercizio della funzione legislativa, ordinariamente esercitata collettivamente dalle due Camere (art. 70 Cost.), possa essere delegato al Governo nel rispetto di tre espliciti vincoli: la determinazione di princip\u00ee e criteri direttivi; un tempo limitato di validit\u00e0 della delega, entro il quale il Governo pu\u00f2 esercitarla; oggetti, cio\u00e8 materie, definiti. \nLa legge delega \u00e8 una legge ordinaria, approvata dalle Camere sempre con la procedura normale d'esame e d'approvazione diretta (art. 73 Cost.). Nel suo testo deve contenere l'espressione dei suddetti vincoli costituzionali. Tali ulteriori vincoli sono a garanzia delle prerogative del Parlamento, a impedire che il Governo possa sostituirsi alle Camere, arrogandosi di fatto la funzione legislativa. La delega \u00e8 conferita al Governo, ossia al Presidente del Consiglio e ai ministri nel loro insieme, e pertanto al Consiglio dei ministri. L'atto avente forza di legge emanato dal Governo, di cui \u00e8 fonte la legge di delega, \u00e8 detto decreto legislativo (o anche decreto delegato). Una legge delega pu\u00f2 prevedere l'emanazione di uno o pi\u00f9 decreti legislativi. Impropriamente, si usa la locuzione legge delegata per indicare anche il decreto delegato. Attraverso la legge delega, il Parlamento pu\u00f2 anche conferire all'esecutivo il compito di raccogliere la normativa vigente in una determinata materia in un testo unico, detto in tal caso testo unico innovativo, perch\u00e9 a differenza dei testi unici di compilazione \u00e8 un'effettiva fonte del diritto. \nLe norme contenute nei decreti delegati, come qualsiasi atto avente forza di legge, sono soggette alla giurisdizione della Corte costituzionale (art. 134 Cost.), anche per le controversie sull'eccesso di delega esercitato dal Governo.\nContenuto della legge delega.\nLa legge delega deve contenere nel suo testo, in base all'art 76 Cost.:\nLa legge delega pu\u00f2 contenere nel suo testo:\nDeleghe accessorie.\nAttraverso la legge delega, il Parlamento pu\u00f2 anche conferire al Governo l'autorizzazione a emanare una serie di norme a completamento di un decreto legislativo, che introduca innovazioni rilevanti rispetto a una precedente disciplina di una particolare materia. Tali norme, che sono emanate successivamente al decreto legislativo, possono essere:"}
{"id": "106702", "revid": "111348778", "url": "https://it.wikipedia.org/wiki?curid=106702", "title": "Dublin Core", "text": "Il Dublin Core (dal nome della citt\u00e0 americana nello Ohio) \u00e8 un sistema di metadati costituito da un nucleo di elementi essenziali ai fini della descrizione di qualsiasi materiale digitale (video, immagini, pagine Web, ecc.), nonch\u00e9 risorse fisiche, come libri o CD, e oggetti come opere d'arte, via rete informatica.\nStoria.\nIl progetto del Dublin Core (nome completo: Dublin Core Metadata Initiative, in acronimo DCMI) si \u00e8 sviluppato in ambito OCLC (On line Computer Library Center), la grande rete di servizi americana per le biblioteche. Nel marzo 1995 si \u00e8 tenuta una conferenza nella citt\u00e0 americana di Dublin (Ohio), alla quale i partecipanti \u2013 bibliotecari, archivisti, editori, ricercatori e sviluppatori di software, oltre ad alcuni membri dai gruppi di lavoro dell'IETF (Internet Engineering Task Force) \u2013 hanno convenuto sulla necessit\u00e0 di creare un insieme di strumenti condivisi per l'accesso alle risorse digitali.\nLo scopo era quello di stabilire un insieme base di elementi descrittivi che potessero essere forniti dall'autore o dall'editore dell'oggetto digitale, ed inclusi in esso, o da esso referenziati. Il consorzio di utenti che si \u00e8 costituito ha incominciato cos\u00ec a sviluppare un'architettura per i metadata che venisse incontro alle necessit\u00e0 dei venditori e dei produttori di informazioni.\nElementi costitutivi.\nIl nucleo, proposto nel dicembre 1996, era costituito da quindici elementi di base e si \u00e8 poi esteso anche a sottoelementi o qualificatori, pur mantenendo, nonostante gli sviluppi, una struttura stabile.\nLa traduzione italiana di riferimento della versione 1.1 del \u201cDublin Core Metadata Element Set\u201d \u00e8 curata dall'ICCU (Istituto Centrale per il Catalogo Unico delle Biblioteche Italiane e per le Informazioni Bibliografiche).\nNome dato alla risorsa. In particolare, un Titolo sar\u00e0 un termine con il quale la risorsa \u00e8 formalmente conosciuta.\nEntit\u00e0 che ha la responsabilit\u00e0 principale della produzione del contenuto della risorsa. Esempi di Autore possono essere una persona, un'organizzazione o un servizio responsabili del contenuto intellettuale della risorsa.\nArgomento principale della risorsa. In particolare un Soggetto pu\u00f2 essere espresso da parole o frasi chiave, o da codici di classificazione che descrivono l'argomento della risorsa. Solitamente questi termini vengono scelti tra i valori di un vocabolario controllato o di uno schema di classificazione formale.\nSpiegazione del contenuto della risorsa. Testo descrittivo libero che pu\u00f2 includere un riassunto analitico, un indice, o una rappresentazione grafica del contenuto.\nEntit\u00e0 responsabile della pubblicazione della risorsa. Esempi di Editore possono essere una persona, un'organizzazione o un servizio che si occupa di rendere disponibile la risorsa nella sua forma attuale.\nEntit\u00e0 responsabile della produzione di un contributo al contenuto della risorsa. Esempi di Autore secondario includono una persona, un'organizzazione o un servizio che contribuiscono alla produzione della risorsa.\nData associata ad un evento del ciclo di vita della risorsa. Normalmente la data \u00e8 associata al momento di creazione o di disponibilit\u00e0 della risorsa e viene indicata attraverso una stringa di 8 caratteri nella forma YYYY-MM-DD, come definita nel profilo dello standard ISO 8601. In questo schema l'elemento data 1994-11-05 corrisponde al 5 novembre 1994.\nNatura o genere del contenuto della risorsa. L'elemento \"Tipo\" include termini che descrivono categorie generali, funzioni, generi, o livelli di aggregazione per contenuto presi generalmente da un vocabolario controllato.\nManifestazione fisica o digitale della risorsa. Normalmente l'elemento \"Formato\" pu\u00f2 includere il tipo di supporto o le dimensioni, ossia grandezza e durata, della risorsa. \"Format\" pu\u00f2 essere usato per determinare il software o l'hardware necessari alla visualizzazione o all'elaborazione della risorsa.\nRiferimento univoco alla risorsa nell'ambito di un dato contesto. Solitamente le risorse vengono identificate per mezzo di una sequenza di caratteri alfabetici o numerici secondo un sistema di identificazione formalmente definito. Esempi di tali sistemi di identificazione includono l'Uniform Resource Identifier (URI) (incluso l'Uniform Resource Locator [URL]), il Digital Object Identifier (DOI) e l'International Standard Book Number (ISBN).\nRiferimento a una risorsa dalla quale \u00e8 derivata la risorsa in oggetto. La risorsa in questione potrebbe derivare, in tutto o in parte, da un'altra risorsa fonte.\nLingua del contenuto intellettuale della risorsa. Per i valori dell'elemento Lingua si utilizza un codice di linguaggio, seguito opzionalmente da un codice di paese, entrambi su due caratteri. Ad esempio \"it\" per l'italiano o \"en-uk\" per l'inglese usato nel Regno Unito.\nRiferimento ad una risorsa correlata.\nEstensione o scopo del contenuto della risorsa. Normalmente Copertura include la localizzazione spaziale (il nome o le coordinate geografiche di un luogo), il periodo temporale (l'indicazione di un periodo, una data o una serie di date) o una giurisdizione (ad esempio il nome di un'entit\u00e0 amministrativa).\nInformazione sui diritti esercitati sulla risorsa. Normalmente un elemento \"Diritti\" contiene un'indicazione sulla gestione dei diritti sulla risorsa, o un riferimento al servizio che fornisce questa informazione. Questo campo comprende gli Intellectual Property Rights (IPR), il copyright, e vari diritti di propriet\u00e0. Se l'elemento \"Rights\" \u00e8 assente, non si pu\u00f2 fare alcuna ipotesi sui diritti della risorsa.\nSviluppi.\nQuesto nucleo di elementi, originariamente concepito per le descrizioni generate da autori di risorse web, ha visto poi focalizzare attorno a s\u00e9 l'interesse di diverse comunit\u00e0, tra cui musei, agenzie ed organizzazioni commerciali, stabilendo un consenso necessario per la standardizzazione a tutti i livelli. Il Dublin Core promuove infatti concetti come trasversalit\u00e0 e interoperabilit\u00e0 ai fini di favorire un approccio integrato alle informazioni, che venga incontro alle esigenze degli utenti attraverso una descrizione delle risorse che sia standardizzata ed estendibile a pi\u00f9 settori.\nIl successo del Dublin Core \u00e8 dovuto alla facile comprensione dei suoi elementi, alla semantica universalmente accettata e alla facilit\u00e0 della sua applicazione a lingue diverse (\u00e8 sufficiente tradurre il nome degli elementi). Inoltre il Dublin Core pu\u00f2 essere esteso tramite l'uso dei Refinement Elements: i Qualifiers e gli Encoding Scheme.\nLa sfida dell'interoperabilit\u00e0.\nIl Dublin Core permette la descrizione di una grande variet\u00e0 di risorse in formati diversi; ed \u00e8 anche abbastanza generale da includere ogni indicazione di contenuto semantico. Data la sua semplicit\u00e0 il Dublin Core \u00e8 correntemente molto utilizzato e praticamente tutti gli standard e i progetti fanno riferimento ad esso e ne specificano una mappatura.\nIl Dublin Core \u00e8 tuttavia troppo generale per la descrizione di risorse specifiche in modo adeguato; spesso i service provider sono costretti a personalizzare lo schema per soddisfare le esigenze particolari, con il risultato, certo non desiderabile, che, pur utilizzando lo stesso schema, non sono direttamente interoperabili, se non mappando i rispettivi profili applicativi. Quello che per\u00f2 pu\u00f2 apparire come un limite, rappresenta in un certo senso anche un punto di forza per il Dublin Core, che non costringe l'indicizzatore ad un'eccessiva rigidit\u00e0 nella registrazione delle caratteristiche di una risorsa, consentendogli di creare specifiche dettagliate qualora il dato che deve essere descritto ne richieda la necessit\u00e0. Il formato Dublin Core, oltre che per la sua semplicit\u00e0 di utilizzo, che gli consente di rivolgersi sia a non catalogatori che a specialisti, si caratterizza per l'interoperabilit\u00e0 semantica, che stabilisce una comune rete di dati concordati nel loro significato e valore; e per la flessibilit\u00e0, che permette di integrare e sviluppare la struttura dei dati con significati semantici diversi ed appropriati al contesto di applicazione.\nTerms.\nLa Dublin Core Metadata Initiative inoltre mantiene questa lista di \"terms\". I 15 elementi del Dublin Core Metadata Element Set sono inclusi (in \"corsivo\").\nNorma ISO.\nSotto la guida del NISO (National Information Standards Organization), lo standard di metadata Dublin Core \u00e8 stato recepito come norma ISO 15836:2003 poi revisionata in ISO 15836:2009. L'emissione della norma ISO costituisce un riconoscimento ufficiale per l'uso del set Dublin Core che, sin dalla prima conferenza di Dublin nel marzo del 1995, \u00e8 stato tradotto in oltre 20 lingue ed utilizzato in tutto il mondo per integrare diverse tipologie di informazioni."}
{"id": "106703", "revid": "1363832", "url": "https://it.wikipedia.org/wiki?curid=106703", "title": "Sheshi", "text": "Biografia.\nLa collocazione di questo sovrano al secondo posto nella XV dinastia, e quindi la sua associazione con il Bnon manetoniano, deriva dalla somiglianza stilistica dei suoi scarabei con quelli di Sekhaenra Sharek.\nDai dati stratigrafici risulterebbe che questo sovrano \u00e8 stato contemporaneo di Rahotep, considerato il fondatore della XVII dinastia.\nAttualmente la durata del suo regno viene stimata, dagli egittologi, intorno al 13/14 anni contro i 44 di Manetone.\nSecondo Kim Ryholt questo sovrano sarebbe da attribuire alla XIV dinastia"}
{"id": "106708", "revid": "125205263", "url": "https://it.wikipedia.org/wiki?curid=106708", "title": "Mortal Kombat II", "text": "Mortal Kombat II \u00e8 un videogioco arcade della categoria picchiaduro a incontri prodotto da Midway Games nel 1993. \u00c8 il seguito pluriacclamato del famoso \"Mortal Kombat\", che un anno prima aveva raggiunto picchi di violenza grafica mai sfiorati prima da altri videogiochi. Questo sequel mantiene ed esalta ancor pi\u00f9 le \"clamorose\" caratteristiche del primo titolo, consacrando cos\u00ec il marchio Mortal Kombat come un autentico fenomeno di massa a livello mondiale. MK II venne convertito per numerose piattaforme domestiche, edito principalmente dalla Acclaim Entertainment, ed \u00e8 stato pi\u00f9 volte definito dalla critica uno dei pi\u00f9 influenti picchiaduro di sempre.\nTrama.\nSconfitto da Liu Kang al termine del primo torneo, Shang Tsung torna dal suo imperatore Shao Kahn chiedendo di risparmiargli la vita. Lo convince anzi a tenere un nuovo Mortal Kombat, ma questa volta nell'Outworld obbligando cos\u00ec i guerrieri della Terra a seguirlo nel suo mondo, in cui ha il vantaggio di conoscere il territorio e poter escogitare delle trappole mortali per i terrestri. Shao Kahn rigenera lo stregone donandogli la giovinezza e invita Raiden ad accompagnare al torneo i nuovi guerrieri prescelti. Liu Kang, alla fine, vince il torneo sconfiggendo l'imperatore Kahn e salvando ancora una volta la Terra dalla minaccia di Outworld.\nModalit\u00e0 di gioco.\nLe novit\u00e0 rispetto al primo \"Mortal Kombat\":\nPersonaggi.\nPersonaggi segreti.\nCome per il primo \"Mortal Kombat\", i personaggi segreti sono dei ninja (due maschi e una femmina) che risultano essere una semplice ricolorazione di altri ninja presenti nel normale schermo di selezione. Sia Smoke (un ninja grigio) che Noob Saibot (un ninja nero) derivano infatti dal modello grafico di Scorpion (di cui assumono anche le stesse azioni d'attacco), mentre dal modello di Kitana ne deriva Jade, una guerriera dalla divisa verde. Inoltre, come accadeva nel primo titolo per Reptile, i tre personaggi segreti di questo secondo capitolo della saga utilizzano le stesse mosse speciali dei personaggi selezionabili da cui essi derivano. I personaggi segreti risultano inoltre essere pi\u00f9 veloci e resistenti degli altri, quindi pi\u00f9 difficili da sconfiggere; questi combattenti si possono affrontare a patto di aver compiuto delle azioni particolari. "}
{"id": "106713", "revid": "8489", "url": "https://it.wikipedia.org/wiki?curid=106713", "title": "Mortal Kombat 2", "text": ""}
{"id": "106714", "revid": "15756", "url": "https://it.wikipedia.org/wiki?curid=106714", "title": "Capsula del tempo", "text": "Una capsula del tempo \u00e8 un contenitore appositamente preparato per conservare oggetti o informazioni destinate ad essere ritrovate in un'epoca futura. Si tratta di un metodo per comunicare in modo unidirezionale con il futuro e non va confusa con la macchina del tempo.\nMolte capsule del tempo sono preparate da singole persone, altre vengono deposte in cerimonie di inaugurazione di edifici o eventi importanti. Il contenuto pu\u00f2 comprendere oggetti rappresentativi dell'epoca, giornali, registrazioni, fotografie, monete ecc.\nStoria.\nPresso l'Universit\u00e0 di Oglethorpe, ad Atlanta, \u00e8 stata allestita nel 1936 una \"cripta della civilt\u00e0\". Si tratta di una stanza sigillata contenente un campione rappresentativo dell'epoca, in gran parte oggetti donati.\nLa Cripta contiene fusti nei quali sono inseriti i pi\u00f9 vari oggetti sigillati in gas inerte, prevalentemente provenienti dagli anni '30: abiti, accendini, radio, grammofoni. L'idea della cripta della civilt\u00e0 nasce nel 1936, per volont\u00e0 di Thornwell Jacobs (1877-1956), Rettore della stessa Universit\u00e0 di Oglethorpe, che volle conservare e preservare la civilt\u00e0 del tempo per i figli del futuro. Thornwell Jacobs, sacerdote ed educatore, fu anche colui che riusc\u00ec a rifondare il Collegio di Oglethorpe dopo la sua distruzione dopo la prima guerra di indipendenza. Thornwell Jacobs spieg\u00f2 il motivo della sua idea in un articolo pubblicato nel novembre del 1936 sulla rivista \"Scientific American magazine\", nel quale evidenzi\u00f2 la difficolt\u00e0 di conservazione dei documenti per il futuro e la necessit\u00e0 di creare un sistema per preservare le informazioni di una civilt\u00e0.\nPresso la stessa universit\u00e0 si trova l'associazione \"International Time Capsule Society\" (ITCS) che raccoglie informazioni sull'ubicazione delle capsule del tempo in tutto il mondo. Chiunque pu\u00f2 registrare la posizione della propria capsula, il contenuto e la data di apertura prevista.\nCaratteristiche.\nLe capsule del tempo sono contenitori studiati per durare nel tempo salvaguardando il contenuto. Possono essere piccoli barattoli oppure intere stanze sigillate. L'atmosfera interna pu\u00f2 essere alterata per ridurre il contenuto di ossigeno e limitare l'ossidazione.\nIl posizionamento deve essere fatto in modo da consentire il ritrovamento in un'epoca prestabilita e all'esterno possono essere apposte indicazioni sulla data di apertura, tenendo conto dei possibili cambiamenti nella lingua usata.\nLe prime capsule.\nQuando le capsule del tempo sono state usate per la prima volta \u00e8 un argomento molto dibattuto, ma dato il concetto semplice, l'idea e il primo utilizzo delle capsule del tempo potrebbero essere molto pi\u00f9 vecchi di quanto sia attualmente documentato. Il termine \"capsula del tempo\" sembra essere un termine coniato relativamente recente, verso il 1938.\nIntorno al 1761, alcuni reperti datati furono collocati all'interno della banderuola di rame cava, a sua volta risalente al 1742, in cima alla storica Faneuil Hall di Boston.\nUna capsula del tempo risalente al 1777 fu scoperta all'interno di una statua religiosa a Sotillo de la Ribera. Un'altra venne scoperta il 30 novembre 2017 a Burgos, in Spagna. Una statua lignea di Ges\u00f9 Cristo aveva nascosto al suo interno un documento con informazioni economiche, politiche e culturali, scritto da Joaqu\u00edn M\u00ednguez, cappellano della Cattedrale di Burgo de Osma nel 1777.\nUna capsula del tempo, risalente al 1795 e attribuita a Samuel Adams e Paul Revere, fu temporaneamente rimossa nel 2014 dalla pietra angolare della Massachusetts State House di Boston. Era stata precedentemente aperta nel 1855 ed erano stati aggiunti alcuni nuovi elementi prima di essere reinstallata. \u00c8 stata nuovamente aperta con una cerimonia a gennaio 2015 presso il Museum of Fine Arts di Boston, con specifiche restrizioni alla copertura mediatica per preservare i fragili manufatti. I contenuti sono stati visualizzati in loco brevemente e quindi reinstallati nella loro posizione originale. \u00c8 la pi\u00f9 antica capsula del tempo conosciuta negli Stati Uniti.\nUna capsula del tempo del 1845 \u00e8 stata rinvenuta in Ungheria nel 2021 in occasione degli interventi di restauro della cattedrale di Esztergom, la chiesa pi\u00f9 grande dell'Ungheria sita nella citt\u00e0 situata lungo il Danubio. La comunicazione \u00e8 stata data nell'aprile 2021 dal Direttore del tesoro della Cattedrale, Csaba Torok. \u00c8 stata rinvenuta dai restauratori nella croce posta a coronamento della cupola. Dentro un contenitore in rame erano conservati, praticamente intatti, documenti sulla cronologia della costruzione dell\u2019edificio sacro e un libro con nomi di sacerdoti e parrocchie del territorio. La capsula fu posta per decisione del vescovo Jozsef Kopacsy, conscio che non avrebbe visto il termine della costruzione dell'edificio. Probabilmente verr\u00e0 ricollocata una nuova capsula a conclusione del restauro della cattedrale.\nIn epoca vittoriana fu collocato a Londra un antico obelisco egizio, chiamato Ago di Cleopatra; il piedistallo contiene una capsula, destinata alla posterit\u00e0, che contiene artefatti e memorabilia della stessa epoca.\nCapsule spaziali.\nAttualmente diverse capsule del tempo sono \"sepolte\" nello spazio. Ecco alcune fra le pi\u00f9 importanti:\nIn tutti questi casi per\u00f2 si tratta solo di poche informazioni sulla Terra e sull'umanit\u00e0 caricate a bordo di sonde, satelliti o oggetti destinati ad altri scopi, come ad esempio l'atterraggio sulla luna o la raccolta di informazioni sui pianeti esterni del sistema solare: di conseguenza queste \"capsule\" costituivano solo un carico accessorio, limitato quindi dalla necessit\u00e0 di non appesantire il carico per cui il lancio era stato programmato.\n\u00c8 previsto, in data imprecisata, il lancio del satellite KEO, appositamente concepito per contenere una capsula del tempo destinata ai terrestri del 52000 circa, quando la sua orbita sar\u00e0 ormai diventata instabile a causa dell'attrito con l'atmosfera. Poich\u00e9 il solo obiettivo del lancio \u00e8 proprio quello di costituire una capsula del tempo orbitante, la quantit\u00e0 di dati che essa trasporter\u00e0, opportunamente incisi su DVD vetrosi resistenti alle radiazioni, \u00e8 notevolmente superiore a quella di tutti i casi precedenti: ad esempio potranno essere memorizzate fino a quattro pagine scritte per ogni abitante della Terra."}
{"id": "106721", "revid": "212348", "url": "https://it.wikipedia.org/wiki?curid=106721", "title": "Tecnologie dell'informazione e della comunicazione", "text": "Le tecnologie dell'informazione e della comunicazione (in acronimo TIC o ICT, dall'inglese \"information and communications technology\") sono l'insieme dei metodi e delle tecniche utilizzate nella trasmissione, ricezione ed elaborazione di dati e informazioni (tecnologie digitali comprese).\nGeneralit\u00e0.\nL'uso della tecnologia nella gestione e nel trattamento delle informazioni ha assunto crescente importanza strategica per le organizzazioni e per i cittadini come effetto del boom di internet, avvenuto negli anni novanta. Oggi l'informatica (apparecchi digitali e programmi software) e le telecomunicazioni (le reti telematiche) sono i due pilastri su cui si regge la societ\u00e0 dell'informazione. \u00c8 possibile dividere le TIC in due sottosettori: le tecnologie dell'informazione e le telecomunicazioni. \nFanno parte delle TIC tutti quegli ambiti professionali che riguardano la progettazione e lo sviluppo tecnico della comunicazione digitale: oggi, le professionalit\u00e0 legate alle TIC stanno crescendo in numero e si stanno evolvendo nelle specificit\u00e0, per operare in ambiti fortemente eterogenei ma sempre pi\u00f9 interconnessi tra di loro, come informazione on-line, cloud computing, reti sociali, commercio elettronico, marketing digitale, GIS, domotica, realt\u00e0 virtuale, trasporto automatizzato, ecc.\nOggi le TIC sono impiegate in molti ambiti della vita quotidiana: essendo utilizzate in una grande variet\u00e0 di ambiti pubblici e privati senza essere dedicate ad un uso specifico, le tecnologie TIC possono essere considerate \"general purpose technology\" e sono sempre pi\u00f9 connesse allo sviluppo sociale ed economico delle comunit\u00e0 umane.\nPossiamo inoltre identificare quattro tecnologie alla base delle TIC:\nVengono considerati come dei veri e propri miracoli delle tecnologie TIC il computer, la rete, la Sicurezza informatica, la multimedialit\u00e0, il \"peer-to-peer\", l'automazione del lavoro e l'.\nStoria.\nStoricamente, la gestione ed il trattamento automatizzato dei dati e delle informazioni, hanno assunto, dal secondo dopoguerra in poi, una crescente importanza per i cittadini, per le aziende e per le organizzazioni ed hanno assunto un ruolo sempre pi\u00f9 determinante nella cosiddetta Terza rivoluzione industriale. In particolare, il boom di Internet a partire dalla met\u00e0 degli anni novanta, ha favorito la connessione tra le persone, producendo nuove opportunit\u00e0 di crescita e sviluppo in molti settori dell'economia. \nLa trasmissione d'informazioni tra calcolatori connessi in rete, avviata a partire dagli anni sessanta, costituisce un aspetto di un fenomeno pi\u00f9 generale, di grande portata pratica e concettuale: la progressiva convergenza e integrazione d'informatica e telecomunicazioni. Questi due settori si erano sviluppati per lungo tempo indipendentemente l'uno dall'altro, poich\u00e9 le telecomunicazioni procedevano prevalentemente utilizzando tecnologie analogiche. A partire dagli anni settanta, le tecnologie proprie dell'informatica hanno cominciato ad integrarsi con le telecomunicazioni; a partire dalla met\u00e0 degli anni ottanta, anche grazie alla diffusione dei personal computer, \u00e8 iniziata una rivoluzione di portata epocale: la rivoluzione digitale applicata al campo audio-visivo. \nNegli anni novanta la nascita del World wide web e della telefonia cellulare, contemporanea alla progressiva digitalizzazione delle reti telefoniche pubbliche e di tutti i media di comunicazione (voce, video, immagini, documenti) ha portato all'interoperabilit\u00e0, all'integrazione ed alla globalizzazione di tutte le reti. La globalizzazione del mercato, la mobilit\u00e0, la multimedialit\u00e0 e l'affermarsi di nuovi modelli di business, rendono impossibile stabilire rigidi confini tra reti private e reti pubbliche, reti cablate e reti senza fili, reti voce e reti dati, reti aziendali e reti domestiche, reti dedicate al lavoro e reti dedicate allo svago e all'informazione/formazione.\nLe TIC vera e propria nasce nei primi anni del nuovo millennio dall\u2019unione della Tecnologia dell'informazione (TI) a della Tecnologia delle comunicazioni (TC), fondendo differenti componenti, come la \"Computer Technology,\" le telecomunicazioni, l\u2019elettronica, i media e ha dato vita all\u2019uso moderno di internet e degli smartphone. \nLa rapida diffusione a livello mondiale delle Tecnologie TIC, ha creato ad una vera e propria rivoluzione digitale ancora in atto nelle societ\u00e0 moderne, caratterizzate da utenti fortemente connessi tra di loro, con le informazioni e con gli oggetti che li circondano (citt\u00e0 intelligente). Siti web, app mobile e tecnologie Cloud rappresentano oggi le forme pi\u00f9 conosciute ed utilizzate di TIC.\nRecentemente si sono evidenziate varie applicazioni della tecnologia cloud nel settore dell\u2019educazione:\nLe tecnologie TIC.\nLe TIC comprendono le risorse necessarie per manipolare le informazioni, in particolare computer, software, reti, e siti e piattaforme web necessarie per convertirle, archiviarle, gestirle, trasmetterle e trovarle.\n\u00c8 possibile raggruppare queste tecnologie in base a:\nLe reti.\nIl concetto di rete di telecomunicazioni rimanda alle cosiddette \"autostrade dell'informazione\": l'autostrada informatica o rete di trasporto \u00e8 una rete cablata (in rame o in fibra ottica) o non cablata (ponti radio e satelliti) che unisce servizi tradizionalmente offerti da fornitori diversi: dal telefono alla televisione ai contenuti digitali, compresi ovviamente i servizi informatici tradizionali.\nNel XX secolo le telecomunicazioni si sono sviluppate in Europa in regime giuridico di monopolio: il telefono, che \u00e8 stato storicamente il primo strumento di comunicazione di massa, utilizza reti di fili la cui installazione implica notevoli investimenti, di cui si pu\u00f2 fare carico solo lo Stato. Dal canto suo la televisione utilizza le onde hertziane che costituiscono una risorsa radio limitata. Per evitare che il servizio televisivo cada nelle mani di pochi, lo Stato ne ha avocato la propriet\u00e0 e in cambio ha fornito ai cittadini un servizio pubblico. Con le TIC si \u00e8 arrivati ad un ribaltamento di questa situazione: la telefonia cellulare \u00e8 senza filo mentre le reti multimediali interattive utilizzano il cavo.\nLe reti di accesso attualmente disponibili sono diverse:\nI terminali.\nI terminali fungono da punto di accesso per i cittadini alla societ\u00e0 dell'informazione. Inoltre sono uno degli elementi che si sono evoluti di pi\u00f9 nel tempo: \u00e8 continua la comparsa di terminali che consentono di sfruttare la digitalizzazione delle informazioni e la crescente disponibilit\u00e0 di infrastrutture per lo scambio di dati digitali. A tutto questo hanno contribuito diverse innovazioni tecnologiche che hanno coinciso nel tempo per favorire un ambiente favorevole. Le novit\u00e0 che fanno riferimento alla capacit\u00e0 e alla miniaturizzazione dei dispositivi di archiviazione hanno permesso la creazione di una serie di nuovi dispositivi portatili che gestiscono contenuti multimediali, come lettori MP3 portatili o video. \u00c8 stato anche necessario un miglioramento della durata della batteria, tale da consentire un uso quotidiano del dispositivo.\nOggi la presenza di un personal computer nelle case \u00e8 un fatto comune. Il PC viene sempre pi\u00f9 usato per l'archiviazione e la distribuzione di contenuti digitali in casa (album fotografici). Anche i televisori hanno aggiunto nuove funzionalit\u00e0: hanno sostituito i videoregistratori e possono essere usati come monitor per la navigazione sul World wide web. Anche le console per videogiochi hanno subito un'analoga evoluzione. Da dispositivi monofunzione sono diventati strumenti che offrono nuove esperienze, interattive e multimediali.\nI servizi TIC.\nI primi servizi TIC sono stati la posta elettronica e i motori di ricerca. Fino agli anni novanta del XX secolo, data la scarsa velocit\u00e0 di trasferimento dati (la larghezza di banda era di 128 K baud), potevano viaggiare in rete solo informazioni statiche (testi brevi e fotografie). Tali limitazioni iniziali sono state largamente superate, dapprima con la tecnologia ISDN, poi con l'ADSL, ed \u00e8 diventato possibile trasmettere in rete file audio e video di rilevanti dimensioni. Le aziende e le organizzazioni hanno quindi spesso utilizzando le TIC come nuovo canale per la diffusione di prodotti e servizi. \u00c8 apparso un secondo gruppo di servizi TIC, comprendente il commercio elettronico, l'online banking, l'accesso a contenuti informativi e d'intrattenimento e l'accesso ai servizi della pubblica amministrazione.\nL'introduzione della banda larga (almeno 10 Mega baud) ha permesso d'introdurre servizi ancora pi\u00f9 sofisticati: sono nate la tv digitale, il video on demand, ed altri. Ma il principale cambiamento che le possibilit\u00e0 tecnologiche hanno causato \u00e8 stata la comparsa di formule di cooperazione tra gli utenti della rete, rompendo il classico paradigma uno-a-uno fornitore-cliente. L'emergere di comunit\u00e0 virtuali ha favorito l'apparizione di una serie di prodotti e di forme di lavoro in rete che, globalmente, sono stati raccolti sotto il concetto di Web 2.0. Alcuni esempi sono:\nL'impiego delle TIC nelle organizzazioni.\nLe tecnologie dell'informazione e della comunicazione sono una risorsa essenziale delle organizzazioni, per le quali \u00e8 importante gestire in maniera efficace il volume crescente d'informazioni.\nPer questo motivo le TIC sono strategiche nel mettere a disposizione dati e informazioni qualitativamente migliori e possono aiutare le organizzazioni a ridefinire i propri rapporti con clienti, fornitori e altre organizzazioni (ad esempio con sistemi come la \"gestione dei servizi IT\").\nLe tecnologie dell'informazione permettono la manipolazione dei dati tramite conversione, immagazzinamento, protezione, trasmissione e recupero sicuro dei dati stessi. I professionisti delle TIC devono possedere capacit\u00e0 d'intervento, cos\u00ec come di progettazione e d'installazione di architetture telematiche, gestione di basi di dati, progettazione di servizi integrati per l'integrazione di informatica e telefonia nella telematica con nuovi metodi di trasmissione dell'informazione.\nL'attivit\u00e0 regolatoria degli Stati.\nL'impatto delle nuove tecnologie nell'organizzazione sociale ha fornito le basi per un nuovo modello di societ\u00e0, chiamato societ\u00e0 dell'informazione.\nNegli anni novanta, il governo degli Stati Uniti ha annunciato lo sviluppo di una nuova politica (\"National Information Infrastructure\"), destinata a costituire l'autostrada elettronica per la diffusione dell'informazione basata su una rete ultraveloce ad elevata portata. Nel dicembre 1993 il Presidente della Commissione europea, Jacques Delors, ha presentato il \"Libro Bianco\", in cui \u00e8 stato sviluppato il concetto di comunicazione dell'informazione nell'Unione europea. A differenza di quanto avviene oltreoceano, la costruzione delle autostrade telematiche in Europa non costituisce l'obiettivo principale. Lo sviluppo di un sistema avanzato di infrastrutture, che comprende anche gli strumenti di comunicazione multimediali, viene considerato funzionale alla nascita della nuova societ\u00e0 dell'informazione.\nIn Italia il rinnovamento della rete telefonica ha richiesto l'introduzione delle tecnologie digitali, proprie dell'informatica, sia nelle centrali telefoniche sia nei sistemi di trasmissione che le collegano. Il processo di trasformazione della rete italiana \u00e8 stato lento, inoltre la questione dei finanziamenti \u00e8 stata oggetto di acceso dibattito all'interno dell'Unione europea.\n\u00c8 importante chiarire i fattori in gioco perch\u00e9 gli investimenti necessari sono ingenti e non appare certo che il finanziamento pubblico possa assumersi tale onere. Si tratta di sapere se l'UE deve, come negli Stati Uniti, incoraggiare il settore privato ad investire massicciamente nelle nuove autostrade elettroniche oppure far evolvere le infrastrutture gi\u00e0 esistenti. Rispetto a queste due concezioni opposte il Libro Bianco assume una posizione equidistante e pone l'accento sul progresso economico e sociale che l'attuazione delle autostrade elettroniche pu\u00f2 apportare alla Comunit\u00e0: infatti, nel libro, vengono ribadite sia la necessit\u00e0 di una comunicazione migliore tra stato e cittadino (amministrazione digitale), sia della formazione continua."}
{"id": "106729", "revid": "812251", "url": "https://it.wikipedia.org/wiki?curid=106729", "title": "Otto Dix", "text": "Dipinse le sue opere pi\u00f9 note durante gli anni della fragile Repubblica di Weimar, incentrate su temi forti e rappresentati con crudezza: la guerra e la morte al fronte, i reduci storpi nelle citt\u00e0 del dopoguerra, le deformit\u00e0, il rapporto tra eros e morte, oltre a numerosi ritratti e gli autoritratti che realizzer\u00e0 con costanza per tutta la vita.\nGli esordi del pittore.\nDi origini proletarie, il padre era operaio in fonderia, nel 1909 entr\u00f2 alla Scuola d'arti decorative di Dresda e pi\u00f9 tardi all'Accademia di belle arti. La frequentazione di gallerie e mostre di pittura (sempre a Dresda, nel 1912, visit\u00f2 una mostra di Vincent van Gogh, restandone fortemente colpito) fu determinante per il suo perfezionamento anche come autodidatta.\nIl trauma della guerra.\nAllo scoppio della prima guerra mondiale, Dix si arruol\u00f2 entusiasticamente volontario nell'esercito tedesco. In qualit\u00e0 di sottufficiale combatt\u00e9 sia sul fronte occidentale, contro l'esercito inglese e francese, che sul Fronte Orientale, contro l'esercito russo; nel corso della guerra fu ferito e decorato pi\u00f9 volte.\nL'esperienza della guerra sciocc\u00f2 profondamente Dix, trasformandolo in un convinto pacifista: una parte importante dell'opera di Dix rifletter\u00e0 proprio quel tragico periodo. Solo dopo alcuni anni arriver\u00e0 a realizzare su quel tema la sua opera pi\u00f9 intensa e significativa. Si tratta del polittico su legno intitolato \"La guerra\", realizzato a Dresda nel 1932, dopo un lungo periodo di incubazione, appena un anno prima che Hitler ottenesse la carica di cancelliere.\nNel pannello centrale, tra corpi maciullati ed in decomposizione, emerge un'unica figura viva, uno spettrale soldato con maschera antigas; sovrasta il tutto uno scheletro impigliato fra travi d'acciaio, che sembra puntare l'indice della mano destra verso qualcuno o qualcosa. Successivo cronologicamente \u00e8 \"Le Fiandre\", dipinto nel 1936, ultima opera sulla grande guerra, una drammatica esemplificazione della vita dei soldati in trincea.\nTra espressionismo e dadaismo.\nAl termine della Prima guerra mondiale, Dix torn\u00f2 a Dresda. Nel 1919 ader\u00ec al gruppo espressionista della Secessione di Dresda (Dresdner Sezession) ma ben presto, con George Grosz, Rudolf Schlichter e John Heartfield, diede vita al gruppo dadaista tedesco, che prendeva ispirazione da quello di Zurigo, organizzando nel 1920 a Berlino la Prima fiera internazionale dada. In questo periodo Dix inizi\u00f2 a produrre i dipinti che rappresentano gli ex combattenti orribilmente mutilati, le prostitute, i mendicanti. Dal punto di vista formale egli sperimentava l'intreccio di tecniche figurative diverse. Con questa scelta, Dix si proponeva di comunicare esplicitamente il suo rifiuto della tradizione.\nNel 1922 si trasfer\u00ec a D\u00fcsseldorf, dove nella locale accademia perfezion\u00f2 il suo tipico stile: un realismo acuto, narrativo e morale, pieno di significati simbolici. Dix si mostrava estremamente critico nei confronti della societ\u00e0 tedesca del tempo e le sue opere ne esprimevano gli aspetti pi\u00f9 squallidi; tra questi, particolare enfasi \u00e8 data al tema della guerra e alla conseguente emarginazione sociale dei reduci, temi sviluppati anche in ambito letterario da scrittori come Erich Maria Remarque.\nCome modelli usava spesso immagini reali di soldati sfigurati, raffigurando corpi squartati e decomposti in trincee e in campi di battaglia, servendosi di un realismo crudo e tragicamente impietoso per lanciare un violento atto d'accusa antimilitarista.\nNella Germania del tempo, queste tele causavano un tale turbamento che spesso venivano rimosse dai musei e dalle gallerie d'arte dove erano esposte. Esemplare in tal proposito il caso del dipinto \"La trincea\": realizzato nel 1920 e ripetuto nel 1923, fu acquistato da un Museo di Colonia nel 1923, ma venne restituito dal Direttore nel 1925 a seguito del giudizio scandalizzato dei critici. I nazisti nel 1937 la esposero come opera degenerata con l'indicazione \"Sabotaggio alla difesa dipinto dal pittore Otto Dix\"; il quadro finir\u00e0 per scomparire, probabilmente bruciato.\nNel 1925 Dix partecip\u00f2 alla mostra della Nuova oggettivit\u00e0 a Mannheim e nel 1927, dopo due anni di soggiorno a Berlino, fu chiamato a insegnare all'Accademia di Dresda.\nL'emarginazione durante il nazismo.\nNel 1933, con la presa del potere da parte di Adolf Hitler, Dix fu considerato un artista degenerato, perse l'incarico di professore all'Accademia di Dresda e gli venne proibito di esporre le proprie opere, alcune delle quali furono esibite nell'esposizione nazista d'arte degenerata e furono poi bruciate. Trasferitosi sul lago di Costanza, fu costretto a dedicarsi esclusivamente alla pittura di paesaggio, evitando i temi sociali.\nIn quanto veterano pluridecorato della Prima guerra mondiale, allo scoppio della Seconda guerra mondiale Dix fu nuovamente richiamato nell'esercito tedesco; catturato dalle truppe francesi, fu rilasciato nel 1946. Nel dopoguerra riprese l'attivit\u00e0 artistica realizzando soprattutto allegorie religiose e scene di sofferenze legate alla guerra. Otto Dix mor\u00ec a Singen, in Germania, il 25 luglio 1969."}
{"id": "106730", "revid": "123982264", "url": "https://it.wikipedia.org/wiki?curid=106730", "title": "Limoncello", "text": "Il limoncello \u00e8 un liquore dolce, ottenuto dalla macerazione in alcol etilico delle scorze del limone ed eventualmente di altri agrumi, miscelata in seguito con uno sciroppo di acqua e zucchero.\nEtimologia.\nIl termine \"limoncello\" sarebbe derivato da un vezzeggiativo della parola \"limone\". Il termine si riferiva inizialmente a una variet\u00e0 di limoni di dimensioni pi\u00f9 contenute(probabilmente il lime o limetta). Era gi\u00e0 in uso nel 1590, come testimoniato nell'opera \"Vocabulario De Las Dos Lenguas Toscana y Castellana\" (1590) di Cristobal Las Casas. Secondo il dizionario Sabatini Colletti risalerebbe, invece, al XIV secolo. Analogo al termine \"limoncello\" sarebbe anche il termine \"limoncino\".\nLa terza edizione (1691) del vocabolario degli Accademici della Crusca riporta il termine limoncello col significato (o accostamento) di \"acqua cedrata\". Il termine limoncello aveva infatti assunto a un certo punto anche il significato di limonata, la quale era utilizzata come medicinale. Il medico Francesco Redi (1687), tra gli altri, inser\u00ec la parola \"limoncello\" in una delle sue rime: \nL'uso della parola \"limoncello\" per riferirsi a un liquore al gusto di limone \u00e8, probabilmente, un accostamento relativamente recente affermatosi nel Novecento. La storia dello stesso liquore non \u00e8 nota con precisione, considerando anche che vi sono degli interessi commerciali sulla bevanda e spesso i commercianti tendono faziosamente ad appropriarsene la paternit\u00e0 per fini di promozione (come gi\u00e0 accaduto con il caff\u00e8 all'uovo vietnamita). La prima comparsa nelle fonti che citano il \"limoncello\" come liquore risalirebbe al Novecento.\nDescrizione.\nGeneralmente, si utilizza per l'infusione, alcol etilico a gradazione di almeno 90%, in cui vengono macerate le scorze (solo la parte gialla) di dieci grossi limoni per ogni litro di alcol. Il periodo di macerazione varia da ricetta a ricetta ma studi scientifici hanno dimostrato che bastano solo 3 giorni per estrarre tutte le caratteristiche aromatiche e i vari oli essenziali; dopodich\u00e9 viene aggiunto lo sciroppo, nel quale le proporzioni sono sommariamente di 600-700 grammi di zucchero per litro d'acqua. Il liquore viene quindi filtrato e imbottigliato.\nMediamente dopo un paio di settimane di maturazione in bottiglia (ma per certe ricette la durata \u00e8 molto minore), il preparato diviene il classico liquore di colore giallo, particolarmente adatto da gustare come digestivo dopo i pasti. \nLa buccia di colore giallo citrino, ottenuta dai migliori limoni di forma ellittica, simmetrica e di dimensioni medio-grandi, \u00e8 l'ingrediente principale del limoncello, contenente oli essenziali che conferiscono al liquore un aroma molto deciso, nonch\u00e9 un gusto molto forte.\nSecondo la tradizione, il limoncello nasce agli inizi del Novecento e la sua paternit\u00e0 viene contesa tra sorrentini, amalfitani, capresi e sardi: molto rinomato, infatti, \u00e8 quello prodotto in Campania utilizzando il limone di Sorrento (il \"femminello\") o lo sfusato amalfitano IGP. "}
{"id": "106732", "revid": "119740913", "url": "https://it.wikipedia.org/wiki?curid=106732", "title": "Banca europea per la ricostruzione e lo sviluppo", "text": "La Banca europea per la ricostruzione e lo sviluppo (BERS o, nell'acronimo inglese, EBRD) \u00e8 un organismo finanziario internazionale che opera nei paesi dell'Europa centrale ed orientale e dell'Asia centrale e che viene, generalmente, ricompreso tra le banche multilaterali di sviluppo regionale, categoria nella quale, oltre alla Banca asiatica di sviluppo, alla Banca Interamericana di Sviluppo ed alla Banca africana di sviluppo, sono annoverate anche la Banca europea degli investimenti e la stessa Banca internazionale per la ricostruzione e lo sviluppo (nota anche come \"Banca Mondiale\"). La BERS \u00e8 stata costituita il 15 gennaio 1990 a Parigi.\nRispetto a queste istituzioni, la BERS presenta delle caratteristiche peculiari che rappresentano l'evoluzione di questa tipologia di organismi internazionali. La BERS presenta, infatti, una forte accentuazione politica del proprio mandato: secondo lo statuto della banca questa pu\u00f2, infatti, operare esclusivamente in quei paesi dell'Europa centrale ed orientale e dell'Asia centrale che stiano attuando la transizione da un sistema monopartitico ed un'economia centralizzata ad un sistema basato sull'economia di mercato, la democrazia pluripartitica ed il pluralismo, favorendo a tal fine il necessario sviluppo del settore privato. Il fine istituzionale della BERS si distingue quindi marcatamente da quello delle altre banche internazionali regionali, cui compete, genericamente, di favorire il progresso e la ricostruzione economica nella rispettiva area di intervento.\nRuolo e risorse.\nPi\u00f9 in particolare, la Banca ha il compito di aiutare i paesi beneficiari nella messa in opera delle riforme economiche e strutturali, comprese quelle miranti allo smantellamento dei monopoli, alla decentralizzazione ed alla privatizzazione, riforme tali da aiutare le loro economie a divenire pienamente integrate nell'economia internazionale.\nAltro elemento politico introdotto \u00e8 quello della previsione statutaria di un limite rigido dell'operativit\u00e0 della banca nel settore pubblico: complessivamente non pi\u00f9 del 40% delle operazioni della banca possono, infatti, essere attuate nel settore pubblico (e tale limite deve essere rispettato non solo nella sua globalit\u00e0 ma anche unitariamente in ciascuno dei paesi recipienti) e ci\u00f2 a ragione del timore che un ulteriore afflusso di risorse al settore pubblico (rispetto a quelle gi\u00e0 messe a disposizione dalla altre istituzioni multilaterali di sviluppo operanti nell'area, BIRS in testa) potrebbe comportare uno sviluppo sconsiderato dello stesso (statalizzazione).\nAl contrario la BERS opera per la privatizzazione delle imprese statali e l'instaurazione dell'economia di mercato.\nUn'ulteriore peculiarit\u00e0 della banca \u00e8, poi, quella di annoverare, tra i propri membri, due soggetti internazionali: fra i 42 fondatori della Banca vi sono, infatti, la Comunit\u00e0 europea (ora Unione europea) e la Banca europea degli investimenti e ci\u00f2 a ragione della forte caratterizzazione comunitaria della banca e dei legami tra questa e le istituzioni comunitarie: a norma dello statuto della banca, infatti, l'assetto azionario delle partecipazioni alla stessa pu\u00f2 mutare, ma \u00e8 stabilito un limite per il quale il complesso delle azioni detenute dai membri dell'Unione, dalla Unione Europea stessa e dalla BEI non pu\u00f2 essere inferiore al 51% del capitale sociale della Banca.\nUn ultimo aspetto caratterizzante la banca \u00e8 quello che, a differenza delle altre banche multilaterali di sviluppo che operano prevalentemente attraverso prestiti ai governi dei paesi recipienti e che sono invece affiancate da organismi specializzati per quanto riguarda l'attivit\u00e0 di investimento azionario, di collocamento dei titoli e di assistenza tecnica tipiche delle merchant bank (come ad esempio la Societ\u00e0 finanziaria internazionale che opera come affiliata della Banca Mondiale), la BERS \u00e8 statutariamente autorizzata ad operare in proprio per l'attivit\u00e0 di investimento azionario diretto e le altre attivit\u00e0 di merchant banking o venture capital.\nBERS.\nLa BERS, sia per i tempi che per le modalit\u00e0 della costituzione non meno che per il contenuto del suo statuto, \u00e8 stata definita come il primo atto del trattato di pace che pose fine alla guerra fredda; in effetti, essa pu\u00f2 essere considerata come frutto dello spirito e dei principi affermatisi nell'ambito della Conferenza di Helsinki sulla sicurezza e la cooperazione in Europa (CSCE) alla quale, in effetti, si riferisce in maniera specifica il preambolo all'Accordo istitutivo della banca."}
{"id": "106734", "revid": "100209694", "url": "https://it.wikipedia.org/wiki?curid=106734", "title": "Record (database)", "text": "In informatica un record (in italiano anche registrazione), \u00e8 un oggetto o una struttura di dati eterogenei fatta da dati compositi, contenente cio\u00e8 un insieme di campi o elementi, ciascuno dei quali identificato da un nome univoco e da un tipo di dato, il cui valore \u00e8 detto \"attributo\" (ad esempio: un numero intero, un numero in virgola mobile o una sequenza - stringa - di caratteri alfabetici). Il numero complessivo di caratteri che si possono registrare in un record (\"lunghezza del record\") \u00e8 fisso.\nNella formalizzazione delle basi di dati relazionali l'elemento corrispondente al record \u00e8 chiamato tupla. In tal senso i record devono molto alle tradizionali schede cartacee delle biblioteche, da cui riprendono gran parte della struttura.\nSolitamente un record \u00e8 formato nei database (ad esempio Microsoft Access) dalla riga all'interno di una tabella. Si pu\u00f2 considerare un insieme di due dati: un puntatore e il dato vero. Il puntatore \u00e8 l'informazione che richiede il dato. \nIn modo pi\u00f9 semplice se si ha una tabella:\n\"Nome\" e \"Cognome\" sono i campi del record."}
{"id": "106741", "revid": "1543377", "url": "https://it.wikipedia.org/wiki?curid=106741", "title": "Open Archives Initiative", "text": "La Open Archives Initiative, nota anche con l'acronimo OAI, \u00e8 un progetto nato per rendere facilmente fruibili gli archivi che contengono documenti prodotti in ambito accademico e mira a promuoverne la produzione in ambito scientifico/universitario. L'intento \u00e8 di promuovere strumenti semplici per consentire di ricercare e creare servizi che, a costi non troppo elevati, rendano utilizzabili tutti i contenuti dell'attivit\u00e0 di ricerca degli atenei.\nIl progetto ha avuto inizio con un convegno di esperti e studiosi tenutosi a Santa Fe (Nuovo Messico) nel 1999. \nDa un paio di anni la comunit\u00e0 che utilizza l'OAI si \u00e8 resa conto che il suo schema pu\u00f2 essere generalizzato anche per altri tipi di materiali digitali non strettamente legati alla ricerca accademica.\nPrima dell'OAI esistevano altri progetti che, in modo autonomo, avevano affrontato l'idea di proporre i loro contenuti in una forma aperta e di diffonderne la produzione (ad esempio, il \"CERN Document Server\").\nStruttura OAI.\nIl modello OAI pu\u00f2 essere descritto a due livelli:\nModello funzionale.\nHa due componenti:\nModello tecnico o \"Harvesting di metadati\".\nI \"service provider\" interrogano i \"data provider\" da cui prelevano i metadati tramite il protocollo OAI-PMH (\"Protocol for Metadata Harvesting\") e confezionano servizi di valore aggiunto ponendosi pi\u00f9 vicino all'utente finale perch\u00e9 ne facilitano la ricerca, l'individuazione e la localizzazione di oggetti digitali in rete.\nL'informazione digitale viene vista su tre livelli:\nIl protocollo OAI-PMH ha un insieme di comandi che vengono definiti:\nL'harvesting selettivo, che permette di interrogare i metadati, avviene attraverso criteri temporali (\"Datestamps\") o relativi a determinate sezioni (\"Sets\"); tutti i record sono in formato XML e hanno un identificatore (sintassi URI) composto da:\n\"OAI:identificatore_archivio:identificatore_record\"\nL'OAI serve per mettere d'accordo entrambi i servizi e per favorirne l'accesso; l'OAI si basa su tre livelli:\nLe universit\u00e0 fanno da \"data provider\" e installano il \"server\" OAI.\nAltri profili del modello OAI.\nL'OAI \u00e8 anche un movimento che cerca di arrivare ad un ciclo diverso di comunicazione scientifica; in particolare:\nL'OAI, oltre che modello economico, \u00e8 anche modello tecnologico e giuridico: infatti il copyright va conservato e non deve essere considerato come uno ostacolo per l'utente; ogni documento deve avere una propria documentazione che ne eviti il plagio, la manipolazione e la pirateria. \nLe universit\u00e0, basandosi su un modello centralizzato cercano, da una parte, l'accordo con l'editoria commerciale e, d'altra parte, si sono rese conto che i soldi sono pochi e gli editori chiedono sempre di pi\u00f9 quindi tentano con il modello OAI di diventare \u201cUniversity Press\u201d.\nUlteriori utilizzi di OAI.\nL'OAI non definisce n\u00e9 prescrive schemi di gestione dei diritti: non si interessa dei problemi dell'accesso sulla risorsa ma demanda ai \"service provider\" la questione.\nLa caratteristica fondamentale dell'OAI \u00e8 la possibilit\u00e0 di fornire informazione specializzata a vari livelli.\nTuttavia, si \u00e8 voluto trovare un modo per associare i diritti all'archivio e per fare ci\u00f2 si \u00e8 deciso di utilizzare il campo \"rights\" del Dublin Core: \u00e8 stato definito uno schema XML che specifica nella funzione \"about\" quali sono i diritti di utilizzo dei metadata a livello di ogni \"record\" e dell'intero \"repository\" nella funzione \"listset\".\nUn altro sviluppo \u00e8 avvenuto nel 2004: con l'OAI, ora, non si catturano solo dati descrittivi ma anche informazioni di tipo tecnico-strutturali (es: METS); \u00e8 possibile produrre un \"record\" che abbia sia un formato documento sia un formato METS e, con un'opportuna codifica, si pu\u00f2 inserire nel \"record\" anche l'oggetto digitale vero e proprio.\nUn'ulteriore finalit\u00e0 dell'OAI potrebbe essere quella di trasportare gli stessi oggetti digitali: il \"service provider\" pu\u00f2 fornire direttamente l'oggetto oltre ai suoi metadata e pu\u00f2 duplicare e preservare gli archivi digitali ai fini di una maggiore sicurezza."}
{"id": "106747", "revid": "1974457", "url": "https://it.wikipedia.org/wiki?curid=106747", "title": "Protezione della memoria", "text": "La protezione della memoria, in informatica \u00e8 un sistema che impedisce ad un processo di corrompere la memoria di un altro processo in esecuzione contemporaneamente sullo stesso computer. Richiede usualmente il supporto dell'hardware (ad esempio con una MMU, Memory management unit) e un sistema operativo che allochi aree distinte di memoria per i differenti processi e che gestisca l'eventualit\u00e0 nella quale un processo tenti di accedere ad un'area di memoria che non gli compete. \nVi sono differenti modalit\u00e0 per ottenere la protezione della memoria. La \"segmentazione\" e la \"paginazione\" della memoria sono i metodi pi\u00f9 comuni.\nSegmentazione.\n\"Segmentazione\" significa che una o pi\u00f9 parti della memoria vengono \"sigillate\" dall'accesso del processo corrente tramite due registri del microprocessore.\nSe un dato che sta per essere letto o scritto \u00e8 all'esterno dell'area di indirizzamento del processo, viene generato un errore di protezione generale (in inglese, un \"general protection fault\" o \"GPF\").\nQuesta modalit\u00e0 non va confusa con la segmentazione della memoria in modalit\u00e0 reale dei microprocessori x86.\nPaginazione.\nLa \"paginazione\" \u00e8 il metodo pi\u00f9 usato per la protezione della memoria e presenta numerosi vantaggi rispetto alla segmentazione.\nLa paginazione crea uno spazio di memoria virtuale lineare usando frammenti (blocchi) di memoria fisica. La memoria virtuale \u00e8 divisa in piccole porzioni (usualmente di 4 kbytes) chiamate \"pagine\". Ogni pagina pu\u00f2 puntare ad un qualsiasi blocco di memoria fisica, e possono anche esserci differenti pagine che puntano allo stesso blocco di memoria fisica. Ad ogni processo viene assegnata una \"tabella delle pagine\", che specifica a quali pagine il processo ha diritto di accedere. Inoltre, il processo si comporter\u00e0 come se fosse l'unico processo presente nel sistema e come se disponesse di tutto lo spazio di indirizzamento. La paginazione inoltre permette un indirizzamento lineare della memoria virtuale, senza tenere conto dell'allocazione non contigua nella memoria fisica.\nLa paginazione permette anche di allocare facilmente nuova memoria per il processo, perch\u00e9 le pagine possono essere mappate ovunque. Parte della memoria di un processo pu\u00f2 essere depositata su memoria di massa (swapping).\nOgni processo possiede una tabella delle pagine per definire gli indirizzi di memoria validi e per mapparli nella memoria fisica. La tabella delle pagine di solito \u00e8 invisibile al processo. Se un processo cerca di accedere ad una locazione di memoria non mappata nella tabella delle pagine, viene generato un \"errore di pagina\" (\"page fault\"). Gli errori di pagina possono significare sia che il processo ha cercato di accedere ad una parte di memoria alla quale non ha accesso, oppure che parte della memoria del processo \u00e8 stata depositata in un \"file di paginazione\" in seguito allo swapping. In questo caso, la pagina verr\u00e0 recuperata da disco e l'esecuzione ripartir\u00e0 da dove si era interrotta.\nChiavi di protezione.\nIl meccanismo delle chiavi di protezione divide la memoria fisica in blocchi di una dimensione prefissata (ad esempio 2KB), ciascuno dei quali ha un numero detto chiave di protezione. Anche ogni processo ha una propria chiave di protezione. In ogni accesso di memoria, l'hardware controlla che l'attuale chiave di protezione del processo sia uguale a quella della memoria che sta accedendo: se sono diversi, ci\u00f2 causa un errore d'eccezione. Questo meccanismo era utilizzato nell'architettura System/360.\nSe nella gestione della memoria vengono utilizzati sia la paginazione che la segmentazione (come avviene nell'architettura IA-32), la paginazione non interviene subito nella memoria, ma effettua prima una ricerca di un segmento lineare."}
{"id": "106748", "revid": "125373389", "url": "https://it.wikipedia.org/wiki?curid=106748", "title": "Stadio Porta Elisa", "text": "Lo stadio Porta Elisa di Lucca fu inaugurato il 20 gennaio 1935 in occasione della partita tra la U.S. Lucchese Libertas e la Pro Patria et Libertate U.S.B. che termin\u00f2 con il risultato di 2-0 a favore dei rossoneri.\nDal 1935 ospita, senza interruzioni, le partite casalinghe della S.S.D. Lucchese 1905.\nStoria.\nVerso il 1930 si avvert\u00ec nella citt\u00e0 di Lucca la necessit\u00e0 di costruire un impianto sportivo, attrezzato per un uso polivalente. Nonostante l'entusiasmo e l'incoraggiamento della cittadinanza le manifestazioni sportive non avevano raggiunto quello sviluppo desiderato, per la mancanza, appunto, di uno stadio. Nello stesso periodo la Unione Sportiva Lucchese Libertas si era data una struttura che le avrebbe permesso di disputare campionati di alto livello. Lo sviluppo del calcio nazionale susseguente all'introduzione del girone unico rendeva inadeguato l'impianto calcistico esistente, situato presso San Marco e dotato di tribuna coperta in legno e parterre. Il regime fascista infine conduceva una politica tesa a dotare le societ\u00e0 di calcio di impianti polivalenti di propriet\u00e0 pubblica.\nNella seduta del 16 gennaio 1933, la giunta comunale deliber\u00f2 la costruzione dello stadio che sarebbe dovuto sorgere lungo il viale A. Marti nel tratto fra porta Elisa e l'ex piazza d'Armi.\nIn base al progetto di massima redatto dall'ufficio tecnico contenente le condizioni essenziali dell'opera, venne svolto un appalto-concorso dove le ditte invitate dall'amministrazione presentarono i progetti tecnici e le condizioni di esecuzione.\nRiuscirono vincitori i due progettisti dello stadio Mussolini di Torino, l'ingegnere Enrico Bianchini e l'architetto Raffaello Fagnoni insieme a Mannozzi di Firenze. L'appalto dei lavori fu aggiudicato all'impresa S.A.L.A.C.E. di Lucca. Questa impresa era riconducibile a Giuseppe Della Santina, presidente della U.S. Lucchese Libertas. Molto apprezzati dalla Commissione furono anche i progetti presentati da altre imprese tra cui quello della Taiuti di Firenze a cura dell'arch. Padovani e dell'ing. Neumann.\nL'impianto si inser\u00ec nel quartiere residenziale periferico sorto intorno all'Ospedale Campo di Marte. All'epoca la zona verso la Porta Elisa era ancora in parte inedificata.\nArchitettura.\nIl progetto prevedeva la costruzione di due tribune (di cui una coperta). Le due strutture si sarebbero collocate sui lati lunghi del campo. Dietro le porte non venne all'inizio realizzata alcuna struttura. Il campo era circondato da pista per atletica leggera a quattro corsie e dalle pedane per i salti e per i lanci. Lo stadio venne dunque subito utilizzato per il calcio ma anche per altre manifestazioni sportive e non. Tra il 1945 e il 1960 sulla pista si fecero anche estemporanee gare ciclistiche pur non avendo la struttura le caratteristiche di un velodromo. Fu per molti anni anche luogo in cui si tenevano le lezioni di educazione fisica di vari istituti superiori della citt\u00e0. Solo la costruzione del campo scuola del CONI (oggi campo di atletica Moreno Martini) fece cessare questa funzione. Fin dai primi anni vennero messi a dimora sui lati est ed ovest degli alberi, in particolare pini domestici, seguendo l'esempio del Foro Italico di Roma (all'epoca Foro Mussolini). Nel periodo 1937-1952, quando lo stadio ospit\u00f2 molti campionati di Serie A e Serie B, venne realizzata una tribuna in curva in cemento sul lato ovest (curva ovest). Questa tribuna era scarsamente elevata sul piano del campo ed era formata da meno di dieci gradini capaci di ospitare spettatori in piedi. Dopo il 1945 vennero poi aggiunte delle tribunette in legno ai lati della gradinata scoperta e questo port\u00f2 la capienza ufficiale (mantenuta fino al 1980) a posti. Tale capienza era da considerarsi, secondo l'uso di allora, per spettatori in piedi e stipati anche nei parterres.\nLa superficie interessata dall'impianto sportivo \u00e8 di circa m\u00b2 e recintata sulle curve da una muratura in mattoni a vista, che riprende stilisticamente la vicina cinta muraria della citt\u00e0.\nLa configurazione planimetrica dello stadio \u00e8 delineata dall'isolato compreso dal viale della Circonvallazione, via A. Gramsci, via N. Barbantini e via dello Stadio.\nNel 1970 lo stadio fu dotato di impianto di illuminazione per le gare in notturna.\nNel 1977, sotto la spinta di Romeo Anconetani, allora consulente (ma di fatto direttore generale) della Lucchese il Comune decise di ampliare la curva ovest. Secondo l'uso dell'epoca la pista, pur essendo ormai da tempo inutilizzata, fu comunque mantenuta. Si costru\u00ec invece una tribuna in curva con elementi prefabbricati (sul tipo di quelli dello stadio Curi di Perugia). Questa tribuna andava a sovrapporsi, con una balconata a sbalzo, alla vecchia curva ovest (detta allora \"curvetta\") che in tal modo diveniva coperta. La nuova curva ovest era in grado di ospitare fino a spettatori e fu inaugurata nel 1978. Negli anni successivi la pista fu invece parzialmente distrutta per realizzare una tribuna per i tifosi ospiti sul lato est. Questa tribuna per i tifosi ospiti vide due successivi ampliamenti tra il 1988 e il 1990.\nProprio nel 1990 le rinnovate ambizioni della Lucchese indussero il Comune ad effettuare nuovi importanti lavori di adeguamento e ampliamento. I lavori interessarono la gradinata nord e la curva ovest. La gradinata nord vide l'ampliamento del parterre con l'eliminazione della pista di atletica e la realizzazione di un fossato di separazione tra campo e spettatori. La curva vide la realizzazione dello stesso fossato che fu posto a circa 13 metri dal campo con un andamento leggermente curvo. In tal modo si adott\u00f2 una soluzione ambigua, che comport\u00f2 l'eliminazione definitiva della pista anche su questo lato, ma il permanere di una certa distanza dal campo degli spettatori. Oggi una soluzione del genere si pu\u00f2 vedere in vari impianti come l'Emirates Stadium (13 m circa tra la prima fila ed il limite del campo di gioco) e lo stadio di Wembley, a Londra. Al Porta Elisa, come detto, inizialmente la distanza tra la linea di porta e il fossato era di circa 13 m. In ogni caso a Lucca si cre\u00f2 un grande parterre leggermente inclinato verso il campo che solo in parte fu saturato da tribunette prefabbricate. Queste tribunette furono poste sotto il balcone a sbalzo della preesistente struttura, mentre la \"curvetta\" fu demolita. Dopo i lavori del 1990 il Porta Elisa pu\u00f2 essere comunque considerato a tutti gli effetti un impianto esclusivamente calcistico.\nIl terreno di gioco misurava allora 110\u00d768 metri. Nei primi anni '90 del secolo scorso, in ottemperanza a nuove regole imposte a tutti gli stadi italiani, esso fu ridotto alle attuali dimensioni di 105\u00d765 m e in seguito a questa modifica la distanza dal campo del punto pi\u00f9 lontano del fossato \u00e8 di oltre 15 m.\nAlla fine del secolo scorso l'impianto assunse la sua veste attuale. Le vecchie tribune in curva sui lati ovest ed est vennero infatti demolite e sostituite da nuove strutture. La nuova curva ovest segue l'andamento del fossato; il primo gradino si trova dunque a meno di due metri dal fossato stesso e alla distanza massima di ben 21 m dal campo (per il punto pi\u00f9 lontano posto al centro della struttura abbiamo 2,50 m dal primo gradino al fossato, 2,70 m larghezza del fossato, 16 m dal fossato al campo). La tribuna in curva lato est, ordinariamente riservata ai tifosi ospiti, ha le stesse proporzioni, ma una capienza leggermente inferiore, in quanto pi\u00f9 corta della precedente sul lato meridionale (sviluppo della ovest sul lato del campo pari a m 77 m, sviluppo della est pari a m 69 m).\nI dati riportati dimostrano come il Porta Elisa sia un impianto dedicato interamente al calcio, ma con distanza delle tribune dall'out sui lati corti del campo ancora ragguardevoli. Si prenda ad esempio il pi\u00f9 classico ed autentico impianto calcistico italiano, il Ferraris di Genova, in cui la distanza dalla linea dell'out del primo gradino delle tribune poste sul lato corto del campo (gradinate nord e sud) \u00e8 pari a 9 m circa. La situazione del Porta Elisa ricorda in verit\u00e0 quella dei classici impianti da rugby, i quali necessitano di una area di meta abbastanza ampia. Sul lato della gradinata scoperta (nord) la distanza del primo gradino dal campo \u00e8 pari a 13 m, mentre sul lato della tribuna coperta, l'unico non dotato di fossato ma di recinzione, tale distanza \u00e8 di circa 18 m. In verit\u00e0, prima del 2000 il campo era spostato molto pi\u00f9 verso la gradinata scoperta che all'epoca, vista la mancanza di recinzione aveva assunto la classica configurazione delle tribune dei veri stadi calcistici; infatti la distanza del primo gradino dalla linea dell'out era all'epoca inferiore ai 10 m. La decisione di ridisegnare il campo in modo tale da avvicinarlo alla tribuna coperta \u00e8 stata certo una anomalia visto che nei maggiori stadi calcistici la tribuna principale si trova a volte pi\u00f9 lontana dal campo rispetto a quella sul lato opposto (ad esempio nello stadio Bernab\u00e9u di Madrid si hanno 12 m dal primo gradino al campo in corrispondenza delle panchine, a fronte di una distanza sul lato opposto di circa 9 m). \nSotto la curva ovest, ai lati estremi sono collocate le vecchie biglietterie a forma circolare che sono oggi ancora in uso, mentre oltre la curva opposta, sempre all'interno della recinzione dell'impianto sportivo, vi sono l'antica abitazione del custode e i campetti in sintetico sorti nella zona ex campi da tennis. All'interno dello stadio, sui lati est ed ovest, troviamo numerose alberature e sistemazioni a verde.\nLe due gradinate poste l'una davanti all'altra sono realizzate in cemento armato e fanno parte del progetto originario, anche se quella scoperta di via A. Gramsci, come illustrato, \u00e8 stata ampliata nella parte bassa.\nLa parte pi\u00f9 interessante sotto il profilo architettonico \u00e8 senza dubbio la tribuna coperta, realizzata con struttura portante in cemento armato, tamponata in muratura tradizionale e intonacata.\nLa gradinata lunga circa 100\u00a0m, \u00e8 sostenuta da una serie di setti portanti in cemento armato evidenti sul prospetto lato strada e intervallati dalle tamponature e finestroni che costituiscono sotto la chiusura dei locali di servizio, quali spogliatoi, magazzini, piccola palestra, salette varie e sottopasso verso il campo da gioco; caratteristica \u00e8 la torretta anch'essa in cemento armato, dove viene collocata la bandiera nel giorno della gara, posta sul lato ovest della tribuna.\nInteressante risulta la copertura della gradinata realizzata in cemento armato e caratterizzata dallo sbalzo di notevoli dimensioni, eseguita come da progetto originario nella seconda met\u00e0 degli anni trenta e recentemente restaurata.\nDi notevole interesse risulta l'ossatura delle tribuna coperta realizzata in cemento armato, dove le notevoli fondazioni presenti su terreno acquitrinoso sono illustrate nel 1934 nella rivista \"L'architettura italiana\".\nCaratteristico risulta il sostegno della pensilina a sbalzo con sezione a T, gettato in forme d'acciaio. Da sottolineare la tribuna d'onore posta al centro della tribuna coperta con accesso indipendente, capace di ospitare 15 persone; il podio e le incorniciature sono in verde alpi mentre le pavimentazioni sono in marmo bianco di Carrara.\nDisposizione dei posti.\nLo stadio Porta Elisa pu\u00f2 contenere al massimo della capienza spettatori; per\u00f2, vista la mancanza dei tornelli all'ingresso dei vari settori della struttura, la capienza \u00e8 stata ridotta a posti secondo le norme dei decreti Pisanu ed Amato. Tali disposizioni sono stati totalmente recepite, eccetto la parte riguardante appunto i tornelli.\nIl 17 gennaio 2015 viene inaugurata la nuova struttura moderna per i disabili. Nel settembre del 2015 viene inaugurato il rinnovato impianto di illuminazione.\nSuddivisione dei posti nei vari settori:\nPartite storiche.\nTra le partite importanti per la storia del calcio italiano disputate al Porta Elisa va ricordata in particolare quella del 20 maggio 1951 tra Lucchese ed . La partita, quartultima del campionato, fin\u00ec con la vittoria della Lucchese per 3-2 e risult\u00f2 decisiva per l'assegnazione del titolo, che il alla fine si aggiudic\u00f2 superando proprio l'Inter per un punto.\nRecord spettatori.\nLa partita che vide la massima presenza di pubblico nello stadio Porta Elisa si disput\u00f2 il 14 novembre 1948 tra Lucchese e . L'incontro faceva parte del programma della decima giornata del campionato di Serie A. Il pubblico fu richiamato dal fatto che la Lucchese occupava il primo posto della classifica appaiata al e all' con 14 punti, mentre la Fiorentina era terza con 11. La Lucchese si aggiudic\u00f2 la partita con il punteggio di 4-0 rimanendo da sola in testa a 16 punti. Gli spettatori presenti furono circa , ovvero al limite di quella che all'epoca era la capienza ufficiale dell'impianto."}
{"id": "106749", "revid": "123351317", "url": "https://it.wikipedia.org/wiki?curid=106749", "title": "Babylon 5", "text": "Babylon 5 \u00e8 una serie televisiva di fantascienza ideata, prodotta e in gran parte scritta da J. Michael Straczynski. La colonna sonora della serie \u00e8 stata ideata da Christopher Franke (ex Tangerine Dream). L'episodio pilota, \"\" \u00e8 andato in onda il 22 febbraio 1993 negli Stati Uniti, e la serie \u00e8 proseguita per cinque stagioni dal 1994 al 1998.\nIn Italia \"Babylon 5\" ha debuttato in chiaro sulle reti Rai, che per\u00f2 non hanno rispettato il regolare ordine degli episodi. Solo in seguito la serie \u00e8 stata trasmessa integralmente, dapprima sul satellite da Jimmy ed in seguito in chiaro da Rai 4.\nProduzione.\nEssendo stato per lungo tempo un appassionato di fantascienza, J. Michael Straczynski era determinato a produrre una serie del genere per adulti nella quale, per una volta, le cose sarebbero state fatte per bene: una tecnologia coerente, \"niente ragazzini o robottini simpatici\", nessuna \"particella della settimana\" per risolvere una situazione intricata. Non doveva essere un futuro utopico: come nella realt\u00e0 d'oggi, ci sono l'avarizia e i senzatetto. Non doveva essere un posto dove ogni cosa restava la stessa alla fine della giornata: i personaggi principali crescono, vivono e muoiono. Una serie pronta ad occuparsi di politica, sesso, religione e filosofia, cercando sempre di mantenersi imparziale.\nAl contrario della maggior parte dei programmi televisivi, \"Babylon 5\" \u00e8 stata concepita fin dall'inizio come un romanzo, con un inizio ben definito, uno sviluppo, e una conclusione. In aggiunta, vari film per la televisione di collegamento, fumetti e racconti hanno un ruolo significativo nella trama complessiva della serie, che \u00e8 stata definita con un certo dettaglio ancora prima che l'episodio pilota fosse girato. Avere un percorso gi\u00e0 in parte determinato da seguire \u00e8 stato vantaggioso sotto molti aspetti, in quanto la pianificazione a lungo termine ha ridotto notevolmente i requisiti di budget per le scenografie ed i costumi.\n\"Babylon 5\" \u00e8 spesso citata per aver aumentato gli standard della fantascienza in televisione, utilizzando una storia basata su un arco narrativo, uno stile divenuto in seguito prevalente non solo nella fantascienza ma in buona parte della fiction televisiva in generale. Straczynski ha anticipato l'arrivo della televisione digitale, girando la serie in formato invece dell'allora tradizionale \u2013 sei anni prima che \"E.R.\" e molte altre serie TV iniziassero a fare la stessa cosa.\n\"Babylon 5\" ha anche rivoluzionato l'uso dell'animazione al computer per creare effetti visivi, in un periodo in cui usare modellini e miniature era la norma.\n\"Babylon 5\" fu la prima produzione ad alto costo con effetti speciali completamente realizzati utilizzando personal computer, in questo caso di tipo Amiga con software LightWave 3D.\nTrama.\nLa serie \u00e8 strutturata su un arco narrativo di cinque anni, distribuiti in cinque stagioni di 22 episodi. Il fulcro della storia \u00e8 una vasta stazione spaziale chiamata Babylon 5, in orbita attorno al terzo pianeta della stella Epsilon Eridani; lunga circa 8 chilometri e dal peso di 2,5 milioni di tonnellate, la colonia rotante \u00e8 l'ultima stazione a portare il nome Babylon ed \u00e8 stata costruita dopo che le prime tre stazioni Babylon sono state sabotate e distrutte e la stazione Babylon 4 \u00e8 scomparsa misteriosamente poco prima di entrare in servizio.\nLa costruzione della prima stazione Babylon inizia al termine di una devastante guerra, generata da una banale incomprensione, tra l'Alleanza Terrestre e il popolo alieno Minbari. Le diverse razze avvertono la necessit\u00e0 di un luogo di incontro per costruire la pace attraverso diplomazia, commercio e cooperazione; anche se non tutti lavoreranno in questo senso.\nLe parole del comandante di Babylon 5 riassumono al meglio la missione della stazione spaziale: \"la nostra ultima, grande speranza di pace\".\nNonostante la sua missione sia improntata alla pace e spiccatamente diplomatica, la stazione \u00e8 al centro di intrighi politici e conflitti che sono l'oggetto degli episodi che compongono la serie.\nPersonaggi e interpreti.\nPersonaggi secondari.\nC'era anche un gruppo di attori che interpretavano ciascuno varie parti minori, noti informalmente come \"The Babylon 5 Players\". Ad esempio, ognuno degli attori che ha interpretato un ambasciatore Drazi durante la serie \u00e8 anche apparso come un altro personaggio minore.\nEpisodi.\nIn Italia la serie debutt\u00f2 a partire dal 4 marzo 1999 su Rai 3 con l'episodio pilota e la seconda stagione, seguiti poi nel 2002 dalla quarta e quinta stagione, trasmesse da Rai 2. La Rai non mand\u00f2 in onda la prima stagione (escluso il \"pilot\") per aver ritenuto la qualit\u00e0 del doppiaggio non all'altezza, e non mand\u00f2 la terza stagione (cruciali per la comprensione della storia) per problemi di diritti. Tra il 2007 ed il 2008 la serie venne interamente trasmessa dal canale satellitare Jimmy, con un nuovo doppiaggio. Dal 1\u00ba ottobre 2012 la serie viene trasmessa anche da Rai 4 riproponendo in chiaro la stessa edizione trasmessa da Jimmy, assieme agli episodi mancanti rimasti inediti e nel giusto ordine cronologico.\nFilm TV.\nOltre agli episodi della serie televisiva, sono stati anche prodotti una serie di film per la televisione i cui avvenimenti si inseriscono nella trama della serie stessa.\nCronologia della serie.\n\"Babylon 5\" \u00e8 nato come un romanzo. L'ordine temporale corretto del progetto \u00e8 il seguente:\nGli episodi di (2267) \"Crusade\" si svolgono dopo quelli narrati nel film TV \"Chiamata alle armi\"."}
{"id": "106751", "revid": "1833487", "url": "https://it.wikipedia.org/wiki?curid=106751", "title": "Autotomia", "text": "L'autotom\u00eca \u00e8 la capacit\u00e0 di alcuni animali di perdere una parte del corpo o di automutilarsi. Viene usata come strategia di difesa lasciando una parte non vitale (un arto o la coda) al predatore. Mentre la parte abbandonata continua a contrarsi distraendo il predatore, la preda \u00e8 libera di fuggire. La parte monca \u00e8 destinata a ricrescere.\nPraticano l'autotomia le lucertole con la coda, gli insetti con le zampe, alcuni granchi con le chele. L'autotomia \u00e8 documentata anche in alcuni molluschi, echinodermi (stelle marine e crinoidi) ed anche alcuni pesci, tra i quali il regaleco, pesce d'acqua salata vivente negli oceani; il regaleco usa questo sistema per difendersi dagli attacchi degli squali e di altri predatori marini. Recentemente \u00e8 stato scoperto che alcune specie di lumache di mare (sacoglossa) sono in grado di autodecapitarsi e di rigenerare l'intero corpo nel giro di venti giorni.\nAutotomia negli insetti.\nNegli insetti il fenomeno dell'autotomia coinvolge gli arti: in seguito ad un'eccitazione di natura varia (meccanica, termica, fisica, ecc.), l'arto si rompe in un punto di minore resistenza (articolazione femoro-trocanterica) e si distacca. La presenza, in alcune specie, di un diaframma anulare (o membrana emostatica) riduce al minimo l'emorragia. La trachea ed il nervo vengono strappati. Il meccanismo dell'autotomia varia a seconda che si tratti di autotom\u00eca \"immediata\" o \"differita\".\nL'autotomia immediata si verifica quando l'arto si distacca subito. In questi casi ha luogo una brusca contrazione muscolare. Nel grillo domestico, ad esempio, la contrazione interessa i tre muscoli trocanterici che attraversano la coxa.\nL'autotomia differita si verifica quando l'arto si distacca alcune ore, o alcuni giorni, dopo avere subito l'eccitazione. In questi casi si determina una degenerazione dei tessuti. Il tempo che intercorre fra eccitazione e reazione \u00e8 molto variabile, come pure molto variabili sono la facilit\u00e0 con la quale il fenomeno si determina e la sua frequenza, a seconda dell'et\u00e0, dello stato fisiologico del soggetto, del sesso, ecc.\nL'autotom\u00eca appare, in generale, come un fenomeno puramente riflesso. L'arco pi\u00f9 comune nasce dai sensilli della zampa e procede attraverso i recettori sensoriali superficiali o profondi, con conduzione lungo il nervo femorale, riflessione a livello del ganglio metatoracico e influsso motore fino ai muscoli trocanterici, come fu accertato da . Le sue conseguenze sono quasi sempre importanti per le forme adulte, molto pi\u00f9 gravi per quelle preimmaginali, particolarmente se il fenomeno avviene poco prima di una muta. L'autotomia \u00e8 stata riscontrata fra i Blattoidei, i Fasmidi, gli Ortotteri, i Ditteri ed in qualche altro ordine."}
{"id": "106757", "revid": "919135", "url": "https://it.wikipedia.org/wiki?curid=106757", "title": "Serie armonica", "text": "In matematica, la serie armonica \u00e8 la sommatoria infinita delle frazioni unitarie o, equivalentemente, dei reciproci dei numeri naturali:\nDeve il suo nome al fatto che gli armonici prodotti da un corpo vibrante hanno rapporti di lunghezza d'onda con il suono fondamentale che si possono esprimere con gli addendi della serie.\nLa successione delle sue somme parziali \u00e8 monotona e strettamente crescente rispetto alla variabile rappresentata dal numero di addendi, e il suo carattere \u00e8 divergente: per un formula_2 sufficientemente grande, la somma parziale dei termini da formula_3 a formula_2 pu\u00f2 superare qualunque numero prefissato.\nIl fatto che la serie diverga pu\u00f2 non essere evidente a prima vista, poich\u00e9 l'ultimo termine delle somme parziali tende a zero al crescere del numero di addendi. Esistono tuttavia molte semplici dimostrazioni della divergenza della serie.\nDimostrazioni della divergenza.\nPrima dimostrazione.\nPer una dimostrazione si pu\u00f2 osservare che se nella serie si sostituisce a ogni denominatore la potenza di 2 immediatamente superiore, a meno che il numero non sia gi\u00e0 una potenza di formula_5, si ottiene evidentemente una serie minore. Cos\u00ec la serie armonica:\nviene minorata dalla serie:\nMa questa seconda serie, poich\u00e9 ha formula_8 termini che valgono formula_9, formula_10 termini che valgono formula_11, formula_12 termini che valgono formula_13, ... pu\u00f2 essere riscritta come:\ne quindi diverge.\nIn maniera pi\u00f9 formale, la dimostrazione si pu\u00f2 riformulare nel modo seguente:\ndefinendo formula_15 la somma parziale formula_16, dimostriamo con il principio di induzione che per ogni formula_2 si ha\nPer formula_19 si ha formula_20. Se consideriamo formula_21, supponendo che sia vera \nsi ottiene: \nLa diseguaglianza dimostrata implica ovviamente la divergenza della serie.\nSeconda dimostrazione.\nL'idea di questa dimostrazione \u00e8 quella di stimare le somme parziali con integrali definiti della funzione formula_24 (poich\u00e9 le somme parziali possono essere viste come integrali di funzioni a gradino, ci\u00f2 equivale a stimare l'area di un istogramma con l'integrale di una funzione regolare). Formalmente, chiamando formula_15 l'formula_26-ma somma parziale, si ha:\ne ci\u00f2 implica evidentemente la divergenza della serie.\nRagionando da un punto di vista geometrico, la serie formula_28 rappresenta l'area del plurirettangolo di base sempre uguale 1, ma di altezza che varia proprio secondo formula_29, circoscritto al grafico della funzione formula_30.\nEvidentemente l'area totale del plurirettangolo, data dalla somma delle singole aree del tipo formula_31, o pi\u00f9 formalmente, da formula_32, dove formula_33 rappresenta la base dei singoli rettangoli che \u00e8 sempre uguale a 1, \u00e8 maggiore, o sta al di sopra dell'area sottesa al grafico della funzione formula_30, data appunto da formula_35. Di conseguenza si ottiene la disuguaglianza: formula_36 e dato che l'integrale a primo membro diverge nell'intervallo formula_37, allora anche la serie armonica risulta essere divergente.\nTerza dimostrazione.\nSupponiamo per assurdo che la serie armonica converga e sia formula_38 la sua somma. Ci\u00f2 significa che la successione delle sue somme parziali formula_39 converge a formula_38. La successione estratta formula_41 dovrebbe convergere allora allo stesso limite e quindi la successione formula_42 convergerebbe a formula_43. Ma ci\u00f2 non \u00e8 possibile, poich\u00e9 per ogni formula_44 si ha:\nPoich\u00e9 la serie armonica \u00e8 a termini non negativi, e tali serie o convergono o divergono a formula_46, la serie armonica diverge.\nQuarta dimostrazione.\nDal criterio di condensazione di Cauchy \u00e8 noto che:\nIn particolare dalla seconda disuguaglianza segue che:\napplicando ora tale disuguaglianza alla serie armonica si ottiene:\nDato che la somma di infiniti 1/2 diverge positivamente, per il criterio del confronto anche la serie armonica diverge positivamente.\nQuesto criterio permette anche di generalizzare la serie armonica per un qualunque esponente formula_50, come riportato di seguito.\nSerie armonica generalizzata.\nLa serie armonica generalizzata si presenta nella forma:\nTale serie diverge per formula_53 e converge per formula_54.\nPer dimostrare il carattere della serie armonica ci si rif\u00e0 al primo criterio del confronto tra due serie.\nDimostrazione della divergenza per \u03b1 &lt; 1.\nPoich\u00e9 per formula_55 si ha la disuguaglianza formula_56 e quindi formula_57 possiamo concludere che la serie armonica generalizzata per formula_58 \u00e8 divergente, essendo maggiore della serie armonica che abbiamo visto essere divergente.\nDimostrazione della convergenza per \u03b1 \u2265 2.\nRicordiamo che\nMa formula_62, quindi la prima serie, privata del primo addendo formula_3, \u00e8 minorante di una serie che converge a formula_3. Ne segue che la serie armonica generalizzata con formula_65 converge a un numero reale minore di formula_5. Con tecniche pi\u00f9 avanzate Eulero dimostr\u00f2 che tale valore \u00e8 pari a formula_67 (lo storico problema di Basilea).\nDato poi che formula_68 la serie armonica generalizzata con formula_69 converge in quanto minorante di quella per formula_65.\nDimostrazione della convergenza per \u03b1 &gt; 1.\nUtilizzando la disuguaglianza di Bernoulli generalizzata, si pu\u00f2 ottenere:\ndove il secondo membro \u00e8 l'addendo di una serie che generalizza la serie di Mengoli e converge ancora ad formula_3 per ogni formula_54. Quindi la serie armonica generalizzata per ogni formula_54 converge ad un numero reale minore di formula_75.\nDimostrazione alternativa (confronto con la serie condensata).\nIn alternativa, poich\u00e9 il termine generale \u00e8 positivo e tende a zero da sopra, \u00e8 possibile sfruttare il criterio di condensazione per dimostrare la convergenza o la divergenza della serie. Infatti, per il criterio di condensazione, le serie\ne\nhanno lo stesso carattere; la seconda serie \u00e8 una serie geometrica, che converge se e solo se l'esponente \u00e8 maggiore di formula_43 (ossia, se formula_79 \u00e8 maggiore di formula_3).\nUlteriori generalizzazioni.\nVediamo un'ulteriore generalizzazione che coinvolge l'uso di logaritmi. Si ha:\ndove formula_82 e formula_83 rappresenta il logaritmo naturale.\nDimostrazione\nBasta applicare il criterio di condensazione di Cauchy\ne, applicando le propriet\u00e0 delle potenze e dei logaritmi, segue che\nInfine basta considerare il criterio del confronto riguardo alla precedente catena di disuguaglianze.\nSerie armonica a segni alterni.\nLa serie armonica a segni alterni:\n\"\u00e8 convergente ma non \u00e8 assolutamente convergente\".\nInfatti per il criterio di Leibniz si vede che questa serie converge, mentre la serie dei moduli, che \u00e8 la serie armonica a termini positivi, diverge. Nello sviluppo della serie infinita armonica di segno alternato sono identificabili due componenti: una decrescente per formula_44 dispari, e una crescente per formula_44 pari.\nSomma della serie armonica a segni alterni.\nUna volta dimostrata la convergenza \u00e8 possibile vedere come la somma dei termini della serie armonica alternata converge a formula_89.\nConsideriamo una serie geometrica di ragione formula_90:\nQuindi:\nOssia (integrando termine a termine)\nE ponendo formula_94\nQ.E.D.\nApprossimazioni della serie armonica.\nLa serie armonica diverge, ma possiamo ricavare delle ottime approssimazioni della somma dei primi formula_44 termini che ci risparmiano il lavoro di somma. Abbiamo per esempio che:\nQuesta formula ci fornisce un'approssimazione molto buona. Addirittura la differenza tra la somma dei primi formula_44 termini e l'approssimazione tende a essere costante. In particolare tende alla costante di Eulero-Mascheroni definita come\nQuesta costante vale"}
{"id": "106758", "revid": "125574213", "url": "https://it.wikipedia.org/wiki?curid=106758", "title": "Granata (colore)", "text": "Il granata (o rosso granata) \u00e8 un colore che, all'aspetto, pare un rosso scuro, molto vicino al bordeaux e all'amaranto. \u00c8 cos\u00ec chiamato perch\u00e9 gli arilli della melagrana o \"granata\" (il cui nome significa \"mela piena di grani\") sono di quel colore.\n\u00c8 adottato nel calcio da molte squadre, su tutte il Torino. Altre squadre che hanno adottato il granata sono: la Salernitana, il Cittadella, il , l'Acireale, la Sianese, il Pontedera, il Portogruaro, l'Empedoclina, il Noto, il Vada Calcio, il San Giorgio 1926, l'Ercolanese, la Reggiana, l'Unione Sportiva Adriese 1906, lo Sheffield FC (la prima squadra calcistica della storia moderna del calcio), il Metz FC, il Bellinzona AC, gli scozzesi dell'Hearts FC, gli svizzeri del Servette e, alternato al blu, il Barcellona ed il Basilea. \nAssieme al color oro, il granata \u00e8 il colore ufficiale delle squadre di basket della Reyer Venezia.\nIl Bitetto, la Puteolana 1902, l'Union Clodia Sottomarina e il San Felice Aversa Normanna adottarono questo colore in segno di rispetto dopo la tragedia di Superga che colp\u00ec il Grande Torino, cos\u00ec come fece allora anche una celebre squadra argentina, il River Plate, la portoghese Benfica, che lo adott\u00f2 come colore della seconda maglia (degradata poi verso il rosso), e pure il peruviano Atl\u00e9tico Torino di Talara.\nQuesto colore \u00e8 inoltre utilizzato come livrea per gli autobus urbani di Tper Bologna e dalla squadra di pallavolo 4 Torri Ferrara."}
{"id": "106762", "revid": "527551", "url": "https://it.wikipedia.org/wiki?curid=106762", "title": "Federico Rampini", "text": "Biografia.\nNato a Genova, si trasferisce con la famiglia a Bruxelles, dove suo padre lavorava per la neonata Comunit\u00e0 europea. Federico frequenta quindi la scuola europea di Bruxelles-Uccle. Rientra in Italia nel 1974 e frequenta l'Universit\u00e0 Luigi Bocconi di Milano, dove studia economia politica per quattro anni, senza laurearsi. Poi si trasferisce all'Universit\u00e0 La Sapienza di Roma, dove supera alcuni esami con Federico Caff\u00e8, Mario Draghi (allora assistente di Caff\u00e8) e Antonio Pedone, sempre senza conseguire la laurea. Nello stesso periodo frequenta i seminari del sociologo liberale francese Raymond Aron all\"Ecole Pratique\" di Parigi. Dal 1974 al 1984 \u00e8 iscritto al Partito Comunista Italiano.\nRampini \u00e8 sposato con Stefania, con la quale ha due figli, l'attore Jacopo Rampini e Costanza Rampini, docente universitaria di scienze ambientali in California. Residente negli Stati Uniti d'America dal 2000, nel 2014 ha acquisito la cittadinanza statunitense.\nAttivit\u00e0 giornalistica.\nLa sua attivit\u00e0 di giornalista inizia nel 1977 a \"Citt\u00e0 futura\", settimanale della Federazione Giovanile Comunista Italiana (FGCI) il cui segretario era Massimo D'Alema. Dal 1979 al 1982 scrive come redattore economico-sindacale per il settimanale del PCI \"Rinascita\". Nel 1982 Rampini passa a \"Mondo Economico\" (settimanale del Sole 24 Ore) poi a \"L'Espresso\" (1982-1986), successivamente arriva a \"Il Sole 24 Ore\" come corrispondente dalla Francia per cinque anni (1986-1991) e poi vicedirettore (1991-1995).\nNel 1995 viene chiamato da Eugenio Scalfari nella redazione del quotidiano \"la Repubblica\", prima a capo della redazione milanese, quindi come corrispondente da Bruxelles (1997-2000), San Francisco (2000-2004), Pechino (2004-2009) e dal 2009 New York. Nel 2000 si trasferisce a San Francisco, in California, per vivere nella Silicon Valley la prima rivoluzione di Internet.\nHa spesso seguito come inviato i vertici internazionali (G-7, G-20, Nato, Apec-Asean, World Economic Forum di Davos) e diversi viaggi di Barack Obama e Donald Trump, in quanto accreditato presso la Presidenza degli Stati Uniti d'America come corrispondente alla Casa bianca.\n\u00c8 membro del Council on Foreign Relations, tra i pi\u00f9 importanti think tank di geopolitica e geoeconomia statunitensi con sedi a New York e Washington. \u00c8 consulente della Chumir Foundation for Ethics in Leadership, think tank canadese per il quale ha collaborato a organizzare il Congresso di Vienna 2015.\nNel 2012, nel saggio \"Non ci possiamo pi\u00f9 permettere uno Stato sociale. Falso!\", Rampini sostiene che la teoria monetaria moderna (o neo-cartalismo, considerato dai critici una mera descrizione del sistema monetario dalla fine del sistema aureo) \"ha l'ambizione di essere la vera erede del pensiero di Keynes, adattato alle sfide del XXI secolo\".\nTiene conferenze in italiano, inglese e francese ed \u00e8 autore di saggi tradotti in diverse lingue, tra i quali figurano \"Il secolo cinese, L\u2019impero di Cindia, La speranza indiana.\" Tra i pi\u00f9 recenti: \"Le linee rosse\" (Mondadori), \"Quando inizia la nostra storia\" (Mondadori), \"La notte della sinistra. Da dove ripartire\" (Mondadori).\nNel 2013 mette in scena lo spettacolo teatrale \"Occidente Estremo, vi racconto il nostro futuro\", di cui \u00e8 l'autore e l'interprete insieme con i musicisti Gianna Fratta, Dino De Palma e Veronica Granatiero. Nel 2014 crea lo spettacolo \"All you need is love (l'economia spiegata con i Beatles)\", affiancato dalla cantante Roberta Giallo e dal maestro Valentino Corvino. Nel 2017 crea lo spettacolo \"Trump Blues\", presentato al Festival dei Due Mondi di Spoleto e scritto a quattro mani con suo figlio, l'attore Jacopo Rampini.\nNel 2018 porta in scena \"Le Linee Rosse\", lo spettacolo tratto dall\u2019omonimo libro che racconta a teatro la geopolitica e le trasformazioni dell'attualit\u00e0 mondiale seguendo il tracciato delle carte geografiche, sovrapponendole e interpretando numeri e linee di confine.\nNel 2019 ha esordito la conferenza-spettacolo \"Quando inizia la nostra storia\", con la regia dei documentaristi Alessandro Rossi e Michele Mellara. Tra letture del passato e racconti dei suoi viaggi e degli eventi vissuti da testimone, interpreta la storia attraverso alcune date-chiave, per fare luce sui legami tra eventi del passato e il nostro presente. Le due ultime video-performance nella versione inglese e francese sono state in tourn\u00e9e a Parigi, Chicago, Los Angeles, San Francisco, Philadelphia, e alla Baruch University di New York.\nNell'ottobre 2021 ha rassegnato le dimissioni dal quotidiano \"la Repubblica\" per passare al Corriere della Sera dall'1 novembre.\nControversie.\nRampini \u00e8 stato accusato a inizio 2015 su Twitter dalla traduttrice Marion Sarah Tuggey di aver in alcuni casi basato i propri articoli e saggi su traduzioni e riduzioni di articoli e reportage di quotidiani come il \"New York Times\" e il \"Financial Times\". Tra questi, un'intervista a Vandana Shiva, che secondo i critici non sarebbe mai avvenuta ma sarebbe stata prodotta tramite traduzione parziale e riadattamento di un post da blog comparso sul sito dell'autrice. Per mostrare tali casi di plagio, Tuggey e altri hanno utilizzato l'hashtag #rampinomics. Alle accuse di Marion Sarah Tuggey su Twitter sono stati dedicati articoli dalle testate Il Giornale e Libero, ma nessuno dei critici dichiara di aver personalmente verificato se Vandana Shiva non fosse stata effettivamente intervistata da Rampini e se non avesse concesso lei stessa la riproduzione delle argomentazioni da lei gi\u00e0 pubblicate altrove."}
{"id": "106763", "revid": "119400594", "url": "https://it.wikipedia.org/wiki?curid=106763", "title": "Sequence Diagram", "text": "Un Sequence Diagram (in italiano: Diagramma di sequenza) \u00e8 un diagramma previsto dall'UML utilizzato per descrivere uno scenario. \nUno scenario \u00e8 una determinata sequenza di azioni in cui tutte le scelte sono state gi\u00e0 effettuate; in pratica nel diagramma non compaiono scelte, n\u00e9 flussi alternativi.\nNormalmente da ogni Activity Diagram sono derivati uno o pi\u00f9 \"Sequence Diagram\"; se per esempio l'Activity Diagram descrivesse due flussi di azioni alternativi, se ne potrebbero ricavare due scenari, e quindi due \"Sequence Diagram\" alternativi. \nDalla versione 2 dell'UML \u00e8 stata introdotta la possibilit\u00e0 di indicare nello stesso diagramma anche delle sequenze alternative.\nIl \"Sequence Diagram\" descrive le relazioni che intercorrono, in termini di messaggi, tra Attori, Oggetti di business, Oggetti o Entit\u00e0 del sistema che si sta rappresentando.\nMessaggi.\nUn messaggio \u00e8 un'informazione che viene scambiata tra due entit\u00e0. Solitamente chi invia il messaggio, la parte attiva, \u00e8 l'attore. \nIl messaggio \u00e8 sincrono, se l'emittente rimane in attesa di una risposta, o asincrono, nel caso l'emittente non aspetti la risposta e questa pu\u00f2 arrivare in un secondo momento. \nIl messaggio che viene generato in risposta ad un precedente messaggio, al quale si riferisce anche come contenuto informativo, \u00e8 detto messaggio di risposta. \nUn messaggio, in cui il ricevente \u00e8 nello stesso tempo l'emittente, \u00e8 detto ricorsivo."}
{"id": "106764", "revid": "1652635", "url": "https://it.wikipedia.org/wiki?curid=106764", "title": "Documento", "text": "Un documento \u00e8 un oggetto in cui sono registrate delle informazioni. Pu\u00f2 essere sia materiale o digitale, a prescindere dal formato utilizzato per contenerle.\nDossier, termine della lingua francese, indica un insieme di documenti, atti e dati in vari formati che contengono informazioni dettagliate su una persona o un particolare argomento, come ad esempio un'inchiesta.\nDescrizione e classificazione.\nCirca l'interpretazione ed il riconoscimento dell'autenticit\u00e0, essa pu\u00f2 essere fatta oltre da chi l'abbia effettivamente prodotto, anche da un soggetto interprete che fornisce una rappresentazione dell'oggetto utilizzando un linguaggio simbolico. Il suo compito \u00e8 quello di descrivere il materiale, il supporto, i dati registrati, le potenzialit\u00e0 informative, e persegue lo stesso scopo di chi allestisce un catalogo.\nSi distinguono due tipi di documenti:\nNei documenti del primo tipo per\u00f2 \u00e8 possibile che siano sono rintracciabili messaggi inconsci: scrittura, immagini, materiali, che costituiscono un quantitativo culturale rintracciabile operando una lettura fra le righe.\nNei documenti del secondo tipo sono stati riconosciuti dalla semiotica moderna come portatori di significato a tutti gli effetti: \u00e8 soprattutto in questo gruppo che il materiale assume il ruolo di trasmettere dati. Il procedimento attraverso il quale un materiale del tempo diventa un documento segue le fasi di registrazione del dato e decodificazione del messaggio veicolato.\nMateriali e supporti.\nIl materiale utilizzato per immagazzinare le informazione pu\u00f2 essere essenzialmente di due tipi:\nNel sistema digitale binario l'unit\u00e0 di misura per rappresentare il mondo fisico \u00e8 il bit, portatore di quantit\u00e0 di informazione diverse a seconda della qualit\u00e0 delle componenti hardware e software in cui \u00e8 interessato. Il documento registrato su tale supporto viene definito documento digitale."}
{"id": "106767", "revid": "125153821", "url": "https://it.wikipedia.org/wiki?curid=106767", "title": "Biblioteca digitale", "text": "La biblioteca digitale \u00e8 una biblioteca immateriale, in cui vengono conservati e resi disponibili esclusivamente documenti digitali, siano essi nativi digitali o convertiti da originali cartacei, gestiti e catalogati elettronicamente. Ogni operazione pu\u00f2 essere effettuata via rete da casa, dallo studio, dall'aula didattica o dall'ufficio.\nLe biblioteche digitali possono essere definite come \u00aborganizzazioni che forniscono le risorse, compreso il personale specializzato, per selezionare, organizzare, dare l'accesso intellettuale, interpretare, distribuire, preservare l'integrit\u00e0 e assicurare la persistenza nel tempo delle collezioni digitali cos\u00ec che queste possano essere accessibili prontamente ed economicamente per una comunit\u00e0 definita o per un insieme di comunit\u00e0\u00bb.\nIl termine \u00e8 correlato al nuovo mercato mondiale dell'informazione e della comunicazione.\nComponenti.\nSono tre le componenti fondamentali di una biblioteca digitale:\nRealizzare una biblioteca digitale pu\u00f2 portare a un'accelerazione dei tempi di organizzazione dell'informazione, a un miglioramento della comunicazione e della collaborazione tra i ricercatori attraverso la creazione di depositi istituzionali in grado di favorire la creazione di conoscenza in ambito digitale. Il modello pi\u00f9 praticato \u00e8 quello della biblioteca ibrida, in cui le collezioni digitali e le relative copie originali appartengono alla stessa organizzazione, che le gestisce congiuntamente.\nI paradossi.\nTuttavia esistono dei paradossi impliciti:\nPer tutti questi motivi la biblioteca digitale \u00e8, da una parte, la naturale evoluzione della biblioteca tradizionale e, dall'altra, una vera e propria rivoluzione. Rimane chiaro che la biblioteca digitale non potr\u00e0 essere la realizzazione dei soli bibliotecari ma dovr\u00e0 comprendere professionalit\u00e0 diverse, aprirsi alla societ\u00e0 e imparare nuovi linguaggi per comunicare con tutto il mondo. \nModello economico della biblioteca digitale.\nNella tradizione culturale dei paesi dell'Europa del nord, pur essendoci un grande impegno della collettivit\u00e0 a favore delle biblioteche, c'\u00e8 il concetto che \u00e8 possibile chiedere agli utenti un contributo per il buon uso delle stesse.\nSecondo tale concezione, il modello economico di diffusione e di gestione del materiale informatizzato riveste un'importanza fondamentale per il successo della biblioteca digitale. Il compito di decidere come sfruttare le limitate risorse a disposizione viene in questo schema assegnato al direttore che pu\u00f2 decidere se affidarsi ai servizi tradizionali o a quelli \"ad accesso\".\nIn Gran Bretagna sono in grande diffusione le \"Hibrid Library\", biblioteche che cercano di fornire un servizio di qualit\u00e0 all'utente, senza per\u00f2 perdere di vista l'aspetto economico, attraverso supporti di tipo diverso.\nUna successiva proposta prevede la creazione di un ambiente informativo disegnato sui bisogni dell'utente e sulle risorse disponibili che dal punto di vista economico si basa sui micropagamenti.\nSecondo i sostenitori di questo schema, le diverse proposte hanno evidenziato l'impossibilit\u00e0 di un accesso libero e gratuito della comunicazione in internet se si desidera avere un'economia in attivo.\nStudi pi\u00f9 dettagliati, compiuti all'inizio del sorgere delle biblioteche digitali avevano messo a confronto i costi tra l'organizzazione della biblioteca tradizionale e quella digitale: i risultati avevano allora dimostrato che il criterio fondamentale di scelta doveva essere la modalit\u00e0 d'uso: i documenti pi\u00f9 utilizzati dovevano essere presenti in ogni stazione d'uso, quelli di uso frequente dovevano essere inseriti nella rete locale, quelli meno richiesti nella rete nazionale. La diminuzione dei costi della rete, ora considerati trascurabili fa ritenere superata questa concezione.\nUna soluzione per l'abbassamento delle spese \u00e8 la condivisione di documenti elettronici, traguardo possibile attraverso la rete anche tra biblioteche fisicamente distanti. Ci\u00f2 per\u00f2 comporter\u00e0 sicuramente un aumento del traffico in rete.\nDa una seconda analisi sulla conservazione e recupero dei documenti elettronici e cartacei \u00e8 stata messa in risalto la maggior convenienza dei primi solo se il documento non sia stato convertito in digitale da un precedente lavoro cartaceo. In questo caso il costo di conversione non rende l'operazione conveniente. \u00c8 quindi normale aspettarsi che per molto tempo le biblioteche avranno pubblicazioni su carta, anche se il numero di documenti elettronici \u00e8 destinato a crescere.\nStudi inglesi e americani hanno evidenziato per\u00f2 che l'accesso ai documenti elettronici \u00e8 il metodo pi\u00f9 efficiente dal punto di vista dell'analisi economica. Sono stati presi in considerazione quattro diversi modelli economici per la gestione del materiale digitale: \nUna forma particolare di biblioteca digitale \u00e8 quella destinata a particolari categorie di disabili come Libro parlato Lions. La biblioteca ha ottenuto da alcune case editrici il permesso di realizzare l'audiolibro, ma si \u00e8 impegnata a farlo utilizzare solo dai minorati della vista."}
{"id": "106771", "revid": "123982060", "url": "https://it.wikipedia.org/wiki?curid=106771", "title": "Eurovision Song Contest 1968", "text": "Il tredicesimo Gran Premio Eurovisione della Canzone si tenne a Londra (Regno Unito) il 6 aprile 1968.\nStoria.\nNel 1968, per la prima volta, il Regno Unito ospita il \"Gran Premio dell'Eurovisione\" dopo averlo vinto l'anno precedente. Fu il primo concorso ad essere mandato in onda a colori. La scenografia rappresentava il logo dell'edizione di quell'anno. Le votazioni furono piene di suspense. La Spagna, infatti, ottenne la vittoria con solo un punto in pi\u00f9 sul secondo classificato, il Regno Unito.\nIn un primo tempo, fu scelto per rappresentare la Spagna, Juan Manuel Serrat, ma dato che pretendeva di cantare solo in catalano, cosa che il regime franchista vietava, fu sostituito da Massiel che interpret\u00f2 il brano \"La, la, la\". Il secondo classificato fu Cliff Richard e la sua famosa \"Congratulations\". Al terzo posto la Francia con il brano \"La source\", interpretato da Isabelle Aubret. Gianni Mascolo rappresenta la Svizzera, cantando in italiano, \"Guardando il sole\". L'Italia si classifica al decimo posto, con \"Marianne\", interpretata da Sergio Endrigo.\nStruttura di voto.\nDieci membri della giuria di ogni nazione distribuisce dieci punti tra le loro canzoni preferite.\nOrchestra.\nDiretta dai maestri: \u00d8ivind Bergh (Norvegia), Andr\u00e9 Borly (Lussemburgo), Giancarlo Chiaramello (Italia), Michel Colombier (Monaco), Joaquim Luis Gomes (Portogallo), Alain Goraguer (Francia), Noel Kelehan (Irlanda), Rafael Ibarbia (Spagna), Horst Jankowski (Germania), Mats Olsson (Svezia), Robert Opratko (Austria), Norrie Paramor (Regno Unito), Miljenko Prohaska (Jugoslavia), Mario Robbiani (Svizzera), Ossi Runne (Finlandia), Henri Segers (Belgio) e Dolf van der Linden (Paesi Bassi)."}
{"id": "106772", "revid": "2225", "url": "https://it.wikipedia.org/wiki?curid=106772", "title": "Coca Cola", "text": ""}
{"id": "106776", "revid": "148107", "url": "https://it.wikipedia.org/wiki?curid=106776", "title": "Composto ionico", "text": "Un composto ionico o ionato pu\u00f2 essere definito come un composto chimico formato da ioni (monoatomici o poliatomici) avente una carica complessivamente nulla.\nUn sale \u00e8 un composto ionico costituito da anioni e cationi, elettricamente neutro e generalmente cristallino.\nIn un composto ionico \"binario\" ci sono generalmente un metallo e un non-metallo, dove il metallo di solito cede uno o pi\u00f9 elettroni al non-metallo, caricandosi positivamente.\nCi sono poi composti ionici ternari, che sono i sali degli ossiacidi, come per esempio &lt;chem&gt;NaClO&lt;/chem&gt;.\nLa forza che unisce gli ioni \u00e8 di tipo elettrostatico ed \u00e8 definita legame ionico a differenza dei composti molecolari dove gli elettroni sono condivisi parzialmente fra i gruppi atomici in un legame covalente.\nUn esempio \u00e8 il comune sale da cucina &lt;chem&gt;NaCl&lt;/chem&gt; dove il sodio &lt;chem&gt;(Na+)&lt;/chem&gt; \u00e8 carico positivamente ed il cloro negativamente formula_1.\nI composti ionici formano, allo stato solido, un reticolo cristallino dove gli ioni sono disposti in maniera geometricamente regolare.\nNel caso del cloruro di sodio ogni atomo di sodio \u00e8 circondato da 6 atomi di cloro, e non si pu\u00f2 parlare quindi di molecola di cloruro di sodio, mentre la formula &lt;chem&gt;NaCl&lt;/chem&gt; \u00e8 solo una formula minima che indica la proporzione fra i vari atomi. Allo stesso modo \u00e8 pi\u00f9 corretto, riferendosi ai sali, parlare di peso formula invece che di peso molecolare.\nQuando uno ione in un reticolo cristallino di un composto ionico \u00e8 circondato da molti atomi equidistanti, il numero di atomi vicini \u00e8 detto numero di coordinazione.\nPropriet\u00e0 tipiche dei composti ionici sono:"}
{"id": "106777", "revid": "6923", "url": "https://it.wikipedia.org/wiki?curid=106777", "title": "Periodico", "text": "Un periodico (dal latino \"period\u012dcu[m]\", e dal greco \u03c0\u03b5\u03c1\u03b9\u03bf\u03b4\u03b9\u03ba\u03cc\u03c2 [\"periodik\u00f3s\"], da \u03c0\u03b5\u03c1\u03af\u03bf\u03b4\u03bf\u03c2 [\"per\u00edodos\", \"periodo\"]) \u00e8 un prodotto editoriale, diverso da un giornale quotidiano, pubblicato a intervalli regolari nel tempo sotto uno stesso titolo. Sono periodici i settimanali, i quindicinali, i mensili, i bimestrali e gli annuari. Ogni fascicolo \u00e8 numerato o datato progressivamente e la numerazione si rinnova generalmente a ogni annata.\nEsistono periodici specialistici, pensati per un pubblico ristretto, cos\u00ec come pubblicazioni per il grande pubblico. Possono essere distribuiti sia sul tradizionale supporto cartaceo, sia sempre pi\u00f9 spesso anche su supporto digitale (e talvolta persino solo on-line); alcune versioni sono pensate per tablet o smartphone.\nClassificazione dei periodici in base alla denominazione e al contenuto.\nI periodici possono essere classificati, in base alla loro denominazione (indicata nel titolo o nel sottotitolo) e al loro contenuto (di informazione pi\u00f9 o meno approfondita), come segue:\nClassificazione dei periodici in base alla cadenza di pubblicazione.\nIn ordine decrescente di frequenza di pubblicazione, le tipologie pi\u00f9 comuni di periodici sono:\nSingolare \u00e8 il caso di un periodico francese, \"La Bougie du sapeur\" (\"La candela del pompiere\"), giornale culturale e umoristico che esce a cadenza quadriennale il 29 febbraio di ogni anno bisestile. La prima pubblicazione avvenne nel 1980 e l'undicesimo numero \u00e8 apparso nel 2020.\nNormativa italiana sulla pubblicazione dei periodici.\nL'art. 5 della Legge n. 47 del 1948 stabilisce che nessun giornale o periodico pu\u00f2 essere pubblicato se non sia stato preventivamente registrato presso la cancelleria del Tribunale nella cui circoscrizione la pubblicazione ha sede. Il successivo art. 16 punisce chiunque intraprenda la pubblicazione di un giornale ovvero di un periodico, senza che sia stata eseguita la suddetta registrazione.\nLa legge inoltre impone che vi sia un direttore responsabile iscritto all'Albo dei giornalisti, nell'elenco dei professionisti oppure in quello dei pubblicisti.\nL'art. 1, comma 1, legge n. 62 del 2001, statuisce che \u201cper prodotto editoriale, ai fini della presente legge, si intende il prodotto realizzato su supporto cartaceo, ivi compreso il libro, o su supporto informatico, destinato alla pubblicazione o, comunque, alla diffusione di informazioni presso il pubblico con ogni mezzo, anche elettronico, o attraverso la radiodiffusione sonora e televisiva, con esclusione dei prodotti discografici o cinematografici\u201d e stabilisce al successivo comma 3 che \u201cal prodotto editoriale si applicano le disposizioni di cui all'art. 2 della legge 8 febbraio 1948 n. 47. Il prodotto editoriale diffuso al pubblico con periodicit\u00e0 regolare e contraddistinto da una testata, costituente elemento identificativo del prodotto, \u00e8 sottoposto, altres\u00ec, agli obblighi previsti dall'art. 5 della medesima legge n. 47 del 1948\u201d.\nVa chiarito che \u201cil provvedimento di registrazione consiste in un mero controllo di legittimit\u00e0 della regolarit\u00e0 formale dei documenti prodotti e della rispondenza del loro contenuto alle disposizioni di legge. La registrazione di un periodico, quindi, non costituisce un limite preventivo alla libert\u00e0 di stampa, essendo esclusa nell'emissione del suddetto provvedimento ogni valutazione discrezionale circa l'opportunit\u00e0 di consentire o meno la pubblicazione. La finalit\u00e0 della registrazione \u00e8 unicamente quella di garantire la repressione degli abusi e di individuare i soggetti responsabili di eventuali illeciti commessi a mezzo stampa. Essa rappresenta soltanto una condizione di legittimit\u00e0 della pubblicazione, la cui mancanza d\u00e0 luogo al reato di stampa clandestina. D'altro canto anche la Corte Costituzionale, con sentenza n\u00b0 2 del 1971 ha escluso che le disposizioni in esame compromettano le libert\u00e0 riconosciute e garantite dall'art. 21 della Carta, avendo ivi affermato che l'obbligo della registrazione riguarda esclusivamente i giornali quotidiani o periodici, sicch\u00e9 non pone alcuno ostacolo a che un soggetto manifesti il proprio pensiero con singoli stampati o con numeri unici.\u201d (Tribunale di Modica, sentenza n. 194/08 dell'8 maggio 2008)\nCodice ISSN.\nPer la classificazione editoriale si utilizza il codice ISSN, analogo al codice ISBN utilizzato per i libri.\nCodice a barre.\nPer quanto riguarda il codice a barre, la normativa EAN (European Article Number) prevede che si utilizzi il codice EAN/UCC-13 a 13 cifre per l'indicazione della testata del periodico e una parte aggiuntiva (\"add-on\") per l'indicazione del numero del periodico.\nLe prime tre cifre del codice EAN/UCC sono 977 (che l'EAN riserva per i periodici); le 7 cifre seguenti (dalla 4 alla 10) rappresentano il codice ISSN (senza la cifra di controllo dell'ISSN). Le cifre 11 e 12 permettono di distinguere tra diverse varianti, pi\u00f9 che altro collegate a variazioni di prezzo (ad esempio con 00 si indica una versione normale, con 06 una versione con gadget, 61 con CD, 62 con musicassetta ecc.).\nLa tredicesima cifra \u00e8 il codice di controllo calcolato con le normali regole EAN/UCC-13. La parte aggiuntiva, a 5 cifre, specifica il numero del periodico. Possono essere adottati diversi sistemi per la scelta delle 5 cifre. In Italia spesso per i quotidiani si utilizza la numerazione AMMGG, dove A \u00e8 l'ultima cifra dell'anno di edizione, MM sono le due cifre del mese e GG le due cifre del giorno.\nPer i periodici si utilizza la numerazione ANNNN, dove A \u00e8 l'ultima cifra dell'anno di edizione e NNNN rappresenta il numero. Secondo lo standard italiano il formato utilizzato per NNNN \u00e8 a discrezione dell'editore, purch\u00e9 il numero ottenuto sia diverso per ogni uscita del periodico; pertanto NNNN pu\u00f2 rappresentare l'uscita del periodico a partire dall'inizio dell'anno oppure essere una numerazione ininterrotta.\nI periodici nelle biblioteche.\nI periodici vengono spesso conservati nelle biblioteche in sale separate da quelle utilizzate per i libri; anche le sale per la consultazione sono di solito separate da quelle dei libri. Spesso gli ultimi numeri sono direttamente disponibili al pubblico, mentre i numeri arretrati sono conservati in archivio.\nLa sezione della biblioteca che si occupa dei periodici, cos\u00ec come l'insieme dei locali destinati a questa funzione, \u00e8 detta emeroteca. Frequentemente nelle biblioteche, al fine di ridurne lo spazio occupato, i periodici dopo un certo tempo non vengono pi\u00f9 conservati nella loro forma originale, ma vengono conservati in una loro riproduzione che occupa meno spazio (come riproduzioni in microfilm o microfiche)."}
{"id": "106778", "revid": "599013", "url": "https://it.wikipedia.org/wiki?curid=106778", "title": "Documento digitale", "text": "Un documento digitale \u00e8 un documento creato attraverso un'elaborazione elettronica, di qualsiasi contenuto espresso originariamente come testo, immagine o filmato analogico. \nIl termine \"digitale\" indica che tale rappresentazione \u00e8 di tipo numerico, ovvero che la grandezza fisica su cui si basa assume valori numerici discreti. Un documento digitale contiene informazione codificata con un linguaggio convenzionale in bit, memorizzata in modo permanente su un determinato tipo di supporto fisico (disco rigido o compact disc). La documentazione digitale \u00e8 una rappresentazione astratta e numerica della realt\u00e0 sensoriale.\nStoria.\nLa prima idea di dare valore giuridico ad un documento in forma elettronica risale al 1978 e fu sviluppata in una ricerca degli anni 1991-1993 in un sistema organico denominato teleamministrazione. La ricerca evidenzi\u00f2 fin dall'inizio che la forma digitale non era fine a s\u00e9 stessa, ma era strumentale per la gestione telematica delle attivit\u00e0 amministrative e quindi per il procedimento telematico e lo sportello unico telematico.\nNel 2010 debutta nella P.A. italiana, in una ASL di Torino, un sistema innovativo, il primo in Piemonte, per la transazione e la conservazione a norma dei referti sanitari digitali. Il progetto patrocinato dal Gruppo Sanpaolo si basava su una innovativa ed ancora sconosciuta tecnologia utilizzante un algoritmo denominato Dipsa (acronimo di digitalizzazione dei processi sanitari ed amministrativi) sviluppato internamente alla struttura sanitaria da un ex dipendente Il progetto \u00e8 stato premiato a SMAU Milano 2012, Smart City Torino 2015, Forum P.A. 2013 ed E-Gov 2014.\nDescrizione.\nCaratteristiche.\nConsente di combinare le parti in modo da integrare in un unico documento qualsiasi tipo di materiale. Ci\u00f2 che appare ai nostri sensi \u00e8 sempre passibile di rimaneggiamento.\nConsente di instaurare un'esatta corrispondenza tra originale e copia. La simulazione digitale \u00e8 sempre reversibile e consente ad un documento di essere formalmente manipolato, tagliato e combinato in modi diversi, senza che si perda mai la possibilit\u00e0 di mantenere inalterato l'originale.\nConsente ad un documento elettronico di sopravvivere nel tempo e di essere conservato. I dati registrati su un supporto elettronico sono per\u00f2, al tempo stesso, ad alto rischio di cancellazione: per errore dell'utente, per alterazione dello stato magnetico di una traccia. Inoltre vista la giovane et\u00e0 di questo tipo di supporti, non si \u00e8 ancora in grado di stabilire quale sar\u00e0 la durata dei materiali di un cd o di un nastro magnetico.\nConsiste nel trasmettere i bit che compongono il messaggio dall'emittente al ricevente in modo che la sequenza di arrivo sia simile a quella originaria. \u00c8 possibile per\u00f2 che durante una trasmissione analogica intervengano interferenze che distorcono o fanno arrivare incompleto il messaggio al ricevente. Per ovviare a questi inconvenienti \u00e8 possibile attuare il protocollo TCP (Transmission Control Protocol), che su richiesta del mittente spedisce una seconda volta le informazioni, qualora a causa di disturbi della trasmissione, alcuni pacchetti informativi del documento inviato precedentemente non siano arrivati.\nI documenti digitali non sono indipendenti, ma possono essere collocati all'interno di un sistema ipertestuale aperto verso l'esterno al valore aggiunto portato dai lettori.\nVantaggi.\nI vantaggi della digitalizzazione dei documenti consistono in:\nProblematiche.\nI problemi principali legati al documento digitale sono:"}
{"id": "106783", "revid": "767487", "url": "https://it.wikipedia.org/wiki?curid=106783", "title": "Computer Supported Cooperative Work", "text": "Il CSCW (Computer Supported Cooperative Work, \"lavoro cooperativo assistito dal computer\") \u00e8 un campo di ricerca multidisciplinare il cui scopo \u00e8 lo studio dei modi in cui il lavoro in team, o pi\u00f9 in generale la cooperazione fra esseri umani, possa essere resa pi\u00f9 efficace dagli strumenti informatici. I prodotti software che pi\u00f9 direttamente si ispirano ai risultati e alle proposte di quest'area di ricerca sono detti groupware. Sebbene alcuni chiamino \"sistemi CSCW\" i prodotti \"groupware\", identificare i due concetti \u00e8 riduttivo per la comprensione del CSCW, che comprende anche ricerche e risultati di natura squisitamente sociologica, psicologica e cos\u00ec via.\nStoria.\nCome origine del CSCW viene solitamente citata l'opera pionieristica di Douglas Engelbart, che alla fine degli anni sessanta progett\u00f2 oN Line System (NLS), oggi considerato il primo sistema groupware. Engelbart, a sua volta, si ispir\u00f2 in parte alle considerazioni di Vannevar Bush, che gi\u00e0 nel 1945 aveva predetto l'avvento di un sovraccarico di informazione da cui la comunit\u00e0 scientifica internazionale si sarebbe dovuta difendere facendo ricorso a tecnologie di gestione e condivisione delle informazioni.\nNegli anni ottanta, una serie di fattori tecnologici e sociali portarono a una rapida crescita di interesse per i sistemi informatici di supporto all'attivit\u00e0 cooperativa. Da una parte, la diffusione dei personal computer negli uffici e la loro successiva connessione in rete fornirono una base tecnologica adeguata a questa nuova categoria di sistemi. Contemporaneamente l'aumento generalizzato di competitivit\u00e0 nel mercato fece sorgere la necessit\u00e0 di nuove forme di organizzazione del lavoro, al prezzo di una aumentata complessit\u00e0 e dinamicit\u00e0 dei rapporti di cooperazione. In questo contesto nacque l'interesse per una nuova forma di software che assistesse ogni forma di cooperazione e di attivit\u00e0 sociale, e lo facesse in modo talmente profondo che software e processi sociali si sarebbero \"fusi\", trasformandosi in groupware.\nFra le discipline scientifiche e i campi di ricerca che furono coinvolti dall'interesse per le possibilit\u00e0 offerte dal supporto tecnologico all'attivit\u00e0 sociale e cooperativa vi furono, per esempio, l'automazione d'ufficio, i fattori umani, l'organizzazione scientifica del lavoro, la teoria del management, ma anche la sociologia, la psicologia e l'antropologia. Nel 1984, riconoscendo la nascita di interessi comuni in questi diversi contesti, Irene Greif del MIT e Paul Cashman della DEC diedero vita al primo workshop di quel nuovo campo di ricerca, intrinsecamente multidisciplinare, che essi stessi battezzarono Computer Supported Cooperative Work (CSCW). Sotto la bandiera del CSCW si form\u00f2 rapidamente una comunit\u00e0 scientifica di considerevoli dimensioni che entro la fine del decennio diede vita ai primi tre convegni internazionali (nel 1986, nel 1988 e nel 1989). Da allora si tengono annualmente conferenze internazionali sul CSCW, ad anni alterni in Europa e in Nordamerica.\nL'influsso del CSCW sull'informatica in generale.\nDalla met\u00e0 degli anni ottanta (data di nascita del CSCW) lo scenario dell\"'information technology\" \u00e8 radicalmente mutato. L'accessibilit\u00e0 su vasta scala di Internet e delle reti di computer in generale, e il modo in cui queste sono andate a influire sull'organizzazione del lavoro a tutti i livelli, ha fatto s\u00ec che il supporto per i processi collaborativi sia diventato caratteristica fondamentale e permeante di praticamente qualsiasi sistema informatico. Molti degli strumenti informatici che oggi sono diventati di uso quotidiano, tuttavia, sono stati inizialmente teorizzati proprio dalla ricerca sul CSCW. Esempi evidenti sono per esempio lo scambiare contenuti multimediali introdotti nella posta elettronica e i forum di discussione. La stessa struttura di wikipedia si pu\u00f2 far risalire al \"journal\" del sistema NLS di Engelbart."}
{"id": "106784", "revid": "174925", "url": "https://it.wikipedia.org/wiki?curid=106784", "title": "Gu\u1e47a", "text": "Gu\u1e47a (devanagari: \u0917\u0941\u0923), sostantivo maschile sanscrito significante: \"merito\", \"qualit\u00e0\", \"virt\u00f9\", o anche \"corda\", \"attributo\", \"suddivisione\". Nella filosofia hindu del S\u0101\u1e43khya il termine \u00e8 adoperato per indicare i tre componenti ultimi della materia (\"prak\u1e5bti\"): \"sattva\", \"rajas\", \"tamas\".\nAspetti etimologici e storici.\nIl termine deriverebbe dalla radice indoeuropea \"gere\", col significato di \"avvolgimento\", per indicare un singolo filo di cui \u00e8 costituita una corda a fili intrecciati.\nNella scuola filosofica del S\u0101\u1e43khya i \"gu\u1e47a\" sono i tre componenti ultimi della \"prak\u1e5bti\", uno dei due principi ontologici che questa scuola postula, essendo l'altro il \"puru\u1e63a\", principi eterni e separati: il primo, principio attivo, responsabile dell'evoluzione di tutto ci\u00f2 che nell'universo \u00e8 manifesto, materiale e mentale; il secondo, principio passivo, puro spirito frammentato in infinite monadi individuali coinvolte loro malgrado nella manifestazione, dalla \"prak\u1e5bti\" cio\u00e8.\nUna prima menzione di questi tre componenti in tal senso l'abbiamo in una \"Upani\u1e63ad\" risalente all'incirca al IV sec. a.e.v.:\n\u00c8 dunque proprio l'alterazione dell'equilibrio iniziale dei tre \"gu\u1e47a\" a dare origine all'evoluzione (\"pari\u1e47\u0101ma\") della \"prak\u1e5bti\", dalla quale derivano tutti gli elementi del cosmo nonch\u00e9 quelli che ne permettono la percezione, fisica e mentale. Dunque i \"gu\u1e47a\" possono essere visti come quelle componenti che a causa del loro incessante combinarsi determinano i dettagli dell'evoluzione cosmica.\nAnche il filosofo Pata\u00f1jali (II sec.a.e.v ) menziona i \"gu\u1e47a\" nei suoi \"Yoga S\u016btra\", ma la sistematizzazione del S\u0101\u1e43khya \u00e8 comunque ben successiva, opera del filosofo \u012a\u015bvarak\u1e5b\u1e63\u1e47a, IV sec. e.v. circa. Quale per\u00f2 sia l'effettiva origine del concetto di \"gu\u1e47a\" cos\u00ec come presentato dal S\u0101\u1e43khya, non \u00e8 dato sapere, anche se tradizionalmente se ne attribuisce a Kapila, personaggio molto probabilmente mitico, la paternit\u00e0.\n\"Rajas\", \"Sattva\", \"Tamas\".\nLe tre componenti, \"rajas\", \"sattva\", \"tamas\", possono essere cos\u00ec definite:\nEssendo la \"prak\u1e5bti\" il sostrato di ogni elemento sia fisico che mentale, i \"gu\u1e47a\" hanno un aspetto duplice, oggettivo da un lato, soggettivo dall'altro:\nSecondo la visione del S\u0101\u1e43khya, come gi\u00e0 accennato, fra ci\u00f2 che noi chiamiamo \"materia\" e ci\u00f2 che definiamo \"mente\" non c'\u00e8 differenza di qualit\u00e0, ma soltanto di quantit\u00e0, di grado. Con la teoria dei \"gu\u1e47a\", il S\u0101\u1e43khya riesce a dare una spiegazione teorica di come ci\u00f2 sia possibile: nei fenomeni materiali prevale \"tamas\", mentre in quelli mentali a prevalere \u00e8 \"sattva\". Insieme alla terza componente, \"rajas\", il differente combinarsi di queste tre qualit\u00e0 determina quindi ogni particolare della manifestazione.\nCi si potrebbe chiedere perch\u00e9 postulare comunque una presenza di \"sattva\" nel mondo materiale, e una presenza, seppur minima, di \"tamas\" nel mondo mentale; o in altre parole, come sia possibile che nella materia si trovi qualcosa che \u00e8 caratteristico della mente e viceversa. Questa compenetrazione \u00e8 per\u00f2, nel S\u0101\u1e43khya, proprio la dimostrazione evidente che le cose stanno cos\u00ec: non sarebbe altrimenti possibile l'interazione tra un fenomeno e un altro, fra il materiale e mentale; non sarebbe possibile, in ultima analisi, per la mente conoscere la materia, n\u00e9 per la materia essere conosciuta. Ci\u00f2 che noi conosciamo non sono idee, ma cose, e una cosa pu\u00f2 essere conosciuta soltanto se sussiste un'affinit\u00e0 fra chi conosce e ci\u00f2 che \u00e8 conosciuto.\nSecondo il filosofo indiano Surendranath Dasgupta noi abbiamo, oggi, un argomento a sostegno di tale teoria. L'osservazione che egli si pone \u00e8: se ci\u00f2 che \u00e8 materiale e ci\u00f2 che \u00e8 mentale hanno caratteristiche in comune a dispetto del senso ordinario, deve esistere qualcosa nel quale \"sattva\" e \"tamas\" si equilibrano al punto da non renderne cos\u00ec semplice la distinzione. L'esistenza di questo qualcosa la si pu\u00f2 ravvisare nei risultati del modello dell'evoluzione, nell'osservazione di quelle forme di vita che sono state o sono tuttora al limite fra ci\u00f2 che definiamo materia insensibile e quelle dotate in qualche modo di percezione. Se si osservano le forme di vita da quelle pi\u00f9 complesse a quelle pi\u00f9 semplici, si conclude che la complessit\u00e0 dell'elaborazione sensoriale diminuisce via via, al punto che, pur non essendo pi\u00f9 possibile a un certo punto ravvisare una mente, si coglie tuttavia una capacit\u00e0 nell'elaborare i dati dell'ambiente esterno. Inoltre, in queste forme di vita pi\u00f9 elementari la risposta all'ambiente esterno si riduce proprio a tre reazioni facilmente identificabili: positiva (piacevole), negativa (dolorosa), nulla (cecit\u00e0). Dal punto di vista dell'epistemologia queste tre reazioni primarie altro non sono che ci\u00f2 che il S\u0101\u1e43khya ha chiamato con \"sattva\", \"rajas\" e \"tamas\".\nAspetti ulteriori.\nLa \"Bhagavad Gita\" dedica il XIV capitolo ai tre \"gu\u1e47a\" in quanto \"qualit\u00e0\" umane, da un punto di vista etico:\nI \"gu\u1e47a\" sono visti come i responsabili del ciclo delle nascite e delle morti e della trasmigrazione delle anime da un corpo ad un altro (\"sa\u1e43s\u0101ra\").\n\"Rajas\" \u00e8 fonte di attaccamento, di passione; \"tamas\" \u00e8 causa di pigrizia, errore; \"sattva\" \u00e8 esente dal male, \u00e8 conoscenza: dominando \"rajas\" e \"tamas\", \"sattva\" prevale, e questa \u00e8 la strada verso la liberazione (\"mok\u1e63a\"), che si conseguir\u00e0 quando anche \"sattva\" sar\u00e0 stata superata, mostrando equanimit\u00e0 rispetto alle tre influenze dei \"gu\u1e47a\":\nI tre \"gu\u1e47a\" si ritrovano in ogni aspetto dell'esistenza: nella natura e nella vita cos\u00ec come in tutti gli stati della coscienza ordinaria. Cos\u00ec, quando prevale \"sattva\" la coscienza umana \u00e8 caratterizzata da uno stato di serenit\u00e0 e chiarezza mentale; quando \"rajas\" \u00e8 predominante, la coscienza diviene attiva, dinamica, volitiva e piena di energia; quando invece prevale \"tamas\" la coscienza \u00e8 inerte, immersa nell'apatia e nel torpore. Quest'ultimo infatti corrisponde all'elemento terra e rappresenta l'inerzia, la condensazione, la solidificazione, la tendenza al basso, cristallizzazione dell'energia, invece \"qualificata\" da \"rajas\" e \"essenziata\" da \"sattva\".\nCos\u00ec, gli \"individui tamasici\" (il pigro e l'inerte) esitano ad essere attivi, temendo di stancarsi o di fallire; gli \"individui rajasici\" (emotivi e passionali) si tuffano a capofitto nell'azione cercando risultati immediati, e rimangono delusi quando questi non ottengono ci\u00f2 che si aspettavano; mentre gli \"individui sattvici\" (le persone dotate di equilibrio mentale) sono attivi, considerando l'azione il loro dovere; il successo e il fallimento non disturbano la loro equanimit\u00e0."}
{"id": "106785", "revid": "287204", "url": "https://it.wikipedia.org/wiki?curid=106785", "title": "ON Line System", "text": "L'oN Line System (NLS) \u00e8 un ambiente software progettato da Douglas Engelbart alla fine degli anni sessanta. NLS aveva lo scopo di facilitare l'attivit\u00e0 di scienziati e professionisti la cui attivit\u00e0 comportava la soluzione cooperativa di problemi complessi; a questo scopo, NLS introduceva un ricco insieme di meccanismi di condivisione delle informazioni. Oggi NLS viene considerato il pi\u00f9 antico sistema di groupware noto, e la sua progettazione viene fatta coincidere con le origini del CSCW (\"Computer Supported Cooperative Work\", Lavoro cooperativo con l'aiuto del computer).\nL'NLS fu innovativo anche per altri motivi, introducendo una serie di concetti destinati ad acquisire una grande importanza nell'informatica moderna. In esso si trovano i primi esempi di mouse e interfaccia grafica a finestre, nonch\u00e9 il pi\u00f9 antico supporto per la chiamata di procedura remota.\nLe due caratteristiche pi\u00f9 rilevanti dell'NLS come precursore del \"groupware\" furono il journal e lo shared screen telephoning.\nIl journal di NLS.\nNel progetto del journal Engelbart si ispir\u00f2 in parte al memex ideato (ma mai realizzato) da Vannevar Bush, uno strumento di condivisione dell'informazione che doveva utilizzare memoria associativa e link simili a quelli dei moderni ipertesti.\nIl journal di NLS fu concepito come una versione elettronica di una rivista scientifica; era costituito da una base dati permanente, composta da un insieme di articoli pubblicati, a cui gli utenti potevano accedere per la consultazione. L'NLS facilitava l'organizzazione e il reperimento degli articoli attraverso un sistema di indici, cataloghi e riferimenti incrociati. Per inviare al journal i propri contributi (nuovi articoli o commenti agli articoli gi\u00e0 pubblicati), gli utenti usavano il sistema di posta elettronica integrato di NLS. \nNell'intento di Engelbart, l'insieme degli articoli del journal avrebbe dovuto realizzare \u201ca \u2018community handbook\u2019, a uniform, complete, consistent, up-to-date integration of the special knowledge representing the current status of the community\u201d (\"un 'manuale della comunit\u00e0': una descrizione uniforme, completa, coerente, aggiornata e integrata delle conoscenze specifiche che rappresentano lo stato della comunit\u00e0\").\nSono piuttosto evidenti i legami fra l'idea del journal e alcune delle tecnologie apparse successivamente nel contesto di Internet, quali i newsgroup, i forum e la stessa wikipedia.\nLo shared screen telephoning di NLS.\nLa funzione di \"shared screen telephoning\" di NLS consentiva di collegare un insieme di terminali in modo che lo stesso output fosse distribuito a tutti. In questo modo un gruppo di utenti poteva usare cooperativamente applicazioni \"single-user\", ma uno solo dei partecipanti poteva produrre input per l'applicazione condivisa. Mentre il journal era pensato per la condivisione di conoscenza astratta, lo shared screen telephoning consentiva a un utente di mostrare e insegnare agli altri i propri metodi e le proprie conoscenze operative pratiche. Nel successore commerciale di NLS, AUGMENT, si introdusse una versione estesa dello shared screen telephoning in cui gli utenti potevano accedere a turno, durante una sessione, al controllo dell'input dell'applicazione condivisa, consentendo anche agli utenti di entrare e uscire dinamicamente dalla modalit\u00e0 di condivisione dello schermo e di usare operazioni di copia e incolla per trasferire informazioni dal proprio spazio di lavoro privato allo spazio di lavoro condiviso e viceversa.\nLo shared screen telephoning si pu\u00f2 considerare il primo esempio di real-time computer conferencing."}
{"id": "106786", "revid": "554814", "url": "https://it.wikipedia.org/wiki?curid=106786", "title": "TACS", "text": "In telecomunicazioni TACS, acronimo di Total Access Communication System (in italiano \"sistema di comunicazione ad accesso totale\") \u00e8 uno standard analogico di telefonia mobile di prima generazione sviluppato negli anni ottanta del XX secolo.\nDerivato dal sistema statunitense \"Advanced Mobile Phone System\", ha visto il suo sviluppo principale in Europa.\nIn Italia il TACS riveste un ruolo storico particolare perch\u00e9 \u00e8 sotto tale standard che si diffuse rapidamente nel Paese la telefonia cellulare, sostituendo gradualmente la precedente rete RTMS.\nOrmai obsoleto, \u00e8 stato abbandonato a cavallo del millennio in favore dei sistemi di generazione successiva: GSM, UMTS e pi\u00f9 avanzati.\nNel Regno Unito il sistema, sviluppato da Vodafone, fu attivo dal 1985 al 2001, anno in cui fu abbandonato.\nIn Italia il TACS fu ufficialmente dismesso il 31 dicembre 2005 e le frequenze radio da esso utilizzate furono conferite ai servizi di telefonia GSM.\nDescrizione.\nIl TACS si basava su una tecnologia trasmissiva analogica, nata nel Regno Unito e introdotta in Italia verso la fine degli anni ottanta, in cui le trasmissioni in ogni cella radio avvenivano a frequenze diverse (FDM), in modo da permettere la coesistenza di celle contigue senza interferenza ed implementando il cosiddetto riuso di frequenza tipico delle reti cellulari.\nIl sistema era per\u00f2 affetto da alcune sostanziali limitazioni rispetto a quelli attualmente in uso:\nEnhanced Total Access Communication System.\nPer aumentare la capacit\u00e0 della rete attraverso l'utilizzo di una banda pi\u00f9 ampia ovvero una pi\u00f9 ampia gamma di frequenze (da a 890/900\u00a0MHz) \u00e8 stato introdotto nel 1990 il sistema Enhanced Total Access Communication System (\"sistema di comunicazione ad accesso totale avanzato\", abbreviazioni comunemente utilizzate: \"E-TACS\", \"ETACS\"). In Italia l'ETACS \u00e8 stato introdotto nel 1993.\nCaratteristiche.\nA differenza dei numeri di telefonia GSM, un numero TACS era composto da 6 cifre anzich\u00e9 7, oltre al prefisso del gestore.\nPrima della cessazione di funzionamento, il TACS aveva acquisito gli ultimi servizi base della telefonia GSM: era possibile comporre SMS dettandoli a voce chiamando un apposito numero del gestore telefonico, e la sicurezza del codice identificativo era aumentata fino a rendere il telefono molto sicuro dalla clonazione.\nI prefissi che SIP/TIM assegn\u00f2 nel corso degli anni alla rete TACS a partire dal luglio 1990 furono i seguenti:\nLa particolarit\u00e0 del prefisso 0368 rispetto ai prefissi precedenti consisteva nella composizione sia a 6 che a 7 cifre dopo il prefisso. Le numerazioni a 7 cifre cominciavano con il 7 dopo il prefisso ed erano generalmente utilizzate per utenze ricaricabili.\nTale particolarit\u00e0 fu dovuta all'esaurimento di numerazioni disponibili in seguito alle sempre crescenti richieste di attivazione di utenze radiomobili, che caratterizzarono particolarmente il mondo della telefonia mobile italiana a partire dalla met\u00e0 degli anni novanta."}
{"id": "106787", "revid": "123986139", "url": "https://it.wikipedia.org/wiki?curid=106787", "title": "Eurovision Song Contest 1969", "text": "Il quattordicesimo Gran Premio Eurovisione della Canzone si tenne a Madrid (Spagna) il 29 marzo 1969.\nStoria.\nIl 1969 fu uno degli anni pi\u00f9 eccitanti, con quattro paesi vincitori sui sedici partecipanti: la Francia con il brano \"Un jour, un enfant\" interpretato da Frida Boccara, la Spagna con \"Vivo cantando\" di Salom\u00e9 (Maria Rosa Marco), i Paesi Bassi con \"De Troubador\" eseguito da Lenny Kuhr e il Regno Unito con Lulu che interpret\u00f2 \"Boom bang-a-bang\". Questi quattro paesi ottennero tutti 18 punti e dato che il regolamento non prevedeva nessuna soluzione per questo problema tutti e quattro i paesi furono dichiarati vincitori. Ci furono a disposizione solo quattro medaglie (una per l'interprete e tre per i compositori) che per\u00f2 vennero date tutte ai cantanti. I compositori dei quattro brani ricevettero la medaglia qualche tempo dopo.\nFurono sedici i partecipanti quell'anno. L'Austria decise di non mandare nessun rappresentante a causa della presenza di Paesi governati da dittatori. Questa edizione del \"Gran Premio\" fu segnata da altri eventi: Salvador Dali cre\u00f2 la campagna pubblicitaria dell'Eurofestival e il principato di Monaco fu rappresentato da un ragazzino di dodici anni, che si classific\u00f2 al terzo posto.\nStruttura di voto.\nDieci membri della giuria di ogni nazione distribuisce dieci punti tra le loro canzoni preferite.\nOrchestra.\nDiretta dai maestri: Augusto Alguer\u00f3 (Lussemburgo e Spagna), Francis Bay (Francia), \u00d8ivind Bergh (Norvegia), Hans Blum (Germania), Frans de Kok (Paesi Bassi), Johnny Harris (Regno Unito), Noel Kelehan (Irlanda), Ezio Leoni (Italia), Henry Mayer (Svizzera), Franck Pourcel (Francia), Miljenko Prohaska (Jugoslavia), Herv\u00e9 Roy (Monaco), Ossi Runne (Finlandia), Lars Samuelson (Svezia) e Ferrer Trindade (Portogallo)."}
{"id": "106788", "revid": "1573940", "url": "https://it.wikipedia.org/wiki?curid=106788", "title": "Meruserra", "text": "Biografia.\nCon questo sovrano la XV dinastia arriva, forse, al suo apice, al punto che basandosi sulla dispersione dei ritrovamenti di oggetti riferibili a questo re qualche storico ha parlato di \"impero hyksos\".\nUn coperchio di vaso proveniente dal Palazzo di Cnosso, a Creta, un frammento di vaso dalla capitale hittita, Bogazk\u00f6i, un piccolo leone da Bagdad delineano quella che fu, probabilmente, pi\u00f9 un'area d'influenza commerciale che un impero unitario.\nIl ritrovamento a Gebelein di un blocco con incisi i cartigli di Meruserra conferma che, almeno per un certo tempo, il potere hyksos giungeva fino alle porte dell'Alto Egitto.\nIn un frammento di stele, proveniente da Avaris, il sovrano \u00e8 rappresentato insieme al figlio primogenito Suserenra, con ogni probabilit\u00e0 lo Jannas manetoniano.\nL'associazione con l'Apachnan delle liste manetoniane \u00e8 stato sostenuto principalmente da J\u00fcrgen von Beckerath.\nTitolatura.\nIl nomen \u00e8 stato rinvenuto anche nella forma"}
{"id": "106790", "revid": "124135454", "url": "https://it.wikipedia.org/wiki?curid=106790", "title": "Nazareno Strampelli", "text": "Fu uno dei pi\u00f9 importanti esperti italiani di genetica del tempo. I suoi sforzi lo condussero alla realizzazione di decine di variet\u00e0 differenti di frumento, che egli denomin\u00f2 \"Sementi Elette\", alcune delle quali ancora coltivate fino agli anni ottanta del XX secolo e perfino nel XXI secolo, che consentirono \u2013 in Italia e nei paesi che le impiegarono \u2013 ragguardevoli incrementi delle rese medie per ettaro coltivato, con consistenti benefici sulla disponibilit\u00e0 alimentare delle popolazioni. Le variet\u00e0 di frumento create da Strampelli ed esportate in Messico furono una delle basi degli studi di miglioramento genetico che condussero alla \"rivoluzione verde\" degli anni sessanta. Dal punto di vista pratico il suo metodo di incrociare variet\u00e0 differenti per ottenere nuove \"cultivar\" si dimostr\u00f2 vincente sul metodo allora pi\u00f9 in voga di selezionare le sementi solo all'interno di una singola variet\u00e0 (selezione massale).\nBiografia.\nLa giovent\u00f9 e la formazione accademica.\nStrampelli nacque a Crispiero, frazione del comune di Castelraimondo (provincia di Macerata) il 29 maggio 1866. Frequent\u00f2 le scuole elementari a Crispiero, il ginnasio e il liceo a Camerino. Si iscrisse quindi all'universit\u00e0, dove frequent\u00f2 per un anno accademico la facolt\u00e0 di Giurisprudenza di Camerino per poi passare alla Scuola superiore di agricoltura di Portici. Ottenne la laurea in agraria a Pisa nel 1891 con il massimo dei voti (130/130), lo stesso anno venne chiamato a rivestire il suo primo ruolo di \"Operatore Assistente\" presso i gabinetti e laboratori di chimica, mineralogia e farmacia dell'Universit\u00e0 di Camerino, fino al 1892. Quell'anno and\u00f2 a dirigere il laboratorio chimico delle miniere dell'Argentario, fino al 1894.\nStrampelli si dedic\u00f2 all'insegnamento di Scienze Naturali al ginnasio fino al 1899: dal 1895 al 1899 fu consigliere supplente nel Comizio Agrario Camerinese. Dal 1896 al 1900 lavor\u00f2 come assistente presso il gabinetto di Fisica e aiuto presso il gabinetto di Chimica, Mineralogia e Farmacia. Dopo aver lasciato il ginnasio pass\u00f2 ad insegnare agronomia presso la Scuola Normale femminile a Camerino e agraria all'Istituto Tecnico per Agrimensori.\nNel 1900 a Camerino cominci\u00f2 i suoi studi sull'ibridazione delle specie di frumento, pur non essendo ancora a conoscenza degli studi di Gregor Mendel, che all'epoca avevano avuto diffusione ancora limitata. A Camerino cominci\u00f2 a lavorare sul tipo \"Rieti\", un grano che riteneva potenzialmente molto adatto all'ibridazione, su cui speriment\u00f2 incroci col grano \"No\u00e8\" per arrivare ad una pianta resistente all'allettamento e adatta alla coltivazione nel Maceratese. Il \"Rieti\" era poco attaccabile dalla ruggine del grano, ma era inadatto al clima nebbioso della zona. Nel 1904 Strampelli studi\u00f2 Mendel (del quale aveva inconsapevolmente riscoperto le teorie con i suoi primi esperimenti) grazie al suo mentore Giuseppe Cuboni.\nPur non essendo una vera e propria novit\u00e0 (gi\u00e0 alcuni esemplari erano stati presentati nel 1835 a Londra), l'ibridazione scientifica del frumento non aveva ottenuto una diffusione rilevante ed era ancora considerata una branca minore dell'agronomia. Il metodo predominante per il miglioramento genetico delle colture era la \"selezione genealogica\", che veniva applicata su colture esistenti e che consisteva nella scelta dei riproduttori dopo aver stabilito il loro valore tramite l'analisi di antenati, discendenti e collaterali. In Italia l'agronomo Francesco Todaro era uno dei principali sostenitori di questa pratica: tra lui e Strampelli vi fu un civile dibattito, che si protrasse fino agli anni venti. Nel 1940 Todaro ammise con onest\u00e0 i successi di Strampelli.\nNel 1903 il Ministero dell'agricoltura, dell'industria e del commercio retto da Guido Baccelli istitu\u00ec una cattedra ambulante sperimentale di Granicoltura a Rieti, dotata di un fondo di 7.500 lire. Strampelli concorse alla cattedra per interesse personale e ottenne il titolo, con un tema dal titolo \u00abPrincipali miglioramenti da introdursi nella coltivazione del frumento, tenendo conto dello stato attuale della agricoltura nell'Italia centrale\u00bb. Lo studioso era interessato principalmente alla possibilit\u00e0 di sperimentare le proprie teorie in un ambiente controllato quale la Piana di Rieti.\nL'attivit\u00e0 di ricerca a Rieti.\nStrampelli fu voluto a Rieti per volont\u00e0 del professor Giuseppe Brucchietti.\nI primi studi di Strampelli ebbero un inizio duro: inizialmente lo studioso fu costretto ad alloggiare in un albergo, e dovette chiedere con molta insistenza al Comune di Rieti tre stanze all'interno della Cassa di Risparmio locale, che infine ottenne. Tra l'ottobre del 1903 e l'aprile 1904 l'unica dotazione della Cattedra fu uno sgabello in legno. Nonostante la carenza di attrezzature, Strampelli alla fine del 1904 aveva sviluppato 53 ibridi diversi. L'anno successivo sarebbero stati 112, e 134 nel 1906.\nLo studioso ottenne dal principe Ludovico Spada Veralli Potenziani alcuni terreni da adibire a colture sperimentali in localit\u00e0 Setteponti, lontani da Rieti ma adatti allo scopo.\nOramai venuto a conoscenza dei lavori di Gregor Mendel, Strampelli cominci\u00f2 a sviluppare alcune specie di frumento ibrido, con lo scopo di risolvere i problemi che allora assillavano il mondo dell'agricoltura, principalmente legati alla limitata produttivit\u00e0 delle colture e alle numerose malattie e flagelli stagionali cui erano soggette le piante autoctone.\nNel dicembre 1906 risultava fra gli affiliati alla loggia massonica \"Giuseppe Petroni\".\nGrazie al suo impegno a partire dal 2 giugno 1907 la cattedra ambulante venne convertita in una Stazione sperimentale di Granicoltura, con il raddoppio dell'appannaggio che arriver\u00e0 a 15.000 lire, consentendo allo scienziato di avere un solido fondo su cui basare gli studi.\nVisti i risultati, il ministero dell'Agricoltura confer\u00ec tra il 1911 e il 1912 un prestito di 125.000 lire, poi aumentato a 155.000, per l'acquisto dei terreni di sperimentazione. Inoltre fu deliberato un incremento di organico e la costituzione di terreni sperimentali in diverse parti d'Italia.\nInizialmente l'attivit\u00e0 di ricerca di Strampelli non fu favorita dai governi dell'Italia liberale: addirittura in due casi (nel 1910 e nel 1917) lo studioso dovette minacciare le dimissioni per riuscire ad ottenere dal Ministero i terreni necessari alla sperimentazione. Tuttavia riusc\u00ec anche ad ottenere il varo di un'innovativa legge, detta \"scambio delle sementi\", che garantiva ai contadini la possibilit\u00e0 di scambiare eguali quantit\u00e0 di sementi di vecchie variet\u00e0 con quelle sperimentali a titolo gratuito.\nLa maturit\u00e0 e il successo.\nLa diffusione sul mercato dei primi grani ibridati, a cavallo della Grande Guerra, diede a Strampelli notoriet\u00e0 in Italia e all'estero: nel 1919 l'Accademia dei Lincei gli concesse il premio \"Santoro\" di diecimila lire e l'\"Institut International d'Agricolture\" gli rese omaggio per iniziativa del barone svedese De Bildt e del francese Luis-Dop. Con la fama raggiunta, lo studioso pot\u00e9 fondare a Roma, l'8 giugno 1919, l'Istituto Nazionale di Genetica per la Cerealicoltura, dove svilupp\u00f2 ulteriori studi su nuovi grani duri e teneri. Strampelli mantenne la direzione del centro romano, affiancandolo al lavoro sulla cattedra di Rieti.\nTuttavia a Rieti lo scienziato fu oggetto anche di numerose critiche, soprattutto provenienti dall'Associazione da lui stesso fondata. I nuovi grani venivano visti come una minaccia al grano \"Rieti originario\", diffuso tra tutti i coltivatori della zona e tra i pi\u00f9 apprezzati. Nel marzo 1924 gli agricoltori dell'associazione cacciarono dalla stessa tutti coloro che facevano uso dei grani modificati, e cercarono l'aiuto di un esperto per migliorare il grano \"Rieti\" con metodi tradizionali, ma con poco successo. Ancora nel 1931, in piena \"Battaglia del grano\", le resistenze all'introduzione nel reatino delle nuove sementi erano tali che la provincia si attir\u00f2 una nota di biasimo dello stesso Mussolini, a causa della sua scarsa produttivit\u00e0 agricola. Tuttavia, nel 1939 la situazione si era ribaltata, e a Rieti il 90% del frumento coltivato era delle \"specie elette\" di Strampelli.\nNel 1922 il governo argentino invit\u00f2 lo studioso nel Paese sudamericano, dove questi si rec\u00f2 accompagnato dal figlio Benedetto.\nL'impegno politico.\nIl 7 settembre 1925, Strampelli si iscrisse al Partito Nazionale Fascista. Mussolini lo aveva gi\u00e0 chiamato ad importanti incarichi dirigenziali nella Battaglia del grano, la campagna di incremento delle rese cerealicole italiane lanciata nel luglio di quell'anno. La \"Battaglia\" ebbe un certo successo soprattutto grazie alle \"Sementi Elette\" del professore.\nNel 1926 mor\u00ec Carlotta Parisani, moglie di Strampelli e sua pi\u00f9 importante assistente, discendente della famiglia Bonaparte da parte di Luciano, fratello di Napoleone.\nNel 1929 fu incluso, su proposta della Confederazione nazionale dei Sindacati fascisti dell'agricoltura, nella lista delle personalit\u00e0 che il Gran Consiglio del Fascismo e Mussolini avrebbero sottoposto al sovrano per la nomina a Senatore del Regno. Strampelli tuttavia ne fu grandemente turbato e scrisse al Duce dicendosi \"assolutamente negato per la funzione di deputato\", aggiungendo:\nNonostante il tentativo di schermirsi, la candidatura venne ribadita da Mussolini e approvata dal Sovrano, e Strampelli fu chiamato dal 1929 ad occupare un seggio al Senato. Nel 1933 a Strampelli vennero tributate solenni celebrazioni nazionali, ufficialmente proposte dalla Federazione Nazionale dei Sindacati Fascisti dei Tecnici Agricoli ma probabilmente volute da Mussolini in persona.\nAlle celebrazioni parteciparono il ministro dell'Agricoltura e delle Foreste Giacomo Acerbo, i due sottosegretari, Arrigo Serpieri e Arturo Marescalchi, i rappresentanti ufficiali della Camera e del Senato, numerosissimi parlamentari, il principe Potenziani, presidente dell'Istituto internazionale di agricoltura, l'uomo che fu il primo a credere nelle ricerche di Strampelli a Rieti. Da tutta Italia giunsero oltre tremila rappresentanti di tutte le istituzioni agrarie, dai sindacati agli ispettorati provinciali alle cattedre ambulanti, a tutti gli istituti scientifici e accademici del Paese. La citt\u00e0 di Rieti gli confer\u00ec la cittadinanza onoraria.\nNonostante fosse un'autorit\u00e0 nel campo della genetica, Strampelli non figur\u00f2 fra i firmatari del Manifesto della Razza.\nMor\u00ec nel 1942, suscitando notevole cordoglio e commozione in Italia. I funerali si svolsero in forma solenne, ma in maniera estremamente austera: l'unica corona di fiori sul feretro fu quella inviata personalmente da Mussolini.\nStrampelli scienziato: lo studio degli ibridi.\nNello studio dell'ibridazione, Strampelli mise in atto un programma di grande validit\u00e0, considerate le conoscenze dell'epoca, che coniugava rigore e pragmatismo. Introdusse notevoli elementi innovativi nel suo campo, come l'ibridazione intraspecifica fra variet\u00e0 distanti, l'ibridazione intraspecifica fra variet\u00e0 addomesticate e selvatiche di grano, la selezione fenotipica di oltre un milione di piante, basandosi sull'ibridazione intervarietale e la ricombinazione genetica (nei cereali autogami).\nFece inoltre realizzare una rete di stazioni di ricerca in tutta Italia, che consentiva la raccolta selettiva di dati di zone diverse sotto gli aspetti sia naturali che socio-economici.\nPer realizzare le nuove specie, Strampelli part\u00ec da un concetto opposto a quello pi\u00f9 diffuso nei primi anni del Novecento. Invece di tentare di estendere il ciclo vegetativo delle piante per accumulare pi\u00f9 sostanze nutritive, cerc\u00f2 di sviluppare grani di rapida maturazione e alto rendimento. L'obiettivo era evitare la siccit\u00e0 estiva, portando a maturazione le messi prima d'agosto. Inoltre si impegn\u00f2 anche nella creazione di specie resistenti alla ruggine (in particolare alla ruggine bruna) e a taglia bassa, in grado di resistere meglio alla siccit\u00e0 o all'allettamento.\nIn sintesi l'obiettivo del genetista marchigiano fu la creazione di variet\u00e0 in grado di rispondere ai tre principali flagelli che si abbattevano sulle coltivazioni cerealicole:\nQuest'ultimo obiettivo ebbe anche il risultato di anticipare la mietitura, riducendo l'esposizione dei contadini alla zanzara anofele. Precedentemente, infatti, il grano giungeva a maturazione nel picco di diffusione delle zanzare malariche. La precocit\u00e0 della maturazione ottenuta con il grano \"Ardito\" consent\u00ec inoltre di usare coltivazioni annuali (lino, tabacco, riso etc.) come intercalari, con grande profitto per le aziende agricole.\nI successi.\nIl primo risultato di rilievo di Strampelli, nel 1905, fu il grano \"Carlotta\", dedicato alla moglie. Questa variet\u00e0 era un incrocio fra il \"Rieti\" e la variet\u00e0 francese \"Massy\", caratterizzata da elevata elasticit\u00e0 dei fusti e una produttivit\u00e0 superiore di 5-7 quintali per ettaro alla media dell'epoca. Si trattava inoltre di una variet\u00e0 adatta alle zone a clima freddo del centro-sud Italia. Questa variet\u00e0 venne presentata nel 1914, assieme al \"Gregorio Mendel\". Il principale difetto di questo grano \u2013 la scarsa resistenza alla \"stretta\", cio\u00e8 una forma di rachitismo delle spighe causata dalla siccit\u00e0 \u2013 spinse lo scienziato sulla strada che lo condusse alla creazione dell'\"Ardito\". \nQuest'ultimo seme, ottenuto nel 1913 incrociando il grano \"Rieti\" (resistente alla ruggine) coll'olandese \"Wilhelmina Tarwe\" (ad alta resa) e quindi col grano rosso giapponese (giapponese: \u8d64\u5c0f\u9ea6, \"Akakomugi\", resistente all'allettamento e a maturazione precoce), fu il pi\u00f9 importante di quelli creati dello studioso. Negli anni successivi sarebbe stato scoperto che l'accoppiata era stata ottenuta unendo due geni \u2013 lo Rht8 e il Ppd-D1 \u2013 responsabili rispettivamente del fusto corto e resistente all'allettamento e dell'insensibilit\u00e0 al fotoperiodo, dunque della precocit\u00e0 della maturazione a prescindere dall'illuminazione dell'anno. I due geni risultano presenti nel medesimo cromosoma della pianta, e quindi Strampelli pot\u00e9 farli acquisire a quasi tutti gli ibridi prodotti successivamente.\nIn dieci anni di lavoro, Strampelli riusc\u00ec a sviluppare dodici tipi diversi di grani sfruttabili commercialmente, tra cui i tipi \"Gregorio Mendel\", \"Luigia Strampelli\", \"Varrone\". Cre\u00f2 variet\u00e0 di grano ad alto rendimento e resistenza, specialmente adatte alla panificazione, tra cui il \"Villa Glori\", il \"Mentana\", lo \"Edda\", il \"Balilla\", il \"Fanfulla\", il \"Littorio\". Cre\u00f2 speciali grani resistenti alle condizioni atmosferiche e adatti alle coltivazioni montane (\"Virgilio\" e \"Cambio\"). Le variet\u00e0 \"Mentana\", \"Villa Glori\" e \"Damiano Chiesa\" discendono direttamente, come l'\"Ardito\", dall'incrocio fra \"Rieti\" e \"Akakomugi\". Creazione di Strampelli \u00e8 anche il grano Cappelli, dedicato al senatore del Regno Raffaele Cappelli che, appassionato di agronomia, mise a disposizione di Strampelli le sue tenute agricole in provincia di Foggia. Qui, a partire dal 1907 Strampelli selezion\u00f2 e incroci\u00f2 grani duri autoctoni del Sud Italia e delle isole e provenienti da altri Paesi del Mediterraneo ottenendo, nel 1915, a partire dalla variet\u00e0 tunisina \"Jeanh Rhetifah\", proprio il grano \"\"senatore Cappelli\", il quale ebbe un periodo di grande successo nel 1920 e venne diffusamente utilizzato sino al 1975 per poi vedere scemare drasticamente la sua diffusione sino al 1991, quando ne fu gradualmente ripreso l'uso.\nNel 1923, Strampelli present\u00f2 alla \"Esposizione di Agricoltura, Industria ed Arti applicate\" di Roma 35 nuove variet\u00e0 di grano. In questo periodo, a partire dal \"Rieti\", svilupp\u00f2 una variet\u00e0 incrociata con la segale, dando vita al grano \"Terminillo\". Il Terminillo era resistente alla pi\u00f9 diffusa malattia dell'epoca, la ruggine, ed era adatto alle coltivazioni in montagna. Al contrario di altri grani creati con lo stesso procedimento, non era sterile e quindi offriva un prodotto efficace dal punto di vista commerciale.\nIn tutto durante la sua carriera, il professore produsse circa 800 diversi incroci di grano e 65 variet\u00e0 diverse, applicandosi per\u00f2 anche ad altre specie vegetali (mais, avena, orzo, segale, foraggi, pomodori, lenticchie, piselli, fagioli, barbabietole da zucchero, ricino, fragole, patate, canapa). Ottenne anche un incrocio fruttifero fra pesco e mandorlo. Integr\u00f2 il lavoro di ricerca con gli studi sulle tecniche di concimazione, fu un sostenitore delle metodologie di rotazione periodica delle colture, tent\u00f2 esperimenti per dimostrare l'influsso dell'elettricit\u00e0 sulla crescita dei grani e pubblic\u00f2 alcuni studi sulle pi\u00f9 diffuse variet\u00e0 di frumento.\nI grani \"precoci\" esistenti erano, prima di Strampelli, in genere inadatti alla coltivazione sul territorio italiano. Nonostante la fondazione a Rieti, nel 1905 dell'Associazione degli Agricoltori locali, occorsero molti anni e l'impegno propagandistico e pedagogico della \"Battaglia del grano\" per imporre le nuove variet\u00e0 nelle coltivazioni italiane. Negli anni quaranta, Strampelli cre\u00f2 tre nuove variet\u00e0, \"San Pastore\", \"Velino\" e l'\"Alal\u00e0\" (poi \"Turano\"), prima di morire a Roma il 23 gennaio 1942.\nI benefici produttivi.\nCon il lavoro di Strampelli il rendimento medio pass\u00f2, secondo Gian Tommaso Sciarascia Mugnozza, dai 10,4 quintali per ettaro del periodo 1910-13 a 14,2 quintali negli anni 1930-33, in valore assoluto da 4,9 a 7 milioni di tonnellate di grano. Secondo Pogna, Lorenzetti e Giorgi invece la produttivit\u00e0 pass\u00f2 dai 9,5 q/ha a 14,6. Sempre secondo la stessa fonte, nel 1932 le \"Sementi Elette\" erano coltivate su oltre il 30% della superficie granaria nazionale, salendo negli anni quaranta al 66,5% della superficie complessiva. Nel 1932 la percentuale delle variet\u00e0 di Strampelli sul totale di quelle commercializzate era del 100% in Sardegna, del 99,3% in Calabria, del 98,1% in Basilicata, del 96,6% in Lombardia, del 94,6% in Puglia e del 94,4% in Veneto. Un decennio dopo la sua morte, oltre met\u00e0 della superficie granaria era coltivata con variet\u00e0 strampelliane e ancora negli anni settanta il \"San Pastore\" era la variet\u00e0 pi\u00f9 coltivata in Italia e in numerose parti del mondo.\nNei vari concorsi indetti negli anni trenta, le aziende agricole che facevano uso di sementi Strampelli risultavano in testa alle classifiche di produzione. In un concorso del 1930 nelle province di Brescia, Pavia, Cremona e Bergamo, le prime otto aziende classificate utilizzavano le variet\u00e0 \"Villa Glori\", \"Mentana\" e \"Ardito\", raggiungendo produzioni di oltre 50 q/ha. Lo stesso anno in un altro concorso nelle province di Brescia e Cremona il vincitore aveva ottenuto una resa di 60,9 q/ha con \"Mentana\" e 61,35 q/ha con \"Villa Glori\", produzioni eccezionali per l'epoca.\nLa diffusione delle nuove sementi protesse l'Italia delle catastrofiche carestie che flagellarono altri Paesi europei, come la Grecia, durante gli ultimi anni della seconda guerra mondiale e nell'immediato dopoguerra. Ci\u00f2 suscit\u00f2 l'interesse degli Alleati, che cercarono di acquisire i risultati delle sue ricerche. Anche i Paesi balcanici, duramente colpiti dalla fame causata dalla guerra, inviarono i loro incaricati affinch\u00e9 fossero messi a conoscenza delle nuove sementi create da Strampelli. Uno studio sulla ruggine del grano pubblicato nel 1937 dall'allievo di Strampelli Alviero Dionigi, per esempio, fu ritenuto interessante dalle autorit\u00e0 dagli Stati Uniti d'America, copiato e classificato \"segreto\" per alcuni anni per le sue possibili utilizzazioni nella realizzazione di un'arma biologica per distruggere le coltivazioni del nemico.\nLa \"Vittoria del grano\".\nNei primi anni venti il sovrano e il capo del Governo si recarono pi\u00f9 volte a visitare le coltivazioni sperimentali. Mussolini si decider\u00e0 a lanciare la \"Battaglia del grano\" solo dopo aver avuto diversi colloqui con Strampelli, convincendosi della fattibilit\u00e0 del progetto.\nStrampelli, sempre schivo verso la politica, si iscrisse al Partito Fascista nel 1925, dopo essere stato chiamato direttamente da Mussolini ad un ruolo centrale nella \"battaglia del grano\", come riconoscimento per le sue ricerche. La campagna di incremento della produzione cerealicola italiana rappresent\u00f2 per il professore la possibilit\u00e0 di realizzare sul campo i risultati e gli obiettivi dei suoi studi, inquadrati nella \"battaglia\" mussoliniana accanto a una pi\u00f9 ampia visione del problema agricolo italiano: la \"battaglia del grano\" infatti, oltre ad un mero incremento della produttivit\u00e0 per ettaro, avrebbe dovuto avere anche altri risultati propagandistici, pedagogici e sociali.\nGrazie ai grani di Strampelli, la \"battaglia del grano\" ottenne di ridurre il fabbisogno nazionale di oltre due milioni di tonnellate di grano all'anno, senza aumentare la superficie coltivata. All'alba della seconda guerra mondiale quasi il 90% della superficie frumentaria italiana era coltivata a sementi Strampelli. Secondo uno studio pubblicato nel 2020, lo stimolo della \"battaglia\" all\u2019adozione delle sementi sviluppate da Strampelli e i conseguenti perfezionamenti tecnici nella produzione di grano indussero un\u2019accelerazione della transizione della forza lavoro dall\u2019agricoltura all\u2019industria, favorendo lo sviluppo economico locale nel lungo periodo.\nStrampelli nel 1926, diede vita all'Associazione Riproduttore Sementi di Rieti, che avrebbe dovuto potenziare la distribuzione delle sementi sul territorio.\nL'impegno sociale e filantropico.\nDurante la sua attivit\u00e0 di agronomo, Strampelli non si occup\u00f2 solo di ricerca scientifica, ma anche di problemi sociali: lo studioso era sempre stato ben consapevole del ruolo e dell'importanza della forza lavoro agricola, nonch\u00e9 dei problemi che affliggevano i contadini e le loro famiglie. Era convinto che la cooperazione fra gli uomini potesse alleviare le sofferenze umane e raggiungere risultati progressivi, sia in termini materiali che di dignit\u00e0 dell'uomo e del lavoratore. Per queste convinzioni aveva fondato il 25 marzo 1891 a Crispiero la Societ\u00e0 Agricolo-Operaia di Mutuo Soccorso, una delle prime nel suo genere, con il compito di sostenere le famiglie di agricoltori e operai marchigiani nei momenti di difficolt\u00e0 e nella malattia, andando a costituire uno dei primi enti mutualistici italiani.\nNel gennaio 1915, in seguito al disastroso terremoto della Marsica, si applic\u00f2 alacremente all'assistenza ai sinistrati, inviando aiuti nelle zone colpite e provvedendo all'assistenza a 160 bambini orfani o dispersi in un convento locale.\nNonostante i successi nazionali e internazionali (in particolare in Argentina, Messico, Portogallo e Cina) delle qualit\u00e0 di grano create dall'agronomo, Strampelli non volle mai sottoporre a brevetto le sementi, un'azione che, se compiuta, l'avrebbe reso uno degli uomini pi\u00f9 ricchi della sua epoca. Condusse invece una vita modesta e disinteressata, considerandosi un semplice \"impiegato dello Stato, e di lavorare per lo Stato e per la patria\". Al momento della pensione per raggiunti limiti d'et\u00e0 rifiut\u00f2 i trattamenti speciali che gli furono offerti e cui avrebbe avuto diritto per gli alti meriti che lo Stato italiano gli riconosceva.\nL'eredit\u00e0.\nIn vita Strampelli non fu autore molto prolifico, preferendo l'attivit\u00e0 pratica alla divulgazione. Nonostante la sua notevole fama e il forzato coinvolgimento nel Senato del Regno, rimase sempre ai bordi della vita pubblica per una scelta caratteriale. Dopo la sua morte fu rapidamente dimenticato anche a causa della sua compromissione col Fascismo. Sembra che Strampelli fosse fra i candidati per il Nobel all'inizio degli anni trenta, ma si ritiene che la sua adesione al Fascismo fece probabilmente abortire la proposta.\nDopo la sua morte (1942) l'Istituto Nazionale di Genetica per la Cerealicoltura da lui fondato venne intitolato al suo nome, ma solo fino al 1967 quando il titolo venne tolto e l'istituto riorganizzato (per mezzo della legge n.1318 del 1967).\nIl CERMIS (Centro Ricerche e Sperimentazione per il Miglioramento Vegetale) fondato nel 1983 a Tolentino \u00e8 intitolato a Nazareno Strampelli.\nNel 1950 al suo nome \u00e8 stato dedicato l'Istituto di Genetica e Sperimentazione Agraria di Lonigo in provincia di Vicenza. Negli anni sessanta il suo discepolo Cirillo Maliani cre\u00f2 una variet\u00e0 di grano che battezz\u00f2 col nome di \"Nazareno Strampelli\".\nI suoi allievi continuarono degnamente il suo lavoro, alcuni divenendo genetisti di fama: fra questi Roberto Forlani, Alviero Dionigi e Cirillo Maliani. Le istituzioni pubbliche siciliane, l'ENEA, la Federconsorzi e l'Istituto sperimentale per la cerealicoltura continuarono il suo lavoro nel dopoguerra seguendo i suoi schemi operativi.\nIn suo onore sono state intitolate diverse vie, a Roma e in vari altri comuni italiani: a Cesena, Foggia, Montagnana, Padova e Rieti, nei quali cui si utilizza la variante \"Nazzareno\", nonch\u00e9 a Badia Polesine, a Castelraimondo e Ardea, in cui il nome \u00e8 indicato come \"Nazareno\".\nStrampelli nei mezzi di comunicazione.\nNel 2005 \u00e8 stato realizzato un film-documentario: \"\"Nazareno Strampelli e il grano - segreti di una storia millenaria\" del regista piemontese Giancarlo Baudena. Il film \u00e8 stato girato nelle Marche, a Rieti, a Roma, in Piemonte e in Argentina, dove Strampelli aveva condotto esperimenti insieme al figlio Benedetto. Per la realizzazione sono state usate automobili d'epoca e oltre 200 comparse in costume. Il ruolo di Strampelli \u00e8 stato interpretato da Carlo Greco, mentre Carlotta Parisani \u00e8 impersonata da Consuelo Ciatti.\nNell'autunno 2008 sono iniziate le riprese di un lungometraggio sulla vita di Strampelli, \"L'uomo del grano\"\", sempre ad opera di Giancarlo Baudena accompagnato da Claudio Zamarion, direttore della fotografia.\nIl film \u00e8 stato presentato in prima assoluta al cinema \"Manzoni\" di Castelraimondo il 29 maggio 2009 (143\u00ba compleanno dello studioso), solo per il personale che ha lavorato alla produzione, ed \u00e8 stato poi proiettato al pubblico in anteprima mondiale il 3 dicembre 2009 al cinema \"Moderno\" di Rieti.\nIl riconoscimento internazionale postumo.\nAll'inizio degli anni sessanta l'agronomo Norman E. Borlaug condusse ricerche che rappresentano l'ideale continuazione di quelle di Strampelli, delle quali era all'oscuro, giungendo a risultati analoghi per i quali fu insignito di un Premio Nobel. Tuttavia alla base del lavoro di Borlaug vi sono i risultati ottenuti da Strampelli: infatti la variet\u00e0 \"Mentana\" era stata esportata in Messico, nello Stato del Sonora e sperimentata nella tenuta del governatore, venendo considerata la migliore tra 30-40 altre variet\u00e0 sperimentali importate: in seguito, fu una delle variet\u00e0 da cui Borlaug part\u00ec per realizzare i suoi esperimenti.\nAl lavoro di Nazareno Strampelli viene finalmente riconosciuto, sin dall'ultima decade del XX secolo, il merito di aver realizzato la \"Prima rivoluzione verde\" e posto le basi per la seconda. Anche la diffusione del gene del nanismo del grano Rht8 \u00e8 oramai universalmente attribuita agli incroci realizzati da Strampelli col grano giapponese \"Akagomugi\". Tuttavia gi\u00e0 negli anni settanta alcuni studiosi consideravano il lavoro di \"breeding\" di Strampelli come eccezionale: C. F. Konzak, dell'universit\u00e0 di Pullman, per un campione puro di semente \"Mentana\" \u00ab avrebbe pagato qualsiasi prezzo, giacch\u00e9 lo considerava un capolavoro genetico \u00bb.\nA partire dagli anni novanta gli studi di Strampelli sono stati riconosciuti anche all'estero come base della \"Rivoluzione verde\". Il genetista inglese Anthony John Worland nel 1999 in un articolo specialistico pubblicato su \"Journal of Genetics and Breeding\" ha scritto:\nLe \"Sementi Elette\" all'estero.\nLe \"cultivar\" prodotte da Strampelli furono largamente esportate a partire dal 1924 fino allo scoppio della Seconda guerra mondiale.\nGli studi di Strampelli erano noti in Russia sin dagli inizi del secolo. Partendo dalle sue variet\u00e0, Andrej Afanas'evi\u010d Sapegin cre\u00f2 la variet\u00e0 \"Odessa 3\", coltivata per oltre mezzo secolo su 7 milioni di ettari nell'ex Unione Sovietica. La variet\u00e0 \"Ardito\" fu utilizzata da Pavel Pantelejmonovi\u010d Luk'janenko per creare il \"Bezostaja 1\", capostipite genealogico di oltre 200 \"cultivar\" di grani teneri e duri attuali.\nI grani \"Ardito\", \"Mentana\" e \"Villa Glori\" alla fine degli anni trenta furono esportati in Cina, dove vennero apprezzati e si diffusero rapidamente. \"Ardito\", \"Virgilio\", \"San Pastore\" e altre variet\u00e0 delle \"Sementi Elette\" furono ampiamente coltivati nel Sichuan e nelle vallate dei fiumi cinesi, contribuendo a quintuplicare la produzione media da 7 a 35 q/ha. Per circa un ventennio le variet\u00e0 strampelliane (assieme ad un centinaio di variet\u00e0 derivate direttamente da esse) furono ampiamente diffuse in Cina. Inoltre tra le variet\u00e0 attualmente coltivate, 189 derivano direttamente dai frumenti di Strampelli e altre 400 circa hanno antenati italiani. In soli trent'anni, le coltivazioni di questi grani arrivarono a 4,5 milioni di ettari, tre volte tanto l'estensione di tutte le coltivazioni italiane di frumento. I grani che avevano favorito la vittoria fascista nella \"Battaglia del grano\" favorirono un'altra rivoluzione, quella maoista in Cina.\nNell'ex Jugoslavia fra 1958 e 1988 la produzione media di grano tenero \u00e8 passata da 12,5 a 41,9 q/ha grazie all'introduzione di variet\u00e0 derivate dal \"S. Pastore\". Queste stesse variet\u00e0 hanno significativamente contribuito all'incremento della produzione in Ungheria, Slovacchia, Bulgaria e Romania.\nL'Australia ricevette nel 1926 da Strampelli l'\"Ardito\". La bassa taglia di questa \"cultivar\" era importante per il clima australiano, dove potevano verificarsi condizioni di siccit\u00e0. Complessivamente Strampelli invi\u00f2 in Australia 104 variet\u00e0 di grano tra cui il \"Mentana\", dal quale deriv\u00f2 il \"Gamenya\", coltivato dal 1962 fino al 1997.\nIn Sudamerica Strampelli e le sue variet\u00e0 hanno avuto una fortissima influenza, anche a livello politico. In Brasile si sono largamente diffuse variet\u00e0 precoci derivate dal \"Mentana\". In Argentina e Uruguay sono state introdotte variet\u00e0 a bassa taglia e precoci derivate da \"Ardito\", \"Mentana\" o da entrambe. In Argentina Strampelli ha anche orientato la politica granaria, suggerendo al Ministero dell'Agricoltura di riprendere in servizio il genetista William Blackhouse, che aveva iniziato nel 1913 alcune ricerche, e che pot\u00e9 portarle a termine sviluppando due variet\u00e0 argentine (la \"38MA\" e la \"Lin Calel\"), progenitrici delle moderne variet\u00e0 di quel Paese.\nAnche in Francia, Cile, Messico, Spagna e Portogallo si fece largo uso di \"Sementi Elette\". In Portogallo nel 1934 le variet\u00e0 \"Mentana\", \"Ardito\", \"Carlotta Strampelli\" e \"Vittorio Veneto\" erano tra le pi\u00f9 coltivate nei distretti di Portalegre e \u00c9vora.\nOpere.\nNazareno Strampelli non scrisse molto nel corso della sua vita, soprattutto considerando la sua intensa attivit\u00e0 di ricerca e nonostante fosse sollecitato da istituti, riviste e pubblicazioni scientifiche. Firm\u00f2 circa quaranta articoli scientifici dal 1896 al 1925 e\u00a0\u2013 per gli impegni assunti durante il regime fascista\u00a0\u2013 poco pi\u00f9 di una decina dal 1926 al 1941. Per tutta la vita pens\u00f2 che fare fosse pi\u00f9 importante che scrivere, e in almeno tre casi documentati don\u00f2 i risultati delle proprie ricerche a colleghi affinch\u00e9 ne scrivessero loro. Nel 1932, per il decennale della Rivoluzione Fascista, diede alle stampe un volume nel quale, parlando delle proprie pubblicazioni, le stigmatizza, meravigliandosi \"d'aver sprecato tanta carta\".\nOltre a saggi, monografie e pubblicazioni scientifiche, l'opera di Strampelli pu\u00f2 essere proficuamente completata da una serie di scritti di diversa natura, che consistono il pi\u00f9 delle volte in rendiconti accademici, atti di congressi o relazioni ufficiali redatte per enti governativi e federazioni.\nScritti Camerinesi.\nPubblicazioni scientifiche presso l'Universit\u00e0 di Camerino\nArticoli scientifici sul Bollettino del Comizio Agrario Camerinese\nArticoli sul settimanale Chienti e Potenza\nAltri scritti\nScritti del periodo di Rieti.\nRendiconti della Reale Accademia nazionale dei Lincei\nPubblicazioni inerenti all'Istituto nazionale di genetica per la cerealicoltura\nAtti di Congressi, mostre, conferenze\nPubblicazioni del Ministero dell'agricoltura e della Societ\u00e0 agraria italiana\nArticoli vari\nOnorificenze.\nNazareno Strampelli ricevette diverse onorificenze: dal 1909 al 1939, fu insignito delle varie classi dell'Ordine della Corona d'Italia e dell'Ordine dei Santi Maurizio e Lazzaro.\nBibliografia.\nSaggi e monografie\nPubblicazioni\nAtti di convegno\nFilm e documentari\nVoci correlate.\nSettori scientifici\nStoria\nEnti e associazioni\nPersonalit\u00e0"}
{"id": "106792", "revid": "287204", "url": "https://it.wikipedia.org/wiki?curid=106792", "title": "Speedway", "text": "Lo speedway, anche detta dirt track, \u00e8 una tipologia di track racing che si corre su piste ovali in terra della lunghezza minima di 340 metri e massima di 420 metri (misurate a 1 metro dalla corda). Il fondo pu\u00f2 essere di diversa natura: o solo terra oppure sassi, granito, ghiaccio o ghiaia. Su tutte queste superfici i piloti devono far ricorso a tutta la loro abilit\u00e0 per controllare le sbandate e le derapate della moto in curva.\nOrigine.\nL'origine dello speedway \u00e8 controversa: sembra sia nato in Australia, nel Nuovo Galles del Sud, nel secondo decennio del XX secolo, ma anche negli Stati Uniti intorno agli anni trenta si effettuavano gare su piste sabbiose di lunghezza superiore al miglio. Non \u00e8 un caso che il primo campionato del mondo del 1936 veda sul podio due australiani Lionel Van Praag e Bluey Wilkinson, nel 1937 vi furono invece 3 piloti statunitensi: Jack Milne, Wilbur Lamoreaux e Cordy Milne.\nTipo di moto.\nLe moto usate per lo speedway hanno caratteristiche peculiari: motore di 500 cm\u00b3 a 4 tempi superquadro ad aste e bilancieri con lubrificazione a perdita d'olio; il combustibile \u00e8 l'alcol metilico. Le moto (attualmente le ceche Jawa, le italiane GM Motori e le svizzere Gerhard Engine) sono prive di cambio e di ammortizzatori posteriori; mancano inoltre i freni, che sarebbero pericolosamente inutili in quanto tutta la tecnica di guida si basa sulla derapata che il pilota effettua affrontando le curve della pista. Il peso minimo della moto \u00e8 di 77\u00a0kg.\nCompetizione.\nUna classica gara di speedway si svolge su 20 batterie di quattro giri di pista ciascuna con partenza da fermo che i 16 piloti in gara devono affrontare in quattro per volta; ogni pilota partecipa cos\u00ec a 5 batterie e affronta a rotazione tutti gli altri. Il punteggio assegnato per ogni batteria \u00e8 di 3, 2, 1 e 0 punti; vince ovviamente chi, al termine della gara, totalizza il punteggio maggiore.\nDiffusione.\nLo speedway \u00e8 molto seguito in Polonia, Australia, Gran Bretagna e nei paesi scandinavi. \u00c8 pure molto popolare in Nuova Zelanda, USA e in Canada.\nIn Italia venne importato da Adolfo Marama Toyo, un marinaio istriano, poi divenuto celebre pilota e progettista di motori, che aveva conosciuto la specialit\u00e0 durante i suoi viaggi in Australia. Lo stesso Toyo organizz\u00f2 le prime competizioni nello stadio Littorio di Trieste e nello stadio Moretti di Udine, durante la prima met\u00e0 degli anni trenta. Attualmente, lo speedway si pratica principalmente nel Triveneto, dove esistono alcune piste come quella di Lonigo, Giavera del Montello e Terenzano, frazione di Pozzuolo del Friuli, oltre a quella ormai dismessa di Piavon nel comune di Oderzo.\nA livello agonistico lo speedway \u00e8 regolamentato dalla Federazione Internazionale di Motociclismo ed esistono numerose competizioni di alto livello, prima fra tutte la Speedway Grand Prix.\nEsiste anche una variante dello speedway che prevede competizioni sul ghiaccio: l'ice speedway."}
{"id": "106793", "revid": "6923", "url": "https://it.wikipedia.org/wiki?curid=106793", "title": "Eurovision Song Contest 1970", "text": "Il quindicesimo Gran Premio Eurovisione della Canzone si tenne a Amsterdam (Paesi Bassi) il 21 marzo 1970.\nStoria.\nIn disaccordo con il risultato e con il sistema di voto usato l'anno prima, Finlandia, Norvegia, Portogallo e Svezia decisero di non prendere parte al \u201cGran Premio\u201d del 1970, riducendo il numero di partecipanti a dodici. All'inizio il futuro della manifestazione fu incerto proprio a causa del fatto che quattro paesi vinsero il concorso precedente, ma poi si decise di estrarre a sorte, fra i quattro vincitori, il paese che avrebbe organizzato il \"Gran Premio dell'Eurovisione\". I Paesi Bassi vinsero e ospitarono il concorso.\nFu introdotta una nuova regola nel sistema di voto per evitare possibili spareggi. Se due o pi\u00f9 canzoni avessero ricevuto lo stesso numero di voti esse sarebbero state immediatamente eseguite ancora una volta e tutte le giurie, tranne quelle dei paesi in questione, avrebbero votato per alzata di mano quella che preferivano. Nell'evento improbabile di un ulteriore pari merito in cui il voto non avrebbe potuto scegliere fra due canzoni il concorso sarebbe stato vinto dai due paesi.\nDurante le prove generali la scenografia croll\u00f2, ma durante la diretta tutto si svolse nel migliore dei modi.\nTutte le esibizioni furono introdotte da un breve filmato girato nei paesi d'origine dei cantanti; la cartolina eurovisiva era nata. La cantante Dana, rappresentante dell'Irlanda, vinse con \"All kinds of everything\". Altre stelle di quell'edizione furono David Alexandre Winter, all'ottavo posto con \"Je suis tomb\u00e9 du ciel\", per il Lussemburgo; Julio Iglesias, al quarto posto con \"Gwendolyne\", rappresentante della Spagna; Henri D\u00e8s, a pari merito con la Spagna al quarto posto con \"Retour\", per la Svizzera; Mary Hopkin, al secondo posto con \"Knock, knock (Who's there?)\" per il Regno Unito e Katja Ebstein, che si classific\u00f2 al terzo posto con \"Wunder gibt es immer wieder\", per la Germania. L'Italia \u00e8 rappresentata da Gianni Morandi con \"Occhi di ragazza\", brano che si piazz\u00f2 all'ottavo posto.\nStruttura di voto.\nDieci membri della giuria di ogni nazione distribuisce dieci punti tra le loro canzoni preferite.\nOrchestra.\nDiretta dai maestri: Augusto Alguer\u00f3 (Spagna), Johnny Arthey (Regno Unito), Christian Bruhn (Germania), Mario Capuano (Italia), Bernard G\u00e9rard (Svizzera), Raymond Lef\u00e8vre (Lussemburgo), Franck Pourcel (Francia), Jack Say (Belgio), Mojmir Sepe (Jugoslavia), Dolf van der Linden (Paesi Bassi e Irlanda) e Jimmy Walter (Monaco).\nClassifica.\n4 punti"}
{"id": "106801", "revid": "6392", "url": "https://it.wikipedia.org/wiki?curid=106801", "title": "Lavoro meccanico", "text": ""}
{"id": "106802", "revid": "277947", "url": "https://it.wikipedia.org/wiki?curid=106802", "title": "Don Chisciotte della Mancia", "text": "Don Chisciotte della Mancia (\"El Ingenioso Hidalgo Don Quijote de la Mancha\") \u00e8 un romanzo spagnolo di Miguel de Cervantes Saavedra, pubblicato in due volumi, nel 1605 e 1615. \u00c8 annoverato non solo come la pi\u00f9 influente opera del Siglo de Oro e dell'intero canone letterario spagnolo, ma un capolavoro della letteratura mondiale nella quale si pu\u00f2 considerare il primo romanzo moderno. Vi si incontrano, bizzarramente mescolati, sia elementi del genere picaresco sia del romanzo epico-cavalleresco, nello stile del \"Tirant lo Blanch\" e del \"Amad\u00eds de Gaula\". I due protagonisti, Alonso Chisciano (o Don Chisciotte) e Sancho Panza, sono tra i pi\u00f9 celebrati personaggi della letteratura di tutti i tempi.\nIl pretesto narrativo ideato dall'autore \u00e8 la figura dello storico Cide Hamete Benengeli, di cui Cervantes dichiara di aver ritrovato e fatto tradurre il manoscritto in arabo aljamiado, nel quale sono raccontate le vicende di Don Chisciotte. Oltre l'artificio letterario dal forte valore parodico, l'invenzione di questo narratore inaffidabile e di altri filtri narrativi destinati a creare ambiguit\u00e0 nel racconto \u00e8 una delle pi\u00f9 fortunate innovazioni introdotte da Cervantes.\nL'opera di Cervantes fu pubblicata nel 1605 quando l'autore aveva 57 anni. Il successo fu tale che Alonso Fern\u00e1ndez de Avellaneda, pseudonimo di un autore fino ad oggi sconosciuto, pubblic\u00f2 la continuazione nel 1614. Cervantes, disgustato da questo \"sequel\", decise di scrivere un'altra avventura del Don Quijote - la seconda parte - pubblicata nel 1615. Con oltre 500 milioni di copie, \u00e8 il romanzo pi\u00f9 venduto della storia.\nTrama.\nIl protagonista della vicenda - un uomo sulla cinquantina, forte di corporatura, asciutto di corpo e di viso - \u00e8 un \"hidalgo\" spagnolo di nome Alonso Quijano, morbosamente appassionato di romanzi cavallereschi. Per scoprire le altre caratteristiche del nostro eroe sar\u00e0 utile leggere \"La vita di don Chisciotte e Sancho Panza\" (1905) di Miguel de Unamuno, il quale per\u00f2 d\u00e0 una lettura e un'interpretazione molto personale e parziale del grande romanzo. Le letture condizionano a tal punto il personaggio da trascinarlo in un mondo fantastico, nel quale si convince di essere chiamato a diventare un cavaliere errante. Si mette quindi in viaggio, come gli eroi dei romanzi, per difendere i deboli e riparare i torti. Alonso diventa cos\u00ec il cavaliere don Chisciotte della Mancia e inizia a girare per la Spagna. Nella sua follia, Don Chisciotte trascina con s\u00e9 un contadino del posto, Sancio Panza, cui promette il governo di un'isola a patto che gli faccia da scudiero.\nCome tutti i cavalieri erranti, Don Chisciotte sente la necessit\u00e0 di dedicare a una dama le sue imprese. Lo far\u00e0 scegliendo Aldonza Lorenzo, una contadina sua vicina, da lui trasfigurata in una nobile dama e ribattezzata Dulcinea del Toboso.\nPurtroppo per Don Chisciotte, la Spagna del suo tempo non \u00e8 quella della cavalleria e nemmeno quella dei romanzi picareschi, e per l'unico eroe rimasto le avventure sono scarsissime. La sua visionaria ostinazione lo spinge per\u00f2 a leggere la realt\u00e0 con altri occhi. Inizier\u00e0 quindi a scambiare i mulini a vento con giganti dalle braccia rotanti, i burattini con demoni, le greggi di pecore con eserciti arabi, i quali sottomisero la Spagna al loro dominio dal 711 al 1492. Combatter\u00e0 questi avversari immaginari risultando sempre sonoramente sconfitto, e suscitando l'ilarit\u00e0 delle persone che assistono alle sue folli gesta. Sancho Panza, dal canto suo, sar\u00e0 in alcuni casi la controparte razionale del visionario Don Chisciotte, mentre in altri frangenti si far\u00e0 coinvolgere dalle ragioni del padrone.\nPrima parte.\nLa prima parte del romanzo \u00e8 preceduta da un prologo tra l'arguto e il serio, nel quale l'autore si scusa per lo stile semplice e per la narrazione esile e \"priva di citazioni\".\nSegue il primo capitolo che tratta delle condizioni, dell'indole e delle abitudini del nobiluomo Don Alonso Quijano, di un borgo della Mancia, di cui non vale la pena ricordare l'esatta denominazione:\nCon lui vivono una governante sulla quarantina, una nipote di vent'anni e un domestico. Inaspettatamente, la passione per la letteratura cavalleresca si trasforma a un tratto in una forma di delirio; Alonso decide quindi di farsi cavaliere errante e di andarsene armato a cavallo in giro per il mondo, facendo piazza pulita di tutte le ingiustizie, le prepotenze e i soprusi. Immagina come proprio futuro premio la corona di Imperatore di Trebisonda e cos\u00ec inizia a mettere in atto il suo progetto.\nCome prima cosa ripulisce e rimette in sesto alcune armi che erano appartenute ai suoi avi; poi si reca dal suo ronzino che gli sembra, anche se malconcio, persino superiore al leggendario Bucefalo di Alessandro Magno. Poich\u00e9 al ronzino manca un nome, Don Alonso decide di chiamarlo Ronzinante, ovvero \"primo fra tutti i ronzini del mondo\"; solo in seguito pensa di nobilitare in qualche modo anche il proprio nome, e decide per \"Don Chisciotte della Mancia\", un nome che pone in evidenza il suo lignaggio e onora la sua terra natale. Ma si rende conto che manca ancora qualcosa:\nLa donna dei sogni viene cos\u00ec identificata in una certa Aldonza Lorenzo, giovane contadina di un piccolo paese vicino che viene subito ribattezzata Dulcinea del Toboso, anche se rimarr\u00e0 sempre all'oscuro di essere diventata la dama di tale cavaliere. Fatti tutti questi preparativi e preoccupato per i danni che pu\u00f2 procurare al mondo tardando a partire, Don Chisciotte si mette presto in viaggio. Cammin facendo si chiede come fare a battersi per nobili cause se nessuno lo aveva armato cavaliere. Il problema \u00e8 risolto a fine giornata quando egli, giunto in un \"nobile castello\" (in realt\u00e0 un'umile osteria) sottopone la questione al \"castellano\" (l'oste). Questi, resosi conto della pazzia del suo cliente, finge di essere un grande signore e con l'aiuto di due donzelle (che sono in realt\u00e0 delle prostitute) lo arma cavaliere. All'alba, Don Chisciotte lascia l'osteria felice e contento.\nNel bosco libera un ragazzo che era stato legato e picchiato da un contadino e riprende la strada alla ventura, quando incontra un gruppo di Toledo che si reca a comprare seta a Murcia; Don Chisciotte, certo che siano cavalieri erranti, grida loro di fermarsi e di dire che in tutto il mondo nessuna era pi\u00f9 bella dell'Imperatrice della Castiglia-La Mancia, Dulcinea del Toboso. I mercanti si fanno gioco di lui e ne nasce una rissa in cui Don Chisciotte, caduto malamente da cavallo, viene bastonato di santa ragione da uno stalliere.\nUn contadino del suo paese, di ritorno dal mulino col carro, lo trova e lo riporta a casa dove la nipote e la governante erano in pensiero per la sua assenza. Il curato del paese e il barbiere, fattagli una visita, si rendono conto del suo stato e decidono di bruciargli tutti i libri di cavalleria nella speranza che guarisca. Ma Don Chisciotte non guarisce e dopo quindici giorni convince un contadino del paese, di buon carattere ma non troppo \"sveglio\", ad andare con lui in veste di scudiero, promettendogli di farlo governatore se avessero conquistato un'isola. Il contadino, che si chiama Sancio Panza, accetta; salito sul suo asinello, parte con Don Chisciotte in sella al suo ronzino per le vie del mondo.\nSono da poco in cammino quando si vedono all'orizzonte trenta o quaranta mulini a vento, che Don Chisciotte scambia per smisurati giganti coi quali vuole subito battagliare. Malgrado gli ammonimenti di Sancio egli si slancia a galoppo contro il primo mulino a vento, cadendo a terra e rimanendo piuttosto malconcio.\nI due riprendono la strada e incontrano una comitiva costituita da due frati dell'ordine di San Benedetto, un cocchio con dentro una dama biscaglina diretta a Siviglia, quattro persone a cavallo di scorta e due mulattieri a piedi. Don Chisciotte scambia i due frati per degli incantatori e la dama per una principessa rapita e ordina loro di liberarla. Seguono altre zuffe.\nRipreso il cammino i due arrivano a una osteria di campagna, che Don Chisciotte nuovamente scambia per un castello, prendendo altres\u00ec le sguattere per delle principesse.\nIn seguito Don Chisciotte incontra un gregge di pecore, prendendolo per un vasto esercito; vedendolo menare colpi agli animali con la lancia in resta, i pastori gli gridano di fermarsi; poich\u00e9 questo non serve, per poco non lo ammazzano:\nDa questo scontro Don Chisciotte perde due denti e da questo momento si chiamer\u00e0 \"Il Cavaliere dalla Trista Figura\".\nUn'altra volta capita a Don Chisciotte e a Sancio di assistere a un funerale notturno; il cavaliere, credendo che il catafalco sia la barella di un cavaliere ferito o morto, decide di far giustizia assalendo uno dei vestiti a lutto. Gli altri, disarmati, si spaventano e scappano. Questa volta Sancio ammira veramente il valore del suo padrone e, quando il caduto si rialza, dice:\nLe avventure di Don Chisciotte proseguono con l'assalto a un barbiere che si recava a prestare i suoi servizi e al quale don Chisciotte toglie la catinella di rame che scambia per l'elmo di Mambrino; poi libera alcuni galeotti attaccando le guardie che li scortano.\nInfine, assalito dalle nostalgie d'amore, decide di ritirarsi a vita di penitenza tra i boschi della Sierra Morena in omaggio alla sua Dulcinea, e rimanda Sancio al paese affinch\u00e9 riferisca alla donzella le sue sofferenze d'amore. Quando il curato e il barbiere vengono a sapere da Sancio le ultime novit\u00e0, riescono con un espediente a ricondurre a casa il penitente.\nLa prima parte del romanzo termina con quattro sonetti in memoria del valoroso don Chisciotte, di Dulcinea, di Ronzinante e di Sancio, seguiti da due epitaffi conclusivi, a dimostrazione che Cervantes non pensava allora di pubblicare la seconda parte del \"Don Chisciotte\".\nSeconda parte.\nLa seconda parte inizia con un \"Prologo\" al lettore, nel quale Cervantes allude al \"secondo Don Chisciotte\", un apocrifo scritto da un autore con lo pseudonimo di Alonso Fern\u00e1ndez de Avellaneda e pubblicato nel 1614, e alle discussioni che ne erano seguite, e promette di esaurire, con questa seconda parte, tutte le avventure dell'hidalgo fino alla morte e alla sepoltura.\nDon Chisciotte \u00e8 curato dalla sua vecchia governante e dalla nipote ma non guarisce e un giorno, all'insaputa di tutti, insieme al suo fido Sancio, riprende le vie per il mondo.\nPrendono subito la via per il Toboso perch\u00e9 don Chisciotte desidera, prima di partire per altre avventure, avere la benedizione della sua Dulcinea. Ma \u00e8 molto difficile scovare questa luminosa bellezza, simbolo di tutte le perfezioni, perch\u00e9 il paese \u00e8 tutto vicoli e casette e non si vede nemmeno un castello o una torre.\nSancio, che ha ormai capito quali sono i capovolgimenti operati dalla fantasia nel cervello di Don Chisciotte, consiglia il padrone di ritirarsi nel bosco per evitare guai con gli abitanti, si offre per trovare la \"bellissima\" e si reca in paese. Al ritorno dice al padrone che tra non molto vedr\u00e0 avanzare la principessa vestita in gran pompa seguita da due damigelle.\nSancio Panza risponde con grande stupore: \nDon Chisciotte, con gli occhi stralunati, si mette accanto a Panza e rimane senza parlare mentre nel suo animo si era gi\u00e0 dato una spiegazione per quello che credeva un incantesimo. Quando le tre contadine se ne vanno egli esprime il suo pensiero a Sancio: \nIl povero Don Chisciotte si trova in questo stato d'animo quando si imbatte in una compagnia di comici coi quali non riesce a mettersi d'accordo e viene messo in fuga da un fitto lancio di sassi.\nPi\u00f9 avanti egli incontra il \"Cavaliere degli Specchi\" che lo sfida a duello con la condizione che, chi avesse perso il duello, sarebbe stato alle condizioni del vincitore; per un imprevisto Don Chisciotte vince il duello. Questo cavaliere non \u00e8 altro che uno studente di Salamanca, un certo Sansone Carrasco amico di Don Chisciotte, che ricorre a quel trucco nella speranza di vincere il duello per ricondurlo al villaggio, ma non ci riesce.\nDon Chisciotte e Panza proseguono il cammino e incontrano un carro dentro al quale vi sono due leoni in gabbia. Don Chisciotte vuole misurarsi con uno dei leoni e apre la gabbia creando grande spavento tra i guardiani. Ma i leoni annoiati non escono dalle gabbie e gli voltano le spalle. A Don Chisciotte rimarr\u00e0 il nome di \"Cavaliere dei Leoni\" secondo l'usanza dei cavalieri erranti che potevano cambiare il nome quando volevano.\nTestimone di questa ultima impresa \u00e8 Don Diego de Miranda, Cavaliere dal Verde Gabbano, che \u00e8 felice di ospitare il suo scudiero. Mentre sono ospiti di Don Diego, si celebra il matrimonio della bella Chilteria e del povero Basilio e, dopo le nozze, don Chisciotte si fa calare, legato a una fune, nella grotta di Montesinos che si trova nel mezzo della Mancia, e quando ne esce racconta le cose pi\u00f9 strane e fantastiche.\nI due continuano la strada e le avventure. Un giorno incontrano il duca e la duchessa di Aragona che, avendo letto la prima parte delle avventure del \"Fantastico Nobiluomo don Chisciotte della Mancia\", desiderano conoscere il cavaliere e ospitarlo, con Sancio, nel loro castello. I due accettano e il duca e la duchessa si divertono a prenderli in giro inscenando in un bosco una mascherata con maghi, demoni, donzelle e altri personaggi.\nIn seguito imbastiscono il dramma della contessa Trifaldi e delle sue dodici pulzelle che hanno il volto barbuto per un incantesimo del mago Malabruno.\nDon Chisciotte dovr\u00e0 affrontare il mago nel suo paese cavalcando Clavilegno, un cavallo alato che in realt\u00e0 \u00e8 fatto di legno ed \u00e8 carico di mortaretti, cosicch\u00e9, quando Chisciotte e Sancio lo cavalcano bendati, il duca d\u00e0 fuoco alle polveri e i due, dopo aver fatto un gran salto in aria, cadono sull'erba. L'incantesimo \u00e8 rotto. Pi\u00f9 tardi il duca nomina Sancio governatore dell'isola di Barattaria, ma la vita \u00e8 troppo complicata per il semplice scudiero che se ne ritorna dal suo padrone.\nI due lasciano il castello alla volta di Barcellona e lungo la strada incontrano ancora tantissime avventure finch\u00e9 l'ultima pone fine alla vita del cavaliere errante ed \u00e8 la sfida che gli viene da Sansone Carrasco, lo studente di Salamanca, travestito da \"Cavaliere della Bianca Luna\". \nLungo la strada Don Chisciotte incontra il Cavaliere della Bianca Luna che lo sfida a confessare che la sua dama \u00e8 pi\u00f9 bella di Dulcinea. Il Cavaliere dei Leoni rimane allibito da tanta arroganza e accetta la sfida con il patto che chi avesse perso si sarebbe consegnato nelle mani del vincitore. Cos\u00ec avvenne che Don Chisciotte, vinto da Carrasco, che aveva usato ancora una volta un trucco, si consegna nelle sue mani e viene finalmente ricondotto a casa.\nUna volta al villaggio, forse per l'abbattimento di essere stato vinto o per destino, viene colto da una improvvisa febbre che lo tiene a letto per sei giorni. Malgrado la visita degli amici il cavaliere si sente molto triste e, al termine di un sonno di sei ore, egli si sveglia gridando che stava per morire e ringraziando Dio per aver riacquistato il senno. Don Chisciotte vuole confessarsi e in seguito fare testamento, e dopo qualche giorno, tra i pianti degli amici e soprattutto di Sancio, muore.\nPer la sua sepoltura furono composti molti epitaffi tra i quali quello di Sansone Carrasco:\nSignificato e importanza del \"Don Chisciotte\".\n, , e contraddistinto dal sorgere della crisi che dominer\u00e0 il periodo successivo al \"secolo d'oro\" appena conclusosi. \"Don Chisciotte lamenta la diabolica invenzione della polvere da sparo che aveva messo fine per sempre alla fase cavalleresca della guerra\"\"[...]. Milan Kundera scrive che \"il romanzo appare come una sarcastica conclusione di tutta la letteratura precedente: fantastica, eroica, piena di leggende e miti\" e, citando Octavio Paz, che \"lo humour \u00e8 una grande invenzione dell'epoca moderna legata alla nascita del romanzo, e in particolare a Cervantes\"\"[...] . Nel finale dell'opera Cervantes scrive: \nIl primo fine del romanzo, dichiarato esplicitamente nel Prologo dallo stesso Cervantes, \u00e8 quello di ridicolizzare i libri di cavalleria e di satireggiare il mondo medievale, tramite il \"folle\" personaggio di Don Chisciotte; in Spagna, la letteratura cavalleresca, importata dalla Francia, aveva avuto nel Cinquecento grande successo, dando luogo al fenomeno dei \"lettori impazziti\".\nCervantes vuole inoltre mettere in ridicolo la letteratura cavalleresca per fini personali. Infatti, egli fu soldato, combatt\u00e9 nella battaglia di Lepanto e fu un eroe reale (ovvero impegnato in battaglie reali in difesa della Cristianit\u00e0), ma trascorse gli ultimi anni della sua vita in povert\u00e0 (leggenda vuole che Cervantes trascorse gli ultimi suoi anni di vita in carcere), non solo non premiato per il suo valore, ma addirittura dimenticato da tutti.\nNel \"Don Chisciotte\" ogni cosa pu\u00f2 essere soggetta a diversi punti di vista (ad esempio i mulini a vento diventano dei giganti), il che fa perdere chiaramente l'esatta concezione della realt\u00e0. Nell'opera di Cervantes \u00e8 presente una dimensione tragica che dipende dall'inesistente corrispondenza fra cose e parole: le vicende cavalleresche ormai sono parole vuote, ma Don Chisciotte a causa della sua \"locura\" (\"pazzia\", in spagnolo) non se ne accorge e cerca di ristabilire i rapporti fra realt\u00e0 e libri. A fare da contraltare alle farneticazioni di Don Chiscotte c'\u00e8 Sancho Panza, che ogni volta interpreta correttamente le vicende molto terrene e mondane che il padrone scambia per mirabolanti avventure. Abbiamo quindi l'anziano hidalgo idealista fino a perdere la ragione e la rispettabilit\u00e0 e il popolano coi piedi fermamente piantati per terra e buon senso, che si fa per\u00f2 trascinare in disastrose imprese abbacinato dalle promesse di futura gloria.\nL'accumularsi di situazioni in cui lo stesso oggetto d\u00e0 origine a interpretazioni dei due personaggi diametralmente opposte senza che nessuno dei due prevalga sull'altro, che trasformano la realt\u00e0 a seconda della prospettiva cui la si guarda, incutono nel lettore quella sensazione di incertezza irrisolvibile, tipica del Manierismo che viene risolta nella seconda parte grazie all'apertura di una nuova dimensione, squisitamente barocca, della narrazione, con la storia di nuovi eventi e la rifondazione dei vecchi su nuove basi in cui l'interpretazione e la narrazione vengono ad intrecciarsi in una rete di corrispondenze a specchio tra azione e riflessione, passato e presente, illusione e realt\u00e0, che \u00e8 dinamica. All'interno di questa rete ognuno \u00e8 costretto a reinterpretare la realt\u00e0 come meglio crede poich\u00e9 il narratore onnisciente scompare e il significato \u00e8 affidato a due manoscritti diversi, spesso in contrapposizione fra di loro, con cui l'autore si prende gioco disseminando qua e l\u00e0 incongruenze e lacune per mettere in dubbio la verit\u00e0 dei due manoscritti. L'opera di Cervantes si colloca quindi perfettamente nell'et\u00e0 barocca in cui la realt\u00e0 appare ambigua e sfuggente, dominata dall'indebolirsi del confine tra reale e fantastico nonch\u00e9 soggetta ad essere descritta da diversi punti di vista contraddittori.\nQuesto romanzo rispetto ai poemi cavallereschi (Orlando Furioso) tratta di argomenti contemporanei e non del passato (canzoni di gesta) ed \u00e8 in prosa e non in versi. Del romanzo picaresco conserva l'interesse per gli aspetti pi\u00f9 degradati della realt\u00e0 (povere osterie, campagne desolate, ecc.) e per i personaggi pi\u00f9 miseri (contadini, galeotti, prostitute) ma la condizione sociale del protagonista non \u00e8 quella di un picaro bens\u00ec di un hidalgo. Inoltre, rispetto al romanzo picaresco, l'opera presenta una struttura e dei personaggi pi\u00f9 complessi. Don Chisciotte rappresenta la crisi del Rinascimento e l'inizio del barocco. Il romanzo mette in luce l'esigenza di far emergere la propria individualit\u00e0, fuori di rigidi rapporti sociali cristallizzati, facendo emergere l'istinto, la follia, il sogno, l'ignoto.. Il critico Mario Pazzaglia scrive: \"L'intento dichiarato dell'autore era quello di \"abbattere l'autorit\u00e0 e il favore che hanno nel pubblico di tutto il mondo i libri di cavalleria\", parodiandoli; e l'intento rispecchiava, in fondo, una crisi di valori nell'Europa del tempo travagliata da lotte di potenza imperialistica e dal deciso predominio del capitalismo che sosteneva i nuovi stati assolutistici ed era certo intimamente avverso a ogni forma di idealismo, di liberalit\u00e0 e di generosit\u00e0 cavalleresca\". \"Don Chisciotte\" \u00e8 preda della follia in quanto interpreta la realt\u00e0 in maniera distorta, ma nella seconda parte del romanzo la sua follia appare in buona parte consapevole, proprio come quella che Amleto finge nella tragedia di William Shakespeare; la follia di \"don Chisciotte\" \u00e8 lo strumento per rifiutare la volgarit\u00e0 e la bassezza del reale, la follia di Amleto \u00e8 il mezzo attraverso il quale il protagonista, principe di Danimarca, tenta di smascherare la corruzione e l'immoralit\u00e0 della sua corte. La teatralit\u00e0 poi ha una parte fondamentale nell'opera di Cervantes: essa fa s\u00ec che il romanzo si trasformi in una grande recita che culmina con il falso duello tra \"don Chisciotte\" e il Cavaliere della Bianca Luna.\nCesare Segre scrive:\"[...] Don Chisciotte si \u00e8 poi preso come scudiero un contadino ignorante e sentenzioso, Sancio, che in linea di principio smonta con il buon senso le fantasticherie del padrone, ma lentamente \u00e8 attratto nel gioco e diventa una caricatura dello stesso don Chisciotte. Il don Chisciotte della seconda parte \u00e8 concepito da Cervantes in modo molto diverso, ma anche per mortificare un mistificatore, Avallaneda, che lo aveva anticipato con una seconda parte apocrifa. [...]\nCos\u00ec, mentre nella prima parte \u00e8 don Chisciotte che cerca di trasformare la realt\u00e0 secondo i suoi sogni, nella seconda si sente obbligato ad accettare e motivare a posteriori le trasformazioni apportate dai suoi interlocutori. I quali, onorandolo e coccolandolo, in realt\u00e0 fanno di lui uno zimbello, quasi un buffone di corte\" (in particolare, nella seconda parte, nei capitoli XXXIV-XXXV, vi si narra una macchinazione dei duchi di cui don Chisciotte \u00e8 ospite). Segre conclude con queste riflessioni: \"Se nella prima parte don Chisciotte si ingannava, nella seconda viene ingannato, e la parabola da pazzia trasfiguratrice a pazzia organizzata, eteronoma, segue l'arco narrativo costituito dallo sviluppo fra prima e seconda parte. Ci\u00f2 rende pi\u00f9 complesso il rapporto fra realt\u00e0 e follia e invenzione, in un gioco di specchi esasperatamente letterario. Il mondo che ora don Chisciotte attraversa \u00e8 molto pi\u00f9 ricco e variegato di quanto lo stesso don Chisciotte immaginasse, ma \u00e8 anche tale da produrre una serie crescente di scacchi, come la sconfitta in duello da parte di un cavaliere pi\u00f9 finto di lui, o la rovinosa caduta nel fango dopo che un'orda di porci lo ha travolto con Sancio. Don Chisciotte \u00e8 diventato un personaggio tragico, e, prima di dichiararsi risanato e pentito, e dunque vinto, sul letto di morte, esclama, come un mistico: \"io sono nato per vivere morendo\"\".\nIl \"Don Chisciotte\" \u00e8 stato considerato il progenitore del romanzo moderno da importanti critici, tra cui Gy\u00f6rgy Luk\u00e1cs. Gli si contrappone, specie in ambito anglosassone, l'opera dello scrittore inglese del primo Settecento Daniel Defoe.\nInfluenza in letteratura.\nLo status del romanzo nella storia della letteratura \u00e8 stato a causa di una ricca e variata influenza sugli scrittori posteriori a Cervantes. Alcuni esempi sono i seguenti:\n\"Don Chisciotte\" in musica.\nIl personaggio di Don Chisciotte ha ispirato anche Giovanni Paisiello che scrisse un'opera buffa in tre atti su libretto di Giovanni Battista Lorenzi e che venne rappresentata per la prima volta al Teatro dei Fiorentini di Napoli nel 1769.Meno nota \u00e8 l'opera di Georg Philipp Telemann intitolata \"Don Quichotte an der Hochzeit des Camacho\".\nFamoso anche il poema sinfonico \"Don Quixote\" di Richard Strauss. Grazie ad una musica molto intuitiva, nella quale Strauss dipinge i personaggi e le molteplici situazioni, ascoltando questo brano straordinario, della durata di 40/45 minuti, possiamo ripercorrere l'epopea di Don Chisciotte fino alla tragicomica meditazione notturna che avviene prima della morte. Inoltre famoso \u00e8 il balletto \"Don Chisciotte\" con la musica di Ludwig Minkus, peraltro preceduto fin dal Seicento da altri balletti anch'essi ispirati al romanzo di Cervantes.\nFantastica e di grande respiro \u00e8 inoltre l'opera Don Quichotte di Jules Massenet su libretto di Henri Ca\u00efn definita Commedia eroica in 5 atti. Di un solo atto \u00e8 invece l'opera da camera di Manuel de Falla che si ispira al ben noto episodio \"El retablo de Maese pedro\". Da ricordare sono anche le tre liriche su testo di Paul de Moran su musica di Maurice Ravel e le \"Tres chan\u00e7ons\" di Jacques Ibert scritte per il celebre basso russo F\u00ebdor Ivanovi\u010d \u0160aljapin inserite in un film del 1933 di Georg Wilhelm Pabst.\nAnche nella musica leggera numerosi cantautori e gruppi si sono ispirati, al personaggio di Don Chisciotte, evidenziandone talvolta l'aspetto della follia, altre dell'idealismo che combatte battaglie considerate dagli altri inutili:"}
{"id": "106803", "revid": "599013", "url": "https://it.wikipedia.org/wiki?curid=106803", "title": "Lhc", "text": ""}
{"id": "106806", "revid": "1305772", "url": "https://it.wikipedia.org/wiki?curid=106806", "title": "Don Chisciotte (disambigua)", "text": ""}
{"id": "106810", "revid": "287204", "url": "https://it.wikipedia.org/wiki?curid=106810", "title": "Licenziamento (ordinamento italiano)", "text": "Il licenziamento, nel diritto del lavoro italiano \u00e8 l'atto con il quale il datore di lavoro recede unilateralmente dal contratto di lavoro con un suo lavoratore dipendente.\nSi distingue tra licenziamento individuale se riguarda un singolo lavoratore dipendente, mentre in caso di licenziamento di pi\u00f9 lavoratori si parla invece di licenziamento collettivo.\nCaratteri generali.\nDifferenza con le dimissioni.\nLe dimissioni, a differenza del licenziamento, comportano la corresponsione delle sole terminative, ossia delle spettanze maturate per legge o per contratto al momento della cessazione del rapporto (ferie, ratei di mensilit\u00e0 aggiuntive, PAR non goduti, TFR). Dimettendosi, il lavoratore perde il diritto alla tutela reale ovvero obbligatoria. Esistono per\u00f2 casi e motivazioni che consentono di ricevere una tutela economica. \nTalora, le dimissioni volontarie sono incentivate dal datore di lavoro, che propone un'indennit\u00e0, subordinata alla firma di un \"verbale di accordo\" con il quale le parti possono rinunciare a ogni altra successiva rivendicazione.\nAl momento dell'assunzione a tempo indeterminato, alcuni datori si cautelavano obbligando il dipendente a firmare una lettera di dimissioni non datata, da utilizzare per una libera recedibilit\u00e0 del rapporto di lavoro. Avverso la pratica delle dimissioni in bianco, \u00e8 stato successivamente previsto l\u2019obbligo della comunicazione delle dimissioni in forma telematica.\nIllegittimit\u00e0 e nullit\u00e0.\nL'ordinamento italiano prevede, nel caso di licenziamenti giudizialmente accertati come illegittimi, diverse discipline di tutela, distinte in ragione delle dimensioni dell'azienda e del tipo di vizio (inefficacia per vizi di forma, nullit\u00e0 per motivo illecito o discriminatorio) da cui affetto l'atto datoriale.\nLa differenza principale in punto di conseguenze giuridiche del licenziamento illegittimo \u00e8 quella tra la cosiddetta \"tutela reale\" (disciplina pi\u00f9 rigida, applicabile alle imprese con pi\u00f9 di 15 dipendenti) e la cosiddetta \"tutela obbligatoria\" (applicabile alle imprese che occupano sino a 15 dipendenti).\nDisciplina normativa generale.\nIl codice civile.\nRiguardo al codice civile italiano, la materia \u00e8 disciplinata dagli artt. 2118 e 2119; il primo afferma il principio della generale libera recedibilit\u00e0 dei contratti di lavoro a tempo indeterminato (con obbligo di preavviso o pagamento di un'indennit\u00e0 sostitutiva, senza necessit\u00e0 della forma scritta n\u00e9 di fornire alcuna motivazione):\nAd oggi, l'art. 2118 c.c. \u00e8 applicabile a tutte le categorie escluse dalla tutela dell'art. 18 dello statuto dei lavoratori (inclusi i dirigenti del settore privato e pubblico). L'art. 2119 cc prevede la facolt\u00e0 per le parti in causa di esercitare il recesso dal contratto prima della scadenza del termine, anche senza preavviso in caso di contratto a tempo determinato, qualora si verifichi una causa che non consenta la prosecuzione, anche provvisoria, del rapporto di lavoro (come stabilito dal 1\u00b0 comma).\nLa legge 604/1966.\nLa legge 15 luglio 1966, n. 604 regola specificamente il licenziamento individuale, sottoponendo l'esercizio del potere di licenziamento al rispetto di precisi limiti e modalit\u00e0, sia con riguardo ai motivi del recesso, sia con riguardo alla procedura da seguire. L'art. 2 di tale norma prevede a carico del datore di lavoro l'obbligo della forma scritta e delle motivazioni, che possono comunque essere richieste dal lavoratore entro 15 giorni dalla comunicazione; in tal caso il datore \u00e8 obbligato a comunicarli entro 7 giorni, mentre l'art. 4 dispone la nullit\u00e0 del licenziamento discriminatorio, determinato cio\u00e8 da ragioni ideologiche, politiche, religiose o sindacali, con conseguente obbligo di reintegrazione del lavoratore, indipendentemente dalla motivazione adottata.\nViene infatti sancita da questa legge l'illegittimit\u00e0 del licenziamento non sorretto da giusta causa o giustificato motivo, attribuendo piena rilevanza giuridica ai motivi del licenziamento. La conseguenza dell'illegittimit\u00e0 \u00e8 - a scelta del datore di lavoro - la riassunzione del lavoratore o il pagamento di un indennizzo commisurato alla retribuzione, alle dimensioni dell'impresa, all'anzianit\u00e0 di servizio e alle condizioni delle parti.\nLo \"Statuto dei Lavoratori\".\nL'art. 18 dello statuto dei lavoratori riguarda invece i licenziamenti collettivi, ovvero quelli nelle imprese con un numero di pendenti maggiore a 15 per unit\u00e0 produttiva e licenziamenti collettivi e ne disciplina le conseguenze sanzionatorie nelle ipotesi di illegittimit\u00e0 in alcuni casi di maggiore gravit\u00e0 e in quelle con pi\u00f9 di 15 dipendenti. Esso infatti introduce la cosiddetta \"tutela reale\" in caso di licenziamento illegittimo, eliminando la possibilit\u00e0 di risarcire il lavoratore licenziato illegittimamente con un mero indennizzo, prevedendo in ogni caso l'obbligo di reintegrazione sul posto di lavoro.\nIn aggiunta alla reintegrazione, \u00e8 previsto un risarcimento per il danno subito dal lavoratore, commisurato alla retribuzione, per il periodo intercorrente tra la data del licenziamento illegittimo e quella dell'effettiva reintegrazione (e comunque non inferiore a 5 mensilit\u00e0 di retribuzione).\nQuesto trattamento riguarda tutti i tipi di licenziamento illegittimo, compresi i licenziamenti di rappresaglia e i licenziamenti inefficaci per vizio di forma. La disciplina dell'articolo 18 si applica per\u00f2 solamente ai datori di lavoro che raggiungono determinate soglie dimensionali (almeno 15 dipendenti per unit\u00e0 produttiva oppure almeno 15 dipendenti nello stesso comune o 60 dipendenti in totale). L'articolo 18 \u00e8 stato parzialmente modificato dalla legge 11 maggio 1990, n. 108 che ha introdotto la possibilit\u00e0 per il lavoratore di domandare, al posto della reintegrazione, un'indennit\u00e0 sostitutiva di ammontare pari a 15 mensilit\u00e0 retributive.\nLa legge 183/2010.\nLa legge 4 novembre 2010 n. 183 (\"Collegato Lavoro\") ha riformato profondamente il processo del lavoro, e in particolare la disciplina del licenziamento individuale, cui dedica alcuni articoli.\nLe novit\u00e0:\nLa norma amplia poteri e aree di intervento della giustizia privata - tramite l'istituto dell'arbitrato - e viceversa ridimensiona notevolmente il controllo giudiziale per il giustificato motivo oggettivo e soggettivo. Le parti possono essere private della possibilit\u00e0 di impugnazione, senza che questa debba essere esplicitamente indicata nel mandato (come prevedeva l'art. 808-ter del c.p.c.). La \"clausola compromissoria\" in un contratto di lavoro, se questo viene certificato, pu\u00f2 prevedere che le parti rinuncino all'impugnazione del lodo e chiedano agli arbitri di giudicare secondo equit\u00e0. Vi sono dubbi sul fatto che possa valere un \"silenzio-assenso\" al posto di un consenso obbligatorio e informato, per un diritto quale quello dell'impugnazione, oppure che questo si possa decidere non al momento, ma preliminarmente all'atto dell'assunzione. In primo luogo, \u00e8 dubbio che la rinuncia all'appello e all'applicazione delle leggi vigenti in favore dell'equit\u00e0, non manifesti una volont\u00e0 attuale, ma possa derivare da un'obbligazione pregressa; in secondo luogo, essendo contestuale all'assunzione, dove il lavoratore \u00e8 \"parte debole\", sorgono dubbi che sia mai corrisposta ad una volont\u00e0 del dipendente.\nInfatti, secondo diverse osservazioni la legge del 2010:\nLe innovazioni del \"Jobs Act\".\nLe norme del \"Jobs Act\" si applicano ai contratti di lavoro nel settore privato firmati dopo l'entrata in vigore della legge, che qualificano il lavoratore come operaio, impiegato o quadro; data la non retroattivit\u00e0 della legge per i contratti stipulati prima dell'entrata in vigore della norma i lavoratori dipendenti continueranno a beneficiare della tutela di cui all'art. 18 dello statuto dei lavoratori, seppure limitata dalla legge 28 giugno 2012, n. 92 che si applicava invece indistintamente a tutti i contratti di lavoro. Inoltre, non si applica ai lavoratori apprendisti, ai dirigenti, o ai lavoratori a tempo determinato con qualsiasi qualifica, anche se assunti dopo l'entrata in vigore del Jobs Act.\nLa reintegrazione nel posto di lavoro \u00e8 esclusa nei licenziamenti per motivi economici, anche illegittimi pur se solamente nelle aziende con pi\u00f9 di 15 dipendenti, resta invece in caso di licenziamento discriminatorio (come previsto dal d.lgs. 23/2015) e in alcuni casi di licenziamento illegittimo, in aggiunta al pagamento di un minimo di cinque mensilit\u00e0 di retribuzione:\nL'art. 4 del decreto (riguardante il licenziamento per vizi formali e procedurali) afferma che il lavoratore ha diritto da uno a 12 mesi di retribuzione, uno per anno di servizio. Tuttavia, resta in vigore senza modifiche anche l'art. 7 dello Statuto dei Lavoratori che vieta al datore di adottare provvedimenti senza aver sentito il lavoratore in sua difesa.\nLa giurisprudenza dovr\u00e0 stabilire se si tratta di un vizio formale e procedurale, oppure sostanziale: cio\u00e8, se le motivazioni ben circostanziate e scritte e la replica scritte del lavoratore siano parte integrante e sostanziale dell'atto scritto di licenziamento (anche se formulate inevitabilmente per loro natura in momenti diversi), e quindi la loro assenza, o l'assenza di forma scritta anche per una sola di esse, equivalgono di diritto e di fatto ad un licenziamento intimato in forma orale, tenuto conto che impone la reintegrazione:\nLa riforma ha introdotto la possibilit\u00e0 di demansionamento del lavoratore (sia a livello di mansioni che di inquadramento contrattuale), ma a parit\u00e0 di retribuzione. Il lavoratore viene comunque penalizzato economicamente, in riferimento a scatti di anzianit\u00e0, retribuzione variabile di risultato e aumenti salariali a seguito di rinnovi dei contratti collettivi nazionali o aziendali, che vengono calcolati sulla base di un livello contrattuale di inquadramento inferiore. La facolt\u00e0 di demansionamento \u00e8 maggiormente regolamentata rispetto al licenziamento per motivi economici, passib\u00ecle di sindacato di merito in sede giudiziale, perch\u00e9 nella norma viene comunque ribadito il rispetto della professionalit\u00e0 e delle condizioni di vita ed economiche del lavoratore, con particolare riguardo quindi al trasferimento della sede di lavoro.\nLa disciplina del rapporto di lavoro individuale e della sua interruzione \u00e8 ricompresa fra le materie oggetto della contrattazione collettiva aziendale, col vincolo specifico di essere derogabile soltanto \"in mejus\" rispetto alla normativa nazionale. Rispetto a questa cornice legislativa, i sindacati (a livello di RSU) possono sottoscrivere accordi unitari coi datori per escludere l'applicazione del Jobs Act in materia di licenziamenti individuali e collettivi, ed estendere l'art. 18.\nCon la sentenza n. 25201 del 7 dicembre 2016, la Cassazione ha stabilito \"limitatamente a un dirigente di primo livello\" che il datore pu\u00f2 legittimamente licenziare anche con il motivo di ridurre i costi, aumentare la redditivit\u00e0 e il profitto dell'impresa.\nRiguardo ai lavoratori dipendenti della pubblica amministrazione italiana, la sentenza della Suprema Corte di Cassazione con la sentenza n. 11868 del 9 giugno 2016 - della sezione \"Lavoro\" - \u00e8 stato affermato che il licenziamento del personale del pubblico impiego, \u00e8 disciplinato dall'articolo 18 dello Statuto dei Lavoratori nella formulazione antecedente la riforma del lavoro Fornero del 2012. Inoltre il decreto legislativo 20 giugno 2016, n. 116 del 2016 - emanato sulla base della legge delega 7 agosto 2015, n. 124 - disciplina diversi aspetti del licenziamento disciplinare e aumenta la responsabilit\u00e0 dei dirigenti.\nNel settore privato, la legge Fornero prevede che la reintegrazione possa essere sostituita da un'indennit\u00e0 economica a meno di alcune eccezioni, fra le quali l'esplicita previsione di una sanzione pi\u00f9 conservativa per la condotta del lavoratore nel CCNL applicato in azienda. \nI CCNL italiani generalmente non indicano nella loro storia un codice etico e le sanzioni irrorabili, quanto piuttosto si limitano ad affermare il principio secondo il quale solo i fatti di maggiore gravit\u00e0, ad esempio quelli rilevanti dal punto di vista penale, siano una giusta causa di licenziamento, ovvero che questo debba essere l\"'extrema ratio\", facendo salva l'applicazione a tutte le altre condotte l'applicazione delle sanzioni sospensive e/o pecuniarie previste dallo Statuto dei Lavoratori. La giurisprudenza della Corte di Cassazione tende a riconoscere la reintegrazione soltanto se nel CCNL \u00e8 esplicitamente menzionata la condotta oggetto della contestazione disciplinare e se a questa \u00e8 associata la previsione di una sanzione (minima) pi\u00f9 conservativa per il lavoratore.\nLe motivazioni.\nNella maggior parte dei casi, il licenziamento del lavoratore dipendente \u00e8 possibile solo in presenza di specifiche motivazioni giustificate (art. 1 legge 15 luglio 1966, n. 604; art. 18 dello statuto dei lavoratori), che possono riguardare la condotta del lavoratore (licenziamento disciplinare, per giusta causa o per giustificato motivo soggettivo) ovvero la situazione in cui si trovi l'azienda (licenziamento per giustificato motivo oggettivo).\nI riferimenti normativi sono: \nMotivazioni disciplinari.\nLa motivazione pi\u00f9 frequente del licenziamento riguarda comportamenti colposi o dolosi del lavoratore, la cui gravit\u00e0 non consente la prosecuzione del rapporto di lavoro per via della lesione del vincolo fiduciario.\nIn relazione alla gravit\u00e0 della condotta, nel diritto italiano si distingue tradizionalmente tra licenziamenti per \"giusta causa\" e per \"giustificato motivo\".\nTipico \u00e8 il caso del licenziamento disciplinare, comminabile dal datore di lavoro per i comportamenti del lavoratore che viola le regole di comportamento stabilite dalla legge, dai contratti collettivi e che non rispetta le norme contenute nel codice disciplinare dell'azienda.\nGiusta causa.\n\"Giusta causa\" \u00e8 un concetto usato dal codice civile italiano () per riferirsi ad un comportamento talmente grave da non consentire la prosecuzione del rapporto neppure a titolo provvisorio (in sostanza: neppure per il tempo previsto per il preavviso di licenziamento).\nFin dalle origini del contratto di lavoro il fondamento del potere di recesso per giusta causa viene ricondotto alla natura fiduciaria del rapporto. Ed \u00e8 proprio tale presupposto che impedirebbe la prosecuzione anche provvisoria del rapporto in presenza di fatti di particolare gravit\u00e0 e tali da incidere irreversibilmente sulle aspettative della parte recedente. Una delle implicazioni di tale ricostruzione - secondo la dottrina prevalente, consiste nel consentire che rilevino quale giusta causa di recesso fatti estranei alle obbligazioni contrattuali ma comunque idonei a far venir meno la fiducia. In sostanza si potrebbe recedere per giusta causa anche in presenza di situazioni che di per s\u00e9 non integrano inadempimenti contrattuali (teoria oggettiva che sembra confermata dal codice del '42). Alla teoria oggettiva si contrappone teoria contrattuale che ritiene rilevanti al fine del licenziamento per giusta causa solo inadempimenti contrattuali. La giurisprudenza assume parametri empirici: portata oggettiva e soggettiva, grado colpa e dolo, circostanze in cui \u00e8 stata realizzata, presupposti relativamente agli effetti nella prospettiva di far venir meno la fiducia del datore, quindi la giurisprudenza \u00e8 pi\u00f9 vicina alla teoria oggettiva. In queste ipotesi, il datore pu\u00f2 licenziare in tronco, senza dare alcun preavviso.\nA titolo esemplificativo, possono costituire giusta causa di licenziamento:\nAl riguardo, la giurisprudenza di legittimit\u00e0 ha specificato che la giusta causa si sostanzia in un inadempimento talmente grave che qualsiasi altra sanzione diversa dal licenziamento risulti insufficiente a tutelare l'interesse del datore di lavoro (Cass. 24/7/03, n. 11516), al quale non pu\u00f2 pertanto essere imposto l'utilizzo del lavoratore in un'altra posizione (Cass. 19/1/1989, n. 244).\nIl giustificato motivo soggettivo.\nIl \"giustificato motivo\" (soggettivo) \u00e8 un'ipotesi meno grave di inadempimento degli obblighi contrattuali, che giustifica il licenziamento ma con l'obbligo da parte del datore di lavoro di concedere il preavviso previsto (ovvero di pagarne il relativo ammontare).\nPossono costituire ipotesi di giustificato motivo soggettivo:\nIn merito all'assenza ingiustificata dal posto di lavoro, la giurisprudenza della Cassazione ha ritenuto che - affinch\u00e9 si possa intimare il licenziamento - deve essere rispettato il principio di proporzionalit\u00e0. In particolare, la Cassazione ha ritenuto illegittimo il licenziamento del lavoratore che si era assentato senza giustificato motivo dal posto di lavoro per alcune ore, mentre i codice disciplinare prevedeva simile sanzione per un allontanamento di durata superiore a cinque giorni consecutivi. \nLa valutazione della condotta del dipendente.\nAl di l\u00e0 delle elencazioni esemplificative, a volte proposte anche dai contratti collettivi, la condotta del lavoratore dipendente deve essere valutata sia con riguardo alle modalit\u00e0 concrete del comportamento (tipo di rapporto, grado di affidamento fiduciario, gravit\u00e0 intrinseca della condotta, ecc.) sia all'elemento soggettivo (intensit\u00e0 del dolo, grado della colpa, motivazioni, circostanze di fatto, effetti dell'atto).\nA valutare l'ascrivibilit\u00e0 di una condotta all'una o all'altra nozione \u00e8, qualora invocato, il giudice del lavoro, che in tale valutazione dispone di ampia discrezionalit\u00e0. Sul piano pratico, la differenza tra le due nozioni si basa sulla maggiore o minore gravit\u00e0 del comportamento e si risolve in questo: in caso di licenziamento per giustificato motivo, il datore \u00e8 tenuto a dare un periodo di preavviso, stabilito dai contratti collettivi, oppure, se vuole estromettere subito il lavoratore dall'azienda, \u00e8 tenuto a corrispondere al lavoratore una indennit\u00e0 di mancato preavviso, pari alla retribuzione complessiva che gli sarebbe spettata se avesse lavorato durante tale periodo. In caso di licenziamento per giusta causa, invece, il rapporto si interrompe immediatamente e il datore non deve corrispondere alcuna indennit\u00e0 di mancato preavviso.\nGiustificato motivo oggettivo.\nSpesso il licenziamento \u00e8 reso necessario da una riorganizzazione del lavoro, da ragioni relative all'attivit\u00e0 produttiva (innovazioni tecnologiche, modifica dei cicli produttivi, ecc.), ovvero da una crisi aziendale. Nelle ipotesi, cio\u00e8, in cui l'azienda, per vari motivi, non ricava pi\u00f9 utilit\u00e0 dal lavoro svolto da quel dipendente, o, in generale, da una categoria di dipendenti.\nPer ragioni di natura economica o tecnica, il datore pu\u00f2 quindi decidere di licenziare uno o pi\u00f9 lavoratori. Se il licenziamento interessa cinque o pi\u00f9 lavoratori nell'arco di 120 giorni, il datore \u00e8 tenuto ad osservare la speciale disciplina prevista per i licenziamenti collettivi. Se tali soglie non sono raggiunte, si applica la generale disciplina sui licenziamenti qui esposta.\nCasistica.\nPossono costituire casi di giustificato motivo oggettivo, sempre che non si rientri nella nozione di licenziamento collettivo:\nA queste si aggiungono due ipotesi che riguardano la persona del lavoratore ma sotto il profili del regolare funzionamento dell'organizzazione produttiva. la prima consiste nel superamento del \"periodo di comporto\", cio\u00e8 del periodo di malattia, stabilito dai contratti collettivi, durante il quale il lavoratore non pu\u00f2 essere licenziato. La seconda \u00e8 relativa alla sopravvenuta inidoneit\u00e0 del lavoratore alle mansioni. Va precisato che le ragioni sopra esposte devono sussistere effettivamente e al momento in cui il licenziamento viene intimato, a pena dell'inefficacia dello stesso. Il giudice pu\u00f2 controllare l'effettiva sussistenza delle ragioni tecniche ed organizzative, anche se non pu\u00f2 sindacare sulla loro reale convenienza ed opportunit\u00e0. Una presunzione di illegittimit\u00e0 del licenziamento si ha qualora il datore assuma, nei mesi successivi al licenziamento, nuovi lavoratori (anche a termine) per ricoprire le stesse mansioni in precedenza esercitate dai dipendenti licenziati.\nIn caso di contestazione in giudizio, \u00e8 sempre il datore di lavoro a dover provare:\nScelta del dipendente e obbligo di \"rep\u00eachage\".\nIl lavoratore da licenziare deve essere scelto secondo correttezza e buona fede. Se esistono, devono essere applicati i criteri concordati con le associazioni sindacali (es. minore anzianit\u00e0 di servizio, minore carico di famiglia, et\u00e0, ecc.). In ogni caso \u00e8 ovviamente vietato scegliere il lavoratore da licenziare sulla base di motivazioni discriminatorie (razziali, di sesso, di orientamento sessuale, ecc.).\nL'obbligo di \"repechage\", ovvero di adibire il lavoratore ad altra mansione equipollente, \u00e8 esteso a tutte le strutture aziendali ed \u00e8 responsabilit\u00e0 dell'azienda provare l'impossibilit\u00e0 del ricollocamento del lavoratore, intendendo non solo la sede di lavoro dove svolge la prestazione lavorativa, ma anche tutte le sue eventuali articolazioni produttive. Normative del lavoro e contratti si applicano anche per i lavoratori italiani all'estero.\nTale obbligo \u00e8 ribadito anche dopo la Riforma Fornero dalla Circolare Ministero del Lavoro n. 3 del 16 gennaio 2013, che precisa che il datore \u00e8 tenuto a documentare l'effettiva esigenza di ristrutturazione del reparto o soppressione del singolo posto di lavoro, e l'impossibilit\u00e0 di ricollocare o riutilizzare il lavoratore in altre mansioni.\nLe ipotesi di libera recedibilit\u00e0.\nFanno eccezione alla regola della necessaria motivazione del licenziamento solo pochi rapporti di lavoro, in cui il recesso pu\u00f2 essere intimato liberamente (in relazione al recesso da tali contratti, si parla di libera recedibilit\u00e0 o recesso \"ad nutum\"). Tra questi vanno ricordati:\nUna specifica disciplina vale infine per i lavoratori a domicilio.\nLa forma.\nSotto il profilo della procedura da seguire, si deve distinguere il licenziamento disciplinare (per giusta causa o giustificato motivo soggettivo) da quello non disciplinare (giustificato motivo oggettivo)nel dibattito attuale definito di tipo economico.\nLicenziamento non disciplinare.\nDeve essere intimato necessariamente per iscritto, pena l'inefficacia del provvedimento. Secondo costante giurisprudenza, infatti, la forma scritta del licenziamento \u00e8 richiesta \"ad substantiam\", in base all'art. 2 della legge n. 604/1966, anche dopo la riformulazione di questa norma operata con la legge 11 maggio 1990, n. 108. Il licenziamento produce i suoi effetti quando giunge a conoscenza del lavoratore. In particolare l'art. 2 della legge n. 604/1966 esige che lo scritto, da utilizzare come strumento di comunicazione, non solo sia espressamente diretto all'interessato, ma sia anche a lui consegnato, con la conseguenza che \u00e8 inidonea a realizzare la comunicazione scritta voluta dalla legge la conoscenza che il lavoratore abbia avuto altrimenti del licenziamento.\nCi\u00f2 comporta che, nella maggior parte dei casi, la lettera di licenziamento assuma la forma di una raccomandata, consegnata direttamente all'interessato (raccomandata a mano) o a mezzo posta (raccomandata con ricevuta di ritorno), presso la sua residenza o il suo domicilio. Finch\u00e9 la comunicazione \u00e8 meramente orale, il lavoratore resta dipendente in forza presso il datore di lavoro, ed \u00e8 tenuto a presentarsi sul luogo di lavoro, potendo rappresentare le assenze non giustificate (senza certificati medici) un giustificato motivo di licenziamento.\nIl licenziamento dispiega i suoi effetti quando la lettera con cui \u00e8 intimato perviene all'indirizzo del lavoratore (articolo 1335 c.c.). Lo scritto con cui \u00e8 intimato il licenziamento potrebbe non contenere alcun riferimento ai motivi del provvedimento datoriale. In questo caso il lavoratore pu\u00f2 richiedere - nel termine di 15 giorni - i motivi del licenziamento, richiesta cui il datore di lavoro deve rispondere entro i successivi 7 giorni, pena l'inefficacia del provvedimento. Anche la comunicazione dei motivi deve, a pena di inefficacia, rivestire la forma scritta. I motivi comunicati in questa fase dal datore di lavoro non sono modificabili successivamente.\nLicenziamento disciplinare.\nIn caso di licenziamento disciplinare, la procedura da seguire \u00e8 quella prevista dallo Statuto dei lavoratori per il corretto esercizio del potere disciplinare (art. 7 legge 300 del 1970).\nAl datore di lavoro sono posti vari obblighi, tra i quali assumono rilevanza centrale:\nContestato l'addebito, il datore deve consentire l'esercizio del diritto di difesa da parte del prestatore, che deve essere sentito qualora ne faccia richiesta. Il licenziamento disciplinare non pu\u00f2 essere intimato prima che siano trascorsi cinque giorni dalla contestazione.\nDiritto di difesa.\nIn entrambe le fattispecie, \u00e8 obbligatoria, a pena di nullit\u00e0, la forma scritta, l'udienza e il deposito di atti scritti, un tempo minimo di 5 giorni per esercitare il diritto di difesa.\nL'esercizio del diritto di difesa \u00e8 limitato dal fatto che il lavoratore pu\u00f2 scegliere di farsi assistere da un rappresentante sindacale, cui \u00e8 iscritto o conferisce mandato (Statuto dei Lavoratori, art. 7), mentre non \u00e8 indicata la possibilit\u00e0 di scegliere un legale difensore. L'assistenza di un avvocato \u00e8 invece prevista per l'esercizio dell'attivit\u00e0 sindacale, per cui il rappresentante delegato pu\u00f2 scegliere un avvocato di sua fiducia. \nInoltre, il datore pu\u00f2 ostacolare di fatto l'esercizio materiale del diritto di difesa, negando senza comprovati motivi richieste di ferie o permessi nei 5 giorni successivi alla contestazione disciplinare, e ponendo al limite in essere un carico di lavoro al di fuori dell'ordinario, teso a limitare la possibilit\u00e0 del lavoratore di preparare una linea di difesa all'esterno della giornata di lavoro.\nLe impugnazioni.\nIl licenziamento non sorretto da giusta causa o giustificato motivo, o intimato senza rispetto della prescritta procedura, o contrario a norme imperative (es. perch\u00e9 discriminatorio, o comminato nei periodi in cui non \u00e8 possibile recedere per tutela della lavoratrice madre) pu\u00f2 essere impugnato. L'impugnazione \u00e8 di norma proposta dal lavoratore personalmente, ovvero dal sindacato cui questi \u00e8 iscritto o da un legale munito di procura speciale. Per impugnare il licenziamento \u00e8 sufficiente qualsiasi atto scritto (di norma una lettera) con cui il lavoratore comunichi al datore di lavoro la sua intenzione di contestare la legittimit\u00e0 del provvedimento espulsivo.\nTale impugnazione deve avvenire entro il termine di 60 giorni dalla data del licenziamento ovvero dalla successiva data di comunicazione dei motivi, qualora richiesti (art. 6 l. 604/66). Il termine ha natura decadenziale: se il licenziamento non \u00e8 impugnato, si decade dalla possibilit\u00e0 di richiedere al Giudice del lavoro l'accertamento della illegittimit\u00e0 del provvedimento datoriale e la conseguente condanna del datore di lavoro al risarcimento del danno.\nL'impugnazione \u00e8 inefficace se non \u00e8 seguita, entro il successivo termine di 180 giorni, dal deposito del ricorso nella cancelleria del tribunale in funzione di giudice del lavoro o dalla comunicazione alla controparte della richiesta del tentativo di conciliazione od arbitrato lavoratore ha cinque anni di tempo. Tale termine \u00e8 ridotto a 60 giorni nel caso in cui la parte che abbia richiesto il tentativo di conciliazione presso le apposite commissione di conciliazione abbia rifiutato di aderire al tentativo. Sotto il profilo procedurale, trovano applicazione le norme sul processo del lavoro.\nAziende con una maggiore soglia occupazionale: la \"tutela reale\".\nArea di applicabilit\u00e0.\nLa tutela pi\u00f9 rigida, prevista dall'art. 18 St.lav., si applica ai datori di lavoro (imprenditori o non imprenditori) che presentino le seguenti soglie occupazionali:\nIl computo dei dipendenti va fatto considerando i lavoratori stabilmente occupati in azienda al momento dell'intimazione del licenziamento. Tra i lavoratori da considerare rientrano:\nRestano esclusi dal computo, per previsione di legge:\nLa giurisprudenza ha inoltre escluso:\nFino al 1999, una giurisprudenza consolidata affermava che grava sul datore di lavoro l'onere di provare l'inesistenza del requisito occupazionale e perci\u00f2 l'impedimento all'applicazione dell'art. 18 St. Lav. (Cass., 17.05.2002, n. 7227).\nIl primo orientamento della Suprema Corte in direzione opposta \u00e8 la Sentenza della Sezione Lavoro n\u00b0 613 del 22 gennaio 1999, che pone l'onere probatorio a carico del lavoratore. La Suprema Corte \u00e8 poi tornata ad affermare che l'onere della prova grava sul lavoratore (sentenza n. 12492 del 10 novembre 1999, Pres. Sciarelli, Rel. Vidiri), contestando la precedente citata sentenza. Secondo questa sentenza, sarebbe invece il lavoratore ricorrente a dover dar prova delle soglie occupazionali. Il criterio della \"facilit\u00e0 della prova\" deve sostituirsi con il principio che \"\"Chi vuol far valere un diritto in giudizio deve provare i fatti che ne costituiscono il fondamento\u201d\" (art. 2697 del codice civile). Mentre la facilit\u00e0 della prova \u00e8 una tesi innovativa introdotta da una sentenza, la realt\u00e0 fattuale oggetto dell'accertamento \u00e8 una prassi giudiziale in genere, e propria del campo giuslavoristico. A fronte di due sentenze divergenti, segue un pronunciamento a Sezioni Unite della Cassazione, che \u00e8 in genere un riferimento definitivo, sostitutivo delle precedenti interpretazioni, che risolve il contrasto di giurisprudenza.\nIn via definitiva, l'orientamento dell'onere probatorio gravante sul datore di lavoro, \u00e8 ribadito da una successiva sentenza a Sezioni Unite, la n. 141/2006, in cui si afferma che fatti costitutivi per l'impugnazione del licenziamento sono l'esistenza di un rapporto di lavoro subordinato e l'illegittimit\u00e0 dell'atto espulsivo, mentre il giustificato motivo oggettivo e le dimensioni dell'impresa sono fatti impeditivi al diritto soggettivo del lavoratore a riprendere la propria attivit\u00e0, e devono essere provati dal datore di lavoro. Con quest'onere il datore dimostra (art. 2118 del codice civile) che il diritto alla reintegro nel posto di lavoro non sussiste, e di essere tenuto al risarcimento pecuniario. Il tema dell'onere probatorio riguardo alla dimensione d'impresa, assume rilevanza dopo l'impugnazione del licenziamento e in sede processuale, mentre nelle fasi precedenti (la trattativa personale e la Camera di Conciliazione) non esistono autorit\u00e0 preposte ovvero obblighi informativi a beneficio del dipendente, quali la produzione, su richiesta scritta, di un dato aggregato e certificato presso il datore di lavoro o le banche dati che questi deve alimentare con i contratti di assunzione. La produzione di totali ripartiti per tipologia contrattuale alla data del licenziamento non lede il diritto alla privacy e riservatezza dei contratti di assunzione e relative retribuzioni.\nIn sede giudiziale, il lavoratore potrebbe quindi limitarsi a sostenere l'applicabilit\u00e0 della tutela reale.\nRegime sanzionatorio.\nIn caso di licenziamento illegittimo comminato da un'azienda con pi\u00f9 di 15 dipendenti, la sentenza del giudice del lavoro comprende:\nSe il lavoratore non vuole ritornare in azienda, pu\u00f2 scegliere di rinunciare alla reintegrazione e richiedere il pagamento di una indennit\u00e0 sostitutiva, pari a 15 mensilit\u00e0 della sua retribuzione globale di fatto. La scelta va comunicata entro 30 giorni dalla comunicazione del deposito della sentenza.\nQualora il lavoratore, invitato a riprendere il lavoro a seguito di ordine di reintegrazione, non si presenti in azienda entro 30 giorni, ovvero non comunichi la sua volont\u00e0 di optare per l'indennit\u00e0 sostitutiva, il rapporto di lavoro si intende definitivamente risolto (art. 18, comma 5, l. 300/1970).\nIndennit\u00e0 di mancato preavviso.\nI Contratti Collettivi Nazionali definiscono, per ogni livello di inquadramento, un periodo di preavviso che datore e dipendente devono osservare prima di recedere unilateralmente dal contratto.\nIl periodo da osservare \u00e8 indicato nel contratto e pu\u00f2 essere aumentato dalla trattativa individuale in sede di assunzione. se non specificato nel contratto, il riferimento \u00e8 il CCNL di categoria.\nIl dipendente che presenta le dimissioni o il datore che licenzia devono dare alla controparte un preavviso durante il quale resta in vigore il rapporto di lavoro. Le dimissioni e il licenziamento sono effettivi, e il rapporto di lavoro estinto, al termine di questo periodo.\nIl preavviso serve al lavoratore ad avere un tempo idoneo a trovarsi un'altra occupazione, e al datore ad assumere un'altra persona con un eventuale periodo di affiancamento e travaso di conoscenza.\nDiversamente, il dipendente dimissionario o il datore licenziante devono corrispondere alla controparte un'indennit\u00e0 di mancato preavviso, pari alle mensilit\u00e0 previste (es.: preavviso di un mese, una mensilit\u00e0 da pagare).\nL'indennit\u00e0 di mancato preavviso \u00e8 distinta e cumulabile con le mensilit\u00e0 corrisposte in base alla tutela reale e obbligatoria.\nL'art. 2118 del codice civile italiano prevede un periodo di preavviso per l'esercizio del diritto di recesso da parte di una delle parti contraenti. La norma si applica a contratti di qualunque tipo, non solamente a contratti di lavoro. La durata del preavviso \u00e8 disciplinata dalla contrattazione collettiva, e, in assenza di una specifica contrattuale al riguardo, dai termini di preavviso di cui all'art. 10, R.D.L. 13 novembre 1924 n. 1825 (\"Disposizioni relative al contratto d'impiego privato\").\nAziende con una minore soglia occupazionale: la \"tutela obbligatoria\".\nQuando il licenziamento illegittimo \u00e8 intimato da aziende di dimensioni pi\u00f9 ridotte (sino a 15 dipendenti), la sentenza stabilisce un obbligo alternativo in capo al datore di lavoro (art. 8 legge n. 604/66), il quale pu\u00f2 scegliere tra\nA differenza di quanto stabilito per le aziende maggiori, nell'area della tutela obbligatoria il licenziamento - seppur illegittimo - determina la cessazione del rapporto. L'obbligo imposto al datore di lavoro soccombente nel giudizio \u00e8 quindi diverso da quello previsto in regime di tutela reale: non si tratta infatti di reintegrazione nel rapporto di lavoro, ma di riassunzione. Il lavoratore \u00e8 quindi assunto nuovamente sulla base di un nuovo contratto, con conseguente azzeramento della pregressa anzianit\u00e0 di servizio. Per il periodo intercorrente tra licenziamento e riassunzione il datore di lavoro non \u00e8 tenuto a pagare n\u00e9 la retribuzione, n\u00e9 i contributi assistenziali e previdenziali.\nQualora il datore non provveda alla riassunzione nel termine di legge, egli \u00e8 tenuto a pagare l'indennit\u00e0 prevista, oltre all'indennit\u00e0 di mancato preavviso (che recente giurisprudenza ha ritenuto compatibile con il sistema sanzionatorio della tutela obbligatoria).\nLa differenza sostanziale fra tutela reale e tutela obbligatoria, ossia fra reintegra e riassunzione, \u00e8 che dove vige la tutela obbligatoria, nelle aziende con meno di 15 dipendenti, il datore pu\u00f2 rifiutarsi di riammettere il dipendente nel posto di lavoro, e pagare un'indennit\u00e0. Sopra i 15 dipendenti, la decisione spetta al lavoratore, ma a seguito della sua richiesta, il datore ha l'obbligo di riassumerlo.\nSe il datore impedisce materialmente l'accesso alla sede di lavoro, ovvero sottrae al lavoratore mezzi e attrezzature (quali computer, telefono aziendale, etc.) necessarie a esperire la sua attivit\u00e0, il lavoratore pu\u00f2 avvalersi della forza pubblica per i verbali e contestazioni del caso, e adire nuovamente il giudice del lavoro.\nLa tutela obbligatoria si distingue quindi da quella reale sotto due profili principali:\nLicenziamenti discriminatori e altri casi di nullit\u00e0.\nIn talune ipotesi espressamente previste dalla legge, il licenziamento \u00e8 considerato radicalmente nullo. Le ipotesi principali previste dall'ordinamento italiano sono le seguenti:\nL'onere della prova spetta al lavoratore che sostenga la nullit\u00e0 del licenziamento.\nIn conseguenza della nullit\u00e0 giudizialmente accertata, il datore \u00e8 tenuto a reintegrare il lavoratore nel posto di lavoro e a risarcirgli tutti i danni subiti. Questo particolare regime, assimilabile a quello della tutela reale previsto dall'art. 18 St.lav., si applica indipendentemente dalle soglie occupazionali (quindi anche nell'area della tutela obbligatoria), e persino nell'area di libera recedibilit\u00e0 (lavoratori domestici, ecc.) e ai dirigenti.\nRisarcimento dei danni ulteriori.\nSia in regime di tutela obbligatoria che in regime di tutela reale, il lavoratore pu\u00f2 richiedere il risarcimento dei danni subiti in conseguenza del licenziamento ulteriori rispetto a quelli previsti dall'art. 18 St.lav.\nIn determinati casi, il licenziamento pu\u00f2 comportare infatti un pregiudizio alla professionalit\u00e0 o all'immagine del lavoratore, del quale pu\u00f2 essere chiesto giudizialmente il risarcimento. La prova del danno subito grava sul lavoratore.\nLicenziamento dei dirigenti.\nIl licenziamento del dirigente non segue esclusivamente le norme previste per le altre categorie di lavoratori dipendenti, ed \u00e8 quindi regolato dalle norme del codice civile e dalla contrattazione collettiva. \nRiguardo alla pubblica amministrazione italiana la Cassazione nel 2007 ha chiarito che la disciplina della dirigenza pubblica non \u00e8 sovrapponibile a quella delle aziende private, e deve invece essere assimilata a quella della categoria impiegatizia nel pubblico (art. 21 d.lgs. n. 165/2001).\nMotivazione.\nI contratti collettivi applicabili ai dirigenti hanno introdotto la nozione di giustificatezza del licenziamento, nozione che non coincide con quella di giustificato motivo prevista dalla legge 604/1966.\nSotto il profilo civilistico, si considera ingiustificato un licenziamento:\nOve vengano dedotte esigenze di riassetto organizzativo finalizzato ad una pi\u00f9 economica gestione dell'azienda \u2013 la cui scelta imprenditoriale \u00e8 insindacabile nei suoi profili di congruit\u00e0 e opportunit\u00e0\u00a0\u2013 il licenziamento del dirigente non \u00e8 ingiustificato, tale potendo considerarsi solo quello sorretto da un motivo che si dimostri pretestuoso e non corrispondente alla realt\u00e0, ovvero tale che la sua ragione debba essere rinvenuta unicamente nell'intento del datore di lavoro di liberarsi della persona del dirigente e non in quello di perseguire il legittimo esercizio del potere riservato all'imprenditore di riorganizzare le risorse umane in modo da consentire una gestione non in perdita dell'azienda.\nForma.\nUn'importante sentenza della Cassazione ha ristretto l'inapplicabilit\u00e0 dell'art. 18 e della regola della licenziabilit\u00e0 \"ad nutum\" dei dirigenti, desumibile dall'art. 10 della legge n. 604 del 1966, \"ai soli dirigenti di vertice\"', escludendo (nel settore pubblico e privato) gli pseudo-dirigenti, che non possono influenzare la vita aziendale (fra questi, la giurisprudenza successiva ha incluso gli impiegati che svolgono funzioni direttive). Una sentenza successiva (Cassazione civile, sez. lav., 2 marzo 2006, n. 46149) ha precisato che la dequalificazione illegittima non trasforma il dirigente in pseudo-dirigente, tale da poter applicare l'art. 18.\nI contratti collettivi di lavoro prevedono l'obbligo della forma scritta e della contestuale motivazione del licenziamento del dirigente. Secondo un orientamento giurisprudenziale, in caso di licenziamento disciplinare il datore \u00e8 tenuto ad applicare le garanzie procedurali previste dall'art. 7 dello Statuto dei lavoratori, quantomeno nel caso in cui la sanzione debba comminarsi a dirigenti non \"di vertice\".\nLa giurisprudenza ha escluso l'interpretazione dell'art. 2118 del codice civile come libera recedibilit\u00e0 dei contratti di lavoro non tutelati dall'art. 18 (legge 300/1970). Tuttavia, la Cassazione ha affermato che la illegittimit\u00e0 del licenziamento del dirigente nel settore privato non d\u00e0 diritto alla reintegrazione ma soltanto al pagamento delle indennit\u00e0 previste dalla contrattazione collettiva.\nLicenziamento ingiustificato.\nNel settore privato, la reintegrazione nel posto di lavoro \u00e8 , salvo il caso del licenziamento discriminatorio previsto dall'art. 3 della legge 11 maggio 1990, n. 108.\nAl dirigente ingiustificatamente licenziato spetta quindi, di regola, esclusivamente una indennit\u00e0 supplementare, nella misura prevista dai contratti collettivi applicabili (di norma: da un minimo pari all'indennit\u00e0 di mancato preavviso ad un massimo di 18/22 mensilit\u00e0), che il datore \u00e8 tenuto a corrispondere a titolo di risarcimento del danno.\nLa reintegrazione nel posto di lavoro del dirigente illegittimamente licenziato \u00e8 invece prevista nel settore del pubblico impiego, in forza del richiamo operato dall'art. 51 comma 2 d.lg. 30 marzo 2001 n. 165, che estende a tale categoria tutte le norme applicabili ai dipendenti privati con qualifica impiegatizia (v. Cass. 1\u00ba febbraio 2007, n. 2233).\nAmmortizzatori sociali.\nIl lavoratore licenziato pu\u00f2 chiedere all'INPS la corresponsione della indennit\u00e0 di disoccupazione. I requisiti per ottenere l'indennit\u00e0 sono i seguenti:\nLa domanda va presentata entro 60 giorni dall'inizio della disoccupazione indennizzabile (quindi, considerato il periodo di carenza di otto giorni, entro il sessantottesimo giorno successivo al licenziamento). La presentazione tardiva comporta che l'indennit\u00e0 sar\u00e0 corrisposta dall'INPS solo a partire dal quinto giorno successivo alla presentazione della domanda. A partire dal 1\u00ba gennaio 2008 la durata dell'indennit\u00e0 di disoccupazione (originariamente di 6 mesi) passa a 8 mesi, che diventano 12 per coloro che hanno superato i cinquanta anni di et\u00e0. Ai lavoratori sospesi spetta nel limite massimo di 65 giorni.\nL'ammontare dell'indennit\u00e0 di disoccupazione a partire dal 1\u00ba gennaio 2008, \u00e8 pari al 60% della retribuzione lorda mensile per i primi 6 mesi, al 50% per il settimo e l'ottavo mese e al 40% per i mesi successivi. Ai lavoratori sospesi \u00e8 pagata nella misura del 50% della retribuzione. L'importo massimo dell'indennit\u00e0 \u00e8 di \u20ac 858,58 elevato a \u20ac 1.031,93 per i lavoratori che hanno una retribuzione mensile lorda superiore a \u20ac 1.857,48. A certe condizioni \u00e8 possibile accedere all'indennit\u00e0 anche con requisiti ridotti rispetto a quelli sopra esposti.\nIl licenziamento per giustificato motivo oggettivo d\u00e0 inoltre diritto all'iscrizione nelle liste di mobilit\u00e0, che prevedono forti sgravi nei contributi INPS per le imprese che assumono lavoratori licenziati. L'iscrizione nelle liste di mobilit\u00e0 pu\u00f2 quindi aumentare, soprattutto per alcune categorie di lavoratori e in alcune parti del Paese, la possibilit\u00e0 di essere riassunti presso altra azienda."}
{"id": "106811", "revid": "1954974", "url": "https://it.wikipedia.org/wiki?curid=106811", "title": "Eurovision Song Contest 1996", "text": "Il quarantunesimo Concorso Eurovisione della Canzone si tenne a Oslo (Norvegia) il 18 maggio 1996.\nStoria.\nNel 1996, in vista del grande numero di paesi che desideravano partecipare, il sistema di relegazione fu rimpiazzato da un sistema di qualificazione. Solo il vincitore dell'anno precedente fu ammesso direttamente al concorso. Per tutti gli altri potenziali partecipanti (29 paesi, ma solo altri 22 avrebbero partecipato) fu introdotta una nuova preselezione per il \u201cGran Premio dell'Eurovisione\u201d. La preselezione fu condotta solamente in base a registrazioni audio. Ogni brano nazionale, della durata di non pi\u00f9 di tre minuti, fu trasmesso su nastro. Gli artisti che cantavano sul nastro audio sarebbero dovuti essere gli stessi che si sarebbero esibiti nella finale europea, se selezionati. Queste registrazioni dovevano essere spedite ai Servizi Permanente dell'EBU a Ginevra. Una compilation di tutte le canzoni ricevute entro la data prescritta fu creata e trasmessa a tutti i paesi partecipanti. Ogni paese doveva selezionare una giuria di otto membri basandosi sullo stesso principio usato per la finale europea e questa giuria doveva valutare le canzoni, assegnando un punteggio ad ognuna, a scrutinio segreto. I risultati furono trasmessi ai Servizi Permanenti dell'EBU, 24 ore dopo la ricezione dei nastri per fax o telefono. Per evitare possibili influenze la giuria di preselezione non poteva essere la stessa della giuria della finale europea.\nI risultati furono annunciati il giorno seguente, nello stesso momento in cui veniva effettuata l'estrazione a sorte per l'ordine di apparizione dei vari paesi nella finale europea. I paesi che non riuscirono a qualificarsi furono: Danimarca, Israele, Russia, Romania, Ungheria, Macedonia (che avrebbe fatto il suo debutto nella competizione) e Germania. Questa fu la prima e finora unica edizione senza la partecipazione della Germania. La Rai non partecipa per il terzo anno di fila.\nIl vincitore del \u201cGran Premio\u201d fu l'Irlanda, che divenne il paese con pi\u00f9 vittorie (sette). La canzone fu \"The Voice\" e l'interprete fu Eimear Quinn. La televisione norvegese NRK cerc\u00f2 di modernizzare il concorso; per esempio fu utilizzata la realt\u00e0 virtuale per le esibizioni, ma soprattutto per la visualizzazione dei voti. La presentatrice, infatti, si muoveva in realt\u00e0 in uno studio blu a cui venivano sovrapposte delle immagini create grazie alla grafica digitale. Nelle cartoline di presentazione, ogni partecipante ricevette gli auguri da un rappresentante del governo.\nStati partecipanti.\nEliminati nella preselezione\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Paul Abela (Malta), Olli Ahvenlahti (Finlandia), Sinan Alimanovic (Bosnia ed Erzegovina), Dick Bakker (Paesi Bassi), Anders Berglund (Svezia), Alan Bjelinski (Croazia), Juraj Burian (Slovacchia), Levent \u00c7oker (Turchia), Ernie Dunstall (Regno Unito), \u00d3lafur Gaukur (Islanda), Noel Kelehan (Irlanda), Mischa Krausz (Austria), Stavros Lantsias (Cipro), Tarmo Leinatamm (Estonia), Eduardo Leiva (Spagna), Pedro Os\u00f3rio (Portogallo), Wieslaw Pieregor\u00f3lka (Polonia), Bob Porter (Belgio), Joz\u00e9 Privsek (Slovenia), Rui dos Reis (Svizzera), Mike Rozakis (Grecia), Frode Thingn\u00e6s (Norvegia) e Fiachra Trench (Francia).\nClassifica.\nPreselezione \n12 punti\nFinale \n12 punti\nSistema di relegazione (1993-1996).\nI 23 paesi con la media punti pi\u00f9 alta tra il 1993 e il 1996, partecipano all'Eurovision Song Contest 1997, oltre al paese ospitante (l'Irlanda). Successivamente si aggiunse anche l'Italia, ritornata al concorso dopo un'assenza di tre anni."}
{"id": "106814", "revid": "125841762", "url": "https://it.wikipedia.org/wiki?curid=106814", "title": "Josep Borrell", "text": "Nel 2015 Josep Borrell ha pubblicato insieme ad un altro economista catalano, Joan Llorach, un libro dal titolo \"\"Las cuentas y los cuentos de la independencia\",\" in cui contesta le tesi indipendentiste, soprattutto sotto il profilo economico.\nBiografia.\nJosep (o Jos\u00e9) \u00e8 nato nel 1947 nel villaggio di La Pobla de Segur, provincia di Lleida, vicino ai Pirenei, figlio di Joan Borrell e Luisa Fontelles Doll. \u00c8 cresciuto anche nel villaggio, dove suo padre possedeva una piccola pasticceria. I nonni paterni erano migranti catalani in Argentina dove avevano aperto una panetteria nella citt\u00e0 di Mendoza, vicino al Parco Generale San Mart\u00edn. Erano poi tornati in Spagna, poco prima dello scoppio della guerra civile spagnola, quando Joan Borrell aveva 8 anni. \nDopo aver completato l'istruzione primaria, l'ubicazione remota del villaggio ha costretto Josep Borrell a studiare a casa con l'aiuto della madre e di un insegnante in pensione, sostenendo poi gli esami di maturit\u00e0 al liceo di Lleida. Ha continuato l'istruzione superiore grazie a numerose borse di studio, tra cui la Fondazione March e il Programma Fullbright. Nel 1964 si \u00e8 trasferito a Barcellona per studiare ingegneria industriale, ma se ne \u00e8 andato dopo un anno, nel 1965, per studiare ingegneria aeronautica all'Universit\u00e0 Politecnica di Madrid dove si \u00e8 laureato nel 1969. Nell'estate del 1969 Borrell ha lavorato come volontario presso il Gal On kibbutz in Israele, dove ha incontrato quella che sarebbe diventata sua moglie, la francese Caroline Mayeur, da cui ora \u00e8 divorziato. Nel 1975 ha conseguito il dottorato in scienze economiche presso l'Universit\u00e0 Complutense di Madrid. Ha completato gli studi post-laurea in matematica applicata (presso l'Universit\u00e0 di Stanford in California) e gestione energetica (presso l'Institut Fran\u00e7ais du P\u00e9trole di Parigi).\nNegli anni 1969-1982 ha lavorato come docente accademico, era decano della facolt\u00e0 economica dell'Universit\u00e0 Complutense di Madrid.\nA partire dal 2010 \u00e8 diventato presidente dell'Istituto Universitario Europeo a San Domenico di Fiesole, ruolo ricoperto fino al giugno 2012.\nAttivit\u00e0 politica.\nMilitante nel Partito Socialista Operaio Spagnolo (PSOE) dal 1975. Fu consigliere di Madrid e membro del parlamento regionale (dal 1979 al 1982). Negli anni 1986-2004 ha fatto parte del Congresso dei Deputati. \u00c8 stato Segretario di Stato presso il Ministero delle Finanze (1984-1991), ministro dei lavori pubblici e dei trasporti (1991-1993) e ministro dei lavori pubblici, dei trasporti e dell'ambiente (1993-1996) nei governi di Felipe Gonz\u00e1lez. In seguito fece parte della Convenzione europea.\nIl 20 luglio 2004 \u00e8 stato eletto presidente del Parlamento europeo a seguito delle elezioni del giugno 2004. Si \u00e8 unito al Gruppo Socialista.\nDal 7 giugno 2018 al 30 novembre 2019 \u00e8 stato Ministro degli affari esteri, Unione europea e cooperazione nel Governo S\u00e1nchez I.\nIl 2 luglio 2019 \u00e8 stato proposto come Alto rappresentante dell'Unione per gli affari esteri e la politica di sicurezza L'incarico comprende anche responsabilit\u00e0 addizionali nell'aiuto umanitario, nel supporto delle politiche di sviluppo in Africa e nell'immigrazione.\nIl 18 luglio 2019 ha acquisito la doppia cittadinanza, spagnola e argentina, in omaggio al padre che era nato con quella cittadinanza.\nAlto rappresentante dell'Unione per gli affari esteri e la politica di sicurezza.\nIl 1\u00ba dicembre 2019 assume ufficialmente l'incarico di Alto rappresentante dell'Unione per gli affari esteri e la politica di sicurezza nella Commissione von der Leyen.\nDurante il suo mandato \u00e8 stato il primo alto funzionario dell'Unione europea dal 2017 a fare una vista ufficiale in Russia, per chiedere la liberazione di Aleksej Naval'nyj, imprigionato per ragioni politiche, e tentare aprire un dialogo tra Unione europea e Russia. Durante la sua visita, il ministro degli esteri Sergej Lavrov ha espulso tre funzionari diplomatici europei, ritenuti non graditi, per aver partecipato alle proteste pubbliche antigovernative in sostegno di Naval'nyj.\nOpere.\n\u00c8 autore delle seguenti opere:"}
{"id": "106815", "revid": "938", "url": "https://it.wikipedia.org/wiki?curid=106815", "title": "Josep Borell", "text": ""}
{"id": "106816", "revid": "416175", "url": "https://it.wikipedia.org/wiki?curid=106816", "title": "Stigma diaboli", "text": "Con la locuzione stigma diaboli (o marchio del diavolo) si usava definire nel periodo della caccia alle streghe una caratteristica dell'accusata che (se colpevole di stregoneria) non sarebbe stata, in alcuni punti del corpo, sensibile al dolore. Ci\u00f2 poteva essere causato da particolari preparati assunti (o portati indosso) a tale scopo e, secondo la visione del tempo, avrebbe dimostrato la presenza del demonio nella donna in esame o almeno i rapporti che ella avrebbe intrattenuto con il demonio stesso.\nMetodi di verifica.\nPer verificare la presenza dello stigma diaboli venivano ingaggiati professionisti che esaminavano a fondo ogni parte del corpo dell'imputata alla ricerca di elementi (per esempio talismani) di cui ella si sarebbe munita per rendersi insensibile al dolore degli eventuali \"tormenti\" ai quali poteva essere sottoposta durante gli interrogatori. Un sistema era quello di trafiggere ogni singola parte del corpo con uno spillone, al fine di trovare una zona insensibile al dolore, un altro consisteva nel bruciare la donna con del ferro incandescente, stando attenti a dove avrebbe smesso di urlare. Il rinvenimento di tale zona costituiva una prova sufficiente ad emettere un verdetto di colpevolezza.\nAltri metodi consistevano nell'identificare la presenza di mammelle addizionali (anch'esse considerate sospette perch\u00e9 con esse la \"strega\" avrebbe allattato d\u00e8moni) o del cosiddetto \"occhio del Diavolo\" che consisteva in un particolare neo situato nella parte interna della coscia, o ancora nell'accertamento della capacit\u00e0 di stare a galla. Secondo Plinio il Vecchio le streghe galleggiavano sull'acqua per cui la persona imputata veniva immersa in un fiume o in uno stagno per dieci o quindici minuti, con la mano destra legata al piede sinistro: se tendeva a rimanere a galla era considerata colpevole, se viceversa tendeva ad affondare era dichiarata innocente.\nUna descrizione delle varie forme che il marchio poteva assumere e della procedura per la sua individuazione si trova nel capitolo undicesimo della \"Prattica di proceder\" di Deodato Scaglia (1637)\nIn letteratura e musica.\n\"Il marchio del diavolo\" \u00e8 il titolo italiano di un romanzo di Glenn Cooper.\"Sigillum diaboli\" \u00e8 il titolo di un brano del gruppo degli HIM, tratto dall'album Razorblade Romance."}
{"id": "106819", "revid": "834", "url": "https://it.wikipedia.org/wiki?curid=106819", "title": "Coppa del Mondo (rugby)", "text": ""}
{"id": "106821", "revid": "62004", "url": "https://it.wikipedia.org/wiki?curid=106821", "title": "Coppa del mondo di ciclismo", "text": ""}
{"id": "106823", "revid": "1869172", "url": "https://it.wikipedia.org/wiki?curid=106823", "title": "Coppa del Mondo di Calcio", "text": ""}
{"id": "106825", "revid": "834", "url": "https://it.wikipedia.org/wiki?curid=106825", "title": "Coppa del mondo di sci alpino", "text": ""}
{"id": "106828", "revid": "228587", "url": "https://it.wikipedia.org/wiki?curid=106828", "title": "Granata", "text": ""}
{"id": "106832", "revid": "78273", "url": "https://it.wikipedia.org/wiki?curid=106832", "title": "The Museum of Modern Art di New York", "text": ""}
{"id": "106833", "revid": "78273", "url": "https://it.wikipedia.org/wiki?curid=106833", "title": "MOMA", "text": ""}
{"id": "106834", "revid": "124972875", "url": "https://it.wikipedia.org/wiki?curid=106834", "title": "Nicola Romeo", "text": "Biografia.\nGli inizi.\nNicola Romeo nacque a Sant'Antimo in provincia di Napoli il 28 aprile 1876 da Maurizio e Consiglia Taglialatela, in una famiglia lucana originaria di Montalbano Jonico in provincia di Matera; le modeste condizioni della famiglia lo costrinsero a recarsi a piedi dal suo paese natale all'istituto tecnico che frequentava a Napoli, e a dare ripetizioni per mantenersi agli studi. Durante gli studi superiori si distinse nelle discipline matematiche anche grazie al padre, maestro elementare, che lo indirizz\u00f2 a questo tipo di studi.\nConseguita nel 1899 la laurea in ingegneria civile presso la Scuola di Applicazione a Napoli (oggi facolt\u00e0 di ingegneria dell'Universit\u00e0 degli Studi di Napoli Federico II), a 23 anni si trasfer\u00ec a Liegi, in Belgio, per approfondire gli studi in ingegneria elettrotecnica, quindi in Francia e in Germania per acquisire le nuove cognizioni nei campi meccanico, ferroviario e idraulico che in quei Paesi stavano rapidamente evolvendo. Tornato in Italia cerc\u00f2 un impiego presso varie grandi imprese, ma gli venne offerto solo un posto di capostazione a Tivoli che rifiut\u00f2.\nFu durante una delle trasferte per i colloqui che conobbe casualmente, in treno, un dirigente della \"Robert Blackwell &amp; Co\", societ\u00e0 inglese che operava in campo ferroviario e dell'impiantistica elettrica, intenzionata ad aprire una filiale in Italia. Nicola Romeo venne assunto e diresse la filiale italiana per alcuni anni, con il compito di valorizzare e monitorare la costruzione di tranvie elettriche, acquisendo esperienza e sufficienti sostanze per dare vita a un'impresa autonoma. Nel 1906, con altri investitori, fond\u00f2 la societ\u00e0 \"Ing. Nicola Romeo &amp; C.\" che ebbe un grande successo commerciando i materiali rotabili dell'azienda siderurgica inglese Hadfield di Sheffield e, soprattutto, i macchinari per la produzione di aria compressa della statunitense Ingersoll-Rand.\nLa societ\u00e0 Nicola Romeo.\nNel 1911 fond\u00f2 la \"Societ\u00e0 in accomandita semplice Ing. Nicola Romeo e Co.\" per la produzione di macchinari per le attivit\u00e0 estrattive. L'azienda si specializz\u00f2 dopo poco tempo nella produzione di rotabili ferroviari e nella produzione su licenza di alcune delle prime automotrici italiane a motore termico, tecnologia emergente di quegli anni.\nLa nascita dell'Alfa Romeo.\nNel 1909 gli stabilimenti milanesi realizzati al Portello dalla Societ\u00e0 Italiana Automobili Darracq furono rilevati da un gruppo di imprenditori lombardi, che fondarono l'\"Anonima Lombarda Fabbrica Automobili\" (A.L.F.A.); nel 1915 subentr\u00f2 Nicola Romeo, che li riconvert\u00ec alla produzione bellica. Con l'aiuto dei suoi potenti compressori Nicola Romeo rese possibile nel 1916 lo scavo in breve tempo di una galleria sul Col di Lana, successivamente riempita di dinamite e fatta esplodere con la conseguente conquista di una base austriaca.\nIl dopoguerra.\nDopo la fine della guerra, nel 1918 la societ\u00e0, che aveva assorbito anche le \"Costruzioni Meccaniche di Saronno\", le \"Officine Meccaniche Tabanelli\" di Roma e le \"Officine Ferroviarie Meridionali\" di Napoli, cambi\u00f2 nome in \"Societ\u00e0 anonima Ing. Nicola Romeo e Co.\". L'azienda dovette affrontare i problemi della riconversione e della recessione post-bellica, ricorrendo agli aiuti dal Consorzio per Sovvenzioni sui Valori Industriali. La societ\u00e0 aveva come obiettivi la produzione di diversi tipi di veicoli e macchinari, ma di fatto si specializz\u00f2 nelle autovetture e consegu\u00ec una notevole fama per i suoi successi sportivi. Lo stabilimento di Portello riprese a produrre automobili progettate dal tecnico Vittorio Jano, che precedentemente aveva lavorato alla FIAT.\nLe vetture furono commercializzate con il marchio Alfa Romeo, dopo una battaglia legale per il nome \"Alfa\" con i vecchi proprietari della fabbrica. Nel 1920 nacque la Torpedo 20-30 HP ES e nel 1923 il modello RL, con cui il pilota Ugo Sivocci conquist\u00f2 la prima delle dieci vittorie nella Targa Florio. Nel 1924 fu presentata la P2. L'azienda si occupava anche di elettrificazione delle ferrovie e costruzione di locomotive elettriche negli stabilimenti di Saronno. In particolare \u00e8 nota la sua collaborazione con l'ingegner K\u00e1lm\u00e1n Kand\u00f3, progettista della Ganz e pioniere della trazione elettrica ferroviaria in Europa.\nNel 1926 la societ\u00e0 costitu\u00ec una fabbrica di aeroplani a Pomigliano d'Arco, in provincia di Napoli. Negli anni venti una seconda crisi fu causata dal fallimento della Banca Italiana di Sconto, che deteneva la maggioranza delle azioni. La necessit\u00e0 di drastici cambiamenti per il salvataggio dell'azienda fece deteriorare i rapporti tra Nicola Romeo e gli altri soci; l'ingegnere fu di fatto estromesso dalla guida dell'Alfa Romeo nel 1925, rimanendo per tre anni presidente, carica offertagli dal nuovo direttore generale Pasquale Gallo, per poi abbandonare l'azienda nel 1928. Il 9 novembre 1925 gli fu conferita la Medaglia d'oro della provincia di Napoli. Nel 1929 venne nominato senatore del Regno.\nVita privata.\nRomeo si occup\u00f2 di problemi di geometria pura, parallelamente all'attivit\u00e0 di imprenditore e industriale. Fu inoltre attivo nelle opere di beneficenza, fondando e appoggiando, finanziariamente e non solo, un asilo infantile nel suo paese natale. Spos\u00f2 la portoghese Angelina Valadin ed ebbe 7 figli (Maurizio, Edoardo, Nicola, Elena, Giulietta, Piera ed Irene). \nMorte.\nIl 15 agosto del 1938 si spense nella sua casa a Magreglio sul lago di Como; oggi \u00e8 tumulato nell'edicola familiare nel cimitero comunale, davanti al santuario della Madonna del Ghisallo. Il Comune di Milano (cos\u00ec come quello di Magreglio) gli ha intitolato una via."}
{"id": "106836", "revid": "264902", "url": "https://it.wikipedia.org/wiki?curid=106836", "title": "Kayseri", "text": "Kayseri (dall'antico nome greco \"\u039a\u03b1\u03b9\u03c3\u03ac\u03c1\u03b5\u03b9\u03b1\"), anticamente conosciuta come Cesarea di Cappadocia, Mazaka o Eusebia all'Argaios, \u00e8 una citt\u00e0 di 1.100.000 abitanti della Turchia, capoluogo dell'omonima provincia dell'Anatolia Centrale.\nLa citt\u00e0 comprende cinque distretti metropolitani, i due principali di Kocasinan e Melikgazi e, dal 2004, anche Hac\u0131lar, \u0130ncesu e Talas. Situata ai piedi del vulcano Erciyes, che raggiunge i 3.916 metri, \u00e8 sede aeroportuale e universitaria. \u00c8 una delle citt\u00e0 turche che hanno conosciuto maggiore sviluppo economico dagli anni '80 del XX secolo. Conserva molti monumenti risalenti al periodo della dinastia dei Selgiuchidi e dell'Impero ottomano.\nStoria.\nInsediamento anatolico di K\u00fcltepe.\nL'area fu sede di un insediamento del IV millennio a.C. (sito di K\u00fcltepe), che crebbe di importanza durante il calcolitico e l'et\u00e0 del bronzo antico, come centro commerciale sulla via della Seta. Ebbe il nome di Kanesh. Fu sotto il dominio del re Sargon di Akkad a met\u00e0 del III millennio a.C., ma un suo re, Zipani, secondo un documento ittita successivo, fece parte di una coalizione contro uno dei successori di Sargon, Naram-Sin.\nFu in seguito capitale di un potente regno anatolico nel II millennio a.C., sotto il dominio assiro. Dopo la distruzione per incendio intorno al 1850 a.C. \u00e8 forse identificabile con la citt\u00e0 ittita di N\u00e9sa. La citt\u00e0 aveva perso di importanza e fu nuovamente distrutta agli inizi del XII secolo a.C., ma sopravvisse ancora come uno dei principali centri del regno neo-ittita, e fu del tutto abbandonata solo in epoca romana.\nIl sito archeologico conserva i resti di un quartiere commerciale assiro (\"k\u00e2rum\"), sorto agli inizi del II millennio a.C. al di fuori della citt\u00e0 vera e propria e con una propria cinta di mura separata, dove sono state ritrovate numerose tavolette scritte in lingua assira.\nLa citt\u00e0 romana.\nL'attuale centro abitato \u00e8 di probabile fondazione ellenistica (il tumulo di Garipler, nel centro cittadino, appartiene a quest'epoca), probabilmente con il nome di Mazaka. Sotto l'imperatore romano Tiberio, prese in suo onore il nome di Cesarea. Fu capoluogo della provincia romana di Cappadocia ed ebbe grande sviluppo nel III secolo raggiungendo una popolazione di circa 400.000 abitanti. Venne distrutta da parte del re persiano Sapore I, dopo la sconfitta dell'imperatore Valeriano nel 260.\nLa descrizione di Strabone.\nIl geografo Strabone descrive l'ambiente in cui la citt\u00e0 sorgeva come inadatto: con scarsit\u00e0 di acqua, sprovvisto di difese naturali, con terreno sassoso e non coltivabile. La citt\u00e0 sorgeva ai piedi dell'Argaios, un vulcano all'epoca ancora attivo e a causa del quale la regione presentava pericolosi \"pozzi di fuoco\". Le pendici della montagna, ricche di boschi, offrivano risorse di legname, scarso nella Cappadocia, sebbene lo sfruttamento fosse ostacolato dai fenomeni vulcanici. Nei pressi scorreva il fiume Nero, tributario dell'Eufrate, che formava paludi e acquitrini rendendo l'aria insalubre. Secondo il racconto di Strabone, il fiume venne sbarrato da una diga ad opera del re Arianthes, ma il crollo di questa avrebbe causato disastrose inondazioni in tutta la regione, per le quali le popolazioni danneggiate chiesero un risarcimento di trecento talenti d'argento e nella contesa sarebbero intervenuti come mediatori i Romani.\nLa citt\u00e0 tardo-antica e bizantina.\nNel IV secolo la citt\u00e0 sembra abbia avuto il nome di Eusebia, collegato a Eusebio di Cesarea, consigliere dell'imperatore Costantino I e vescovo tuttavia di Cesarea marittima, in Palestina. Nel 370 fu eletto vescovo della citt\u00e0 san Basilio Magno, che vi fond\u00f2 un monastero di monaci basiliani, secondo la regola da lui stesso scritta.\nDopo l'abbandono della citt\u00e0 romana, il monastero basiliano che era invece sopravvissuto, fu il nucleo della citt\u00e0 bizantina, fortificata sotto l'imperatore Giustiniano. Tra il VII e il IX secolo sub\u00ec le incursioni arabe. Alla met\u00e0 dell'XI secolo vi si rifugi\u00f2 una colonia di Armeni, profughi in seguito alla conquista dell'Armenia da parte dei Selgiuchidi.\nLa citt\u00e0 islamica.\nLa citt\u00e0 venne conquistata nel 1084 dal sultano selgiuchide Alp Arslan e fu in seguito sede di un emirato istituito dal principe Tursan Bey. Fu brevemente in possesso dei crociati nel 1097 e venne inglobata nel 1174 dall'impero selgiuchide.\nNel 1243 fu conquistata dai Mongoli e intorno al 1335 il locale governatore mongolo, Eretna, si proclam\u00f2 indipendente, facendone la sua capitale. I suoi successori (Aksaray, Sivas e Amasya) conservarono il potere fino al 1380, quando s'impadron\u00ec dello stato Kad\u0131 Burhan ad D\u00een. Nel 1397 la citt\u00e0 fu conquistata dal sultano ottomano Bayezid I, ma questa pass\u00f2 nel 1402 al beilicato di Karaman, alleato di Tamerlano e nel 1419 ai Mamelucchi. Ritorn\u00f2 definitivamente a far parte dell'impero ottomano nel 1515.\nSociet\u00e0.\nLa citt\u00e0 \u00e8 tendenzialmente conservatrice e religiosa. La tradizione religiosa islamica ricopre un ruolo centrale nella cultura cittadina. Le bevande alcoliche tendono ad essere assenti, ad esclusione dei grandi alberghi. Gran parte della popolazione \u00e8 originaria delle regioni rurali dell'Anatolia. La citt\u00e0 ha sviluppato a partire dagli anni 1980 una classe imprenditoriale dedita ai principi islamici, coniugati alla modernit\u00e0; il successo economico della citt\u00e0 \u00e8 stato associato da molti studi alla filosofia del cosiddetto \"calvinismo islamico\", ossia un'\"etica del lavoro protestante\" applicata ad un contesto islamico.\nLa citt\u00e0 ha rappresentato una delle tanti roccaforti dei partiti del Mill\u00ee G\u00f6r\u00fc\u015f, in particolare il Partito del Benessere e il Partito della Virt\u00f9, per poi divenire roccaforte del Partito della Giustizia e dello Sviluppo.\nEconomia.\nKayseri ricevette notevoli investimenti pubblici negli anni 1920 e 1930. Le aziende Sumer Textile e Kayseri Tayyare Fabrikasi (produttrice di aeroplani) furono installate in citt\u00e0 durante il periodo repubblicano con l'aiuto di esperti tedeschi e sovietici. La Kayseri Tayyare Fabrikasi costru\u00ec negli anni 1940 il primo aereo di produzione turca. Dopo gli anni 1950, la citt\u00e0 sub\u00ec una diminuzione dell'ammontare degli investimenti pubblici. Fu, tuttavia, negli stessi anni che una nuova classe di fabbricanti e commercianti di Kayseri si trasformarono in imprenditori su scala nazionale. Famiglie come i Sabanc\u0131, Has, Dedeman, Hattat, Kurmel, \u00d6zye\u011fin, Karamanlargil e \u00d6zilhan, che avevano cominciato da commercianti su piccola scala nella citt\u00e0 di Kayseri, divennero attori di primo piano nell'economia della Turchia. Queste famiglie stabilirono le loro sedi in citt\u00e0 come Istanbul e Adana, pur stabilendo investimenti a Kayseri.\nGrazie alle politiche di liberalizzazione economica introdotte negli anni 1980 dal governo di Turgut \u00d6zal, una nuova classe di commercianti e industriali di Kayseri si \u00e8 unita alle precedenti famiglie. La maggior parte di questi nuovi imprenditori scelse Kayseri come base delle proprie operazioni. Come conseguenza della presenza di efficienti infrastrutture, la citt\u00e0 raggiunse una notevole crescita industriale dal 2000, divenendo una delle principali tigri anatoliche, con un ambiente favorevole soprattutto per le piccole e medie imprese.\nNumerosi studi hanno collegato il successo economico e industriale della citt\u00e0 alla filosofia del \"calvinismo islamico\".\nIl ritmo di crescita della citt\u00e0 \u00e8 stato cos\u00ec rapido che nel 2004 la citt\u00e0 fu candidata al Guinness dei primati per il maggior numero di industrie manifatturiere avviate in un solo giorno: 139 fabbriche. Kayseri \u00e8 anche emersa come uno dei centri di produzione di mobili di maggior successo in Turchia. Nel 2007 la citt\u00e0 guadagn\u00f2 pi\u00f9 di un miliardo di dollari di entrate derivate dall'esportazione.\nLa zona franca di Kayseri, istituita nel 1998, conta oggi pi\u00f9 di 43 aziende con un investimento di 140 milioni di dollari.\nInfrastrutture e trasporti.\nLa citt\u00e0 dispone dell'Aeroporto Internazionale di Erkilet, situato a breve distanza dal centro di Kayseri.\nKayseri \u00e8 collegata al resto del paese tramite la rete ferroviaria: verso Ankara, Kars e Tatvan, sulla sponda occidentale del Lago Van.\nIl trasporto all'interno della citt\u00e0 si basa principalmente su autobus e veicoli personali. Nel 2009 \u00e8 stato completato un sistema di trasporto su metrotranvia denominato Kayseray.\nSport.\nIl Kayserispor Kul\u00fcb\u00fc \u00e8 il principale club calcistico della citt\u00e0, milita in S\u00fcper Lig e ha vinto una Coppa di Turchia."}
{"id": "106837", "revid": "339392", "url": "https://it.wikipedia.org/wiki?curid=106837", "title": "Cesarea Mazaca", "text": ""}
{"id": "106839", "revid": "292162", "url": "https://it.wikipedia.org/wiki?curid=106839", "title": "Coppa UEFA 2004-2005", "text": "La Coppa UEFA 2004-2005 \u00e8 stata la 34\u00aa edizione dell'omonima competizione. \u00c8 stata vinta per la prima volta dal CSKA Mosca nella finale contro lo disputata allo Stadio Jos\u00e9 Alvalade di Lisbona, sede delle partite casalinghe della squadra portoghese.\nLo sbilanciato calendario dell\u2019anno precedente necessitava evidentemente di una sistemazione, con l\u2019obiettivo di rilanciare la noiosa fase autunnale. Si diede dunque un taglio al primo turno, riproponendo il secondo preliminare a luglio, per poi creare una strana fase a semi-gironi di sola andata al posto del secondo turno, una specie di \"barrage\" per far spazio alle squadre che scenderanno dalla Champions.\nPrimo turno preliminare.\nLe gare si sono disputate il 15 e 29 luglio 2004.\nSecondo turno preliminare.\nLe gare si sono disputate il 12 e 26 agosto 2004.\nTabellone principale.\nPrimo turno.\nIl sorteggio si \u00e8 svolto a Monte Carlo il 27 agosto 2004. Le gare si sono disputate il 16 e 30 settembre.\nFase a gruppi.\nIl sorteggio della fase a gironi ha avuto luogo a Nyon il 5 ottobre 2004. Le partite si sono disputate rispettivamente il: 21 ottobre (prima giornata), 4 novembre (seconda giornata), 25 novembre (terza giornata), 1\u00ba dicembre (quarta giornata) e 16 dicembre (quinta giornata).\nSedicesimi di finale.\nAndata: 17 febbraio 2005, ritorno: 24 febbraio 2005\nOttavi di finale.\nAndata: 10 marzo 2005, ritorno: 17 marzo 2005\nQuarti di finale.\nAndata: 7 aprile 2005, ritorno: 14 aprile 2005\nSemifinali.\nAndata: 28 aprile 2005, ritorno: 5 maggio 2005"}
{"id": "106840", "revid": "123008023", "url": "https://it.wikipedia.org/wiki?curid=106840", "title": "Crimine di guerra", "text": "Un crimine di guerra \u00e8 una violazione punibile, a norma delle leggi e dei trattati internazionali, relativa al diritto bellico da parte di una o pi\u00f9 persone, militari o civili. Ogni singola violazione delle leggi di guerra costituisce un crimine di guerra.\nFattispecie.\nI crimini di guerra comprendono (nella maggioranza delle interpretazioni) le violazioni delle protezioni stabilite dalle leggi di guerra ed anche il mancato rispetto delle norme e delle procedure di combattimento, come ad esempio l'attaccare quanti espongono una bandiera bianca indicante un cessate il fuoco o l'uso truffaldino della stessa bandiera bianca per dissimulare la condizione bellica, preparare e dare inizio ad un attacco. Viene tutelato anche l'uso dei segni distintivi della Croce Rossa e Mezzaluna Rossa Internazionale e degli altri segni protettivi.\nComprendono anche gli altri atti contrari al diritto internazionale umanitario, quali il maltrattamento dei prigionieri di guerra o dei civili, sanciti dalle Convenzioni di Ginevra.\nLa legislazione.\nTenuto conto che la locuzione \u00e8 vastamente usata nella dialettica politica con variabilit\u00e0 di significati, in giurisprudenza la precisa determinazione della configurabilit\u00e0 del reato di crimine di guerra attiene invece alle singole legislazioni nazionali, le quali possono ben prevederla (e dunque circostanziarne gli elementi costitutivi) in seno al proprio ordinamento, ovvero recepirla per effetto di trattati esterni all'ordinamento stesso.\nIl diffuso riferimento alle leggi di guerra, contenuto nella maggioranza delle normazioni in argomento, rende talvolta pi\u00f9 labile, se non la configurabilit\u00e0, almeno l'ortodossa applicabilit\u00e0 a fini sanzionatori della previsione penale, in quanto la definizione e la ratifica di regolamentazioni sui modi bellici non \u00e8 onnivalente, n\u00e9 aggiornata agli ambiti operativi di belligeranza del momento. Quanto all'adesione a convenzioni (come le Convenzioni di Ginevra) o ad altri patti internazionali, intanto non \u00e8 nemmeno questa universale (non \u00e8 infatti sottoscritta e ratificata da tutti gli stati) ed inoltre si trova spesso in conflitto (o se ne riesce spesso ad intravedere l'antiteticit\u00e0) con le norme costituzionali dei singoli paesi, in genere fonti supreme di diritto dei rispettivi ordinamenti.\nI crimini di guerra rappresentano un tema di centrale importanza nell'ambito del diritto internazionale umanitario anche perch\u00e9, a seguito del processo di Norimberga, si prov\u00f2 a codificarne le risultanze nel diritto positivo: si cominci\u00f2 con il \"Codice di Norimberga\", contenente un'articolata proposta di normazione per talune fattispecie, e si prosegu\u00ec con l'istituzione di tribunali internazionali \"ad hoc\", per finire con la nascita della Corte penale internazionale grazie allo Statuto di Roma.\nEsempi recenti di procedure giudiziarie per crimini di guerra sono lo \"\"International Criminal Tribunal for the Former Yugoslavia\" e lo \"International Criminal Tribunal for Rwanda\"\", istituiti dal Consiglio di Sicurezza delle Nazioni Unite sulla base del Capitolo VII dello Statuto delle Nazioni Unite.\nLa Corte penale internazionale (\"International Criminal Court\" - ICC), una corte situata a L'Aia e basata sul trattato di Roma del 17 luglio 1998, \u00e8 entrata in funzione il 1\u00ba luglio 2002 per i processi relativi ai crimini di guerra commessi a partire da tale data. Tuttavia, alcune nazioni, tra cui le principali sono gli Stati Uniti, la Cina e Israele hanno criticato l'istituzione della corte, rifiutando di partecipare ad essa e di permettere alla corte di avere giurisdizione sui propri cittadini.\nAl momento sono stati accusati di aver commesso crimini di guerra e sotto processo alcuni ex-presidenti, o capi di governo tra cui Karl D\u00f6nitz, Hideki T\u014dj\u014d, Charles Taylor, Saddam Hussein e Slobodan Milo\u0161evi\u0107.\nAspetti controversi.\nLe Convenzioni di Ginevra stipulate prima del 1949 stabilivano per la prima volta una base giuridica del diritto internazionale per quanto riguarda la condotta durante la guerra. \nTuttavia oggi anche la definizione di uno \"stato di guerra\" pu\u00f2 e deve essere discussa, soprattutto in virt\u00f9 dell'introduzione della Carta delle Nazioni Unite del 1945: se la guerra stessa \u00e8 diventata \"azione criminale\", il termine \"crimine di guerra\" ha perso la propria efficacia. La \"perseguibilit\u00e0 del reato\" riposa principalmente sui diversi sistemi di accordi \"ad hoc\" - da parte delle organizzazioni internazionali, sovranazionali e militari - nel pianificare le uniche operazioni consentite dalla Carta delle Nazioni Unite: le operazioni di pace. Paradossalmente le Convenzioni di Ginevra del 1949 hanno un certo grado di effettiva applicazione al di fuori di ci\u00f2 che alcuni possono considerare da una situazione di \"guerra\" che necessita, spesso in settori in cui persistono conflitti armati sufficienti per provocare instabilit\u00e0 sociale. \nPrecedenti storici.\nGermania.\nDurante la seconda guerra mondiale la Wehrmacht e le Waffen SS commisero crimini di guerra spesso durante le epurazioni polacche e degli altri paesi annessi o conquistati come Jugoslavia, Ungheria e Francia rastrellando le citt\u00e0 per internare come forza lavoro o sterminare i residenti opposti al regime nazista. Inoltre la direzione delle SS si rese attivamente partecipe al piano di genocidio degli ebrei attraverso l'utilizzo di campi di sterminio ed al programma di soppressione forzata dei disabili ed altre minoranze.\nGiappone.\nL'esercito imperiale giapponese si macchi\u00f2 di gravissimi crimini contro civili e prigionieri di guerra soprattutto cinesi durante la seconda guerra sino-giapponese, proseguendo nel pi\u00f9 ampio teatro della seconda guerra mondiale. \nItalia.\nI crimini di guerra compiuti dall'esercito italiano sono individuabili in due periodi storici: l'epoca colonialista e la seconda guerra mondiale. \nDurante gli anni del colonialismo italiano si segnalano vari crimini in diversi paesi africani assoggettati all'Italia, andando dalle deportazioni, rappresaglie ed esecuzioni sommarie nella Libia italiana subito dopo la cessione da parte dei turchi, sconfitti nella guerra italo-turca, fino alla guerra per la conquista dell'Etiopia nell'ambito del progetto imperiale fascista, con utilizzo di armi chimiche e repressione dei civili. \nDurante la seconda guerra mondiale invece furono segnalate fucilazioni di civili, saccheggi e violenze nei campi di prigionia in Grecia e nei paesi balcanici, pattugliati da truppe italiane dopo l'occupazione nazifascista. Nonostante le scarse informazioni, diversi casi di atrocit\u00e0 sono registrati anche durante la campagna di Russia italo-tedesca, seppur con intensit\u00e0 molto inferiore all'alleato germanico. \nUnione Sovietica.\nVi furono diversi massacri di civili in Germania da parte di sovietici durante la loro avanzata e occupazione del territorio tedesco, tra cui la strage di Nemmersdorf e il massacro di Treuenbrietzen.\nUno studio pubblicato dal governo tedesco nel 1974 ha stimato il numero di vittime civili tedesche di crimini durante l'espulsione dei tedeschi dopo la seconda guerra mondiale tra il 1945 e il 1948 ad oltre 600.000, con circa 400.000 morti nelle aree ad est dell'Oder e della Nei\u00dfe (circa 120.000 morirono in atti di violenza diretta, in gran parte da parte di truppe sovietiche ma anche da parte di polacchi, 60.000 morirono in campi di concentramento polacchi e 40.000 in campi di concentramento sovietici o in prigioni, principalmente per la fame e per le malattie, 200.000 furono i morti tra i deportati civili tedeschi ai lavori forzati in Unione Sovietica), 130.000 in Cecoslovacchia (di cui 100.000 nei campi) e 30.000 deportati dalla Jugoslavia (circa il 16% mor\u00ec). Queste cifre non includono i 125.000 morti civili nella battaglia di Berlino.\nStupri.\nLe stime occidentali del numero tracciabile di vittime di stupro in Germania vanno da 200.000 a 2.000.000. In seguito all'offensiva invernale del 1945, lo stupro di massa avvenne in tutte le principali citt\u00e0 prese dall'Armata Rossa. Durante la liberazione della Polonia, in alcuni casi le donne furono violentate in gruppo da ben una dozzina di soldati. In alcuni casi le vittime che non si sono nascoste negli scantinati per tutto il giorno sono state stuprate fino a 15 volte. Secondo lo storico Antony Beevor, in seguito alla cattura di Berlino dell'Armata Rossa nel 1945, le truppe sovietiche violentarono donne e anche ragazzine tedesche di appena otto anni.\nSecondo lo storico Norman Naimark, dopo l'estate del 1945, i soldati sovietici trovati mentre violentavano i civili di solito ricevevano punizioni che vanno dall'arresto all'esecuzione. Tuttavia, Naimark sostiene che gli stupri continuarono fino all'inverno del 1947-1948, quando le autorit\u00e0 di occupazione sovietiche finirono per limitare le truppe a posti di guardia. Naimark concluse che \"La psicologia sociale delle donne e degli uomini nella zona di occupazione sovietica fu segnata dal crimine di stupro fin dai primi giorni di occupazione, attraverso la fondazione della RDT nell'autunno del 1949, fino al presente\".\nSecondo Richard Overy, i russi si rifiutarono di riconoscere i crimini di guerra sovietici, in parte \"perch\u00e9 sentivano che gran parte di ci\u00f2 era giustificata vendetta contro un nemico che aveva commesso di molto peggio, e in parte perch\u00e9 scrivevano la storia dei vincitori\"."}
{"id": "106842", "revid": "2034445", "url": "https://it.wikipedia.org/wiki?curid=106842", "title": "Versione del regista", "text": "Con versione/montaggio del regista o versione rimontata dal regista (in inglese director's cut, letteralmente taglio e assemblaggio delle scene, cio\u00e8 montaggio del regista) si intende una versione di un'opera cinematografica (ma non solo) mostrata cos\u00ec com'\u00e8 stata pensata e realizzata dal regista, rispetto a quella (montaggio e durata) distribuita dalla casa di produzione cinematografica.\nRiferita a un film, la versione del regista \u00e8 quella uscita in un secondo momento (spesso solo per il mercato dell'\"home video\") con scene e/o montaggio voluto dall'autore, che per un motivo o per l'altro avevano subito modifiche nella prima versione.\nSi tratta spesso di scene eliminate per mancanza di spazio oppure per censura. In casi come questo si parla anche di \"versione estesa\". Per alcuni film per\u00f2 vale anche il contrario, cio\u00e8 la versione del regista contiene scene in meno rispetto alla versione originale: ad esempio \"Blade Runner\" di Ridley Scott, a cui inizialmente fu imposto un lieto fine, eliminato nella versione rimontata dal regista. La definizione si pu\u00f2 assegnare a vari tipi di opere: film, videogiochi e, sia pure raramente, anche a libri."}
{"id": "106843", "revid": "1833487", "url": "https://it.wikipedia.org/wiki?curid=106843", "title": "Slobodan Milo\u0161evi\u0107", "text": "\u00c8 stato presidente della Serbia dal 1989 al 1997 e presidente della Repubblica Federale di Jugoslavia dal 1997 al 2000 come leader del Partito Socialista di Serbia e fu tra i protagonisti politici delle Guerre nella ex-Jugoslavia. \nFu accusato di crimini contro l'umanit\u00e0 per le operazioni di \"pulizia etnica\" dell'esercito jugoslavo contro i musulmani in Croazia, Bosnia ed Erzegovina e Kosovo ma il processo a suo carico presso il Tribunale penale internazionale per l'ex-Jugoslavia (Tpi) si estinse nel 2006 per sopraggiunta morte prima che venisse emessa la sentenza. \nContro di lui era stata mossa anche l'accusa di aver disposto l'assassinio di Ivan Stamboli\u0107, suo mentore negli anni ottanta del XX secolo e suo possibile avversario nelle elezioni presidenziali del 2000.\nBiografia.\nMilo\u0161evi\u0107, di origini Vasojevi\u0107i, un clan montenegrino, nacque e crebbe a Po\u017earevac, Serbia durante l'occupazione tedesca nella Seconda Guerra mondiale. Aveva un fratello maggiore, Borislav (1934-2013) diventato diplomatico. I suoi genitori si separarono subito dopo la fine del conflitto. Suo padre Svetozar Milo\u0161evi\u0107, catechista, si spar\u00f2 nel 1962, mentre sua madre, Stanislava Koljen\u0161i\u0107, un'insegnante e membro attivo del Partito Comunista di Jugoslavia, si uccise nel 1972.\nSi laurea in Legge all'universit\u00e0 di Belgrado nel 1964.\nEra sposato con Mirjana Markovi\u0107, che sar\u00e0 una delle sue pi\u00f9 importanti consigliere.\nFu prima militante e poi dirigente della Lega dei Comunisti di Jugoslavia e poi del Partito Socialista di Serbia, di cui fu tra i fondatori.\nPrimi passi in politica.\nA partire dagli anni ottanta era considerato uno dei migliori e pi\u00f9 capaci amministratori e funzionari dello Stato della Repubblica Federale Socialista di Jugoslavia.\nNell'aprile del 1984 fu nominato Segretario della Federazione di Belgrado della Lega dei Comunisti; dal maggio 1986 al maggio 1989 fu presidente del Comitato Centrale della Lega dei Comunisti e al primo Congresso del Partito Socialista di Serbia nel luglio 1990 venne eletto Presidente del Partito, che era nato dall'unificazione della Lega dei Comunisti e dalla \"Lega Socialista del Popolo Lavoratore di Serbia\".\nLa scalata al potere.\nA capo della Lega Comunista Serba.\nLa svolta nella sua carriera di funzionario statale avviene nel 1986: Milo\u0161evi\u0107 viene eletto presidente della Lega di comunisti serbi, grazie al sostegno del presidente della Serbia, Ivan Stamboli\u0107, suo amico personale e padrino politico conosciuto ai tempi dell'universit\u00e0 che durante il congresso della Lega peror\u00f2 per tre giorni la validit\u00e0 della candidatura di Milo\u0161evi\u0107, allo scopo di sconfiggere gli altri candidati alla presidenza del partito. Milo\u0161evi\u0107 ottenne una vittoria di misura, la pi\u00f9 risicata nella storia delle elezioni del partito.\nLa rinascita del nazionalismo serbo.\nGli anni ottanta si caratterizzano per la rinascita del nazionalismo serbo e per il disconoscimento del modello della Jugoslavia titoista e della figura di Tito stesso.\nL'apice del nazionalismo \u00e8 raggiunto il 24 settembre 1986, quando il quotidiano belgradese \"Ve\u010dernje Novosti\" pubblica alcune parti di un documento noto come il \"Memorandum dell'Accademia Serba delle Scienze\". Questo testo, redatto da intellettuali serbi guidati dal romanziere Dobrica \u0106osi\u0107, cattura subito l'attenzione del pubblico in Jugoslavia, in quanto d\u00e0 voce a opinioni controverse sullo stato della nazione e sostiene la necessit\u00e0 di una riorganizzazione completa dello Stato. La sua tesi principale \u00e8 che la decentralizzazione porta alla disintegrazione della Jugoslavia e che i serbi sono discriminati dalla costituzione jugoslava. Il testo \u00e8 considerato pericolosissimo per la stabilit\u00e0 della zona e tutta l'\u00e9lite serba, a partire dal presidente Ivan Stamboli\u0107, ne prende le distanze. Milo\u0161evi\u0107 stesso lo definisce \"nient'altro che il nazionalismo pi\u00f9 buio\"; tuttavia concorder\u00e0 pubblicamente con la maggior parte di esso e stringer\u00e0 legami politici con alcuni dei suoi autori. \nTuttavia, il patriottismo socialista lentamente divenne nell'ideologia di Milosevic proprio una forma di nazionalismo serbo (Grande Serbia), sotto l'aspetto di un nazionalismo di sinistra, socialista nazionale e populista, distaccandosi completamente dal marxismo-leninismo, dal titoismo e dal socialismo reale.\nLa successione a Stamboli\u0107.\nNella Jugoslavia della seconda met\u00e0 degli anni ottanta la situazione pi\u00f9 difficile si registra nella provincia autonoma serba del Kosovo, con tensione e piccoli scontri tra serbi e albanesi, mentre in Croazia e in Bosnia ed Erzegovina la convivenza fra le diverse etnie \u00e8 serena.\nNel 1987 il presidente Ivan Stamboli\u0107 (inconsapevole di aver firmato con questo gesto la sua fine politica e una degenerazione complessiva dei rapporti fra le etnie) manda Milo\u0161evi\u0107 in Kosovo, affinch\u00e9 ristabilizzi una situazione di convivenza tra albanesi e serbi.\nSulle prime battute Milo\u0161evi\u0107 mantiene una linea coerente con quella del Partito, rassicurando la folla che il Comitato Centrale \u00e8 al corrente della loro situazione, ma senza entrare direttamente nel merito della questione. Tuttavia, su pressione di Miroslav Solevi\u0107, uno dei leader serbi locali, Milo\u0161evi\u0107 acconsente a un tratto a un incontro faccia a faccia con alcuni rappresentanti della minoranza serba in Kosovo. Il suo assenso va a costituire, per la prima volta, una pesantissima frattura con la politica di Fratellanza e Unit\u00e0 costruita nei decenni da Tito e che aveva da sempre poggiato le sue basi sul fermo rifiuto a qualsiasi tipo di dialogo con i movimenti nazionalisti della Jugoslavia.\nIl giorno dell'incontro, in una situazione di forte tensione, Milo\u0161evi\u0107 pronuncer\u00e0 un discorso che susciter\u00e0 scalpore e sostegno popolare, sostenendo che \"a nessuno \u00e8 dato il permesso di picchiarvi\". Egli si riferiva alle numerosissime rimostranze della minoranza serba in Kosovo, che lamentava un trattamento sfavorevole da parte della polizia e del potere giudiziario, sotto il completo controllo dei kosovari di etnia albanese della Lega dei Comunisti del Kosovo. Fu proprio il trattamento discriminatorio verso i serbi kosovari da parte delle autorit\u00e0 locali a indurre Milo\u0161evi\u0107, due anni dopo, a sospendere l'autonomia della regione per ripristinare il controllo diretto di Belgrado su polizia e tribunali.\nAbilissimo nel guidare i sentimenti pi\u00f9 profondi dell'opinione pubblica serba, Milo\u0161evi\u0107 spazza via l'intera classe politica serba, accusata di immobilismo e inettitudine. \nIl successore liberale di Milo\u0161evi\u0107 alla guida del partito nella sezione di Belgrado, Dragi\u0161a Pavlovi\u0107, si oppose fermamente alla sua politica nei confronti dei Serbi del Kosovo. Milo\u0161evi\u0107 rispose accusando Pavlovi\u0107 di essere troppo tenero nei confronti degli Albanesi radicali, in opposizione alle intenzioni di Stamboli\u0107. Il 23 e 24 settembre 1987, durante l'ottava sessione del comitato centrale del partito, durata 30 ore e trasmessa sulla rete di stato serba, Milo\u0161evi\u0107 costrinse Pavlovi\u0107 alle dimissioni, con grande imbarazzo di Stamboli\u0107, che si dimise pochi giorni dopo nel dicembre del 1987 dalla carica di Presidente della Serbia, a causa della pressione dei sostenitori di Milo\u0161evi\u0107, venendo ufficialmente sostituito da Petar Gracanin, a cui succedette l'anno seguente lo stesso Milo\u0161evi\u0107 che diventa presidente serbo, ottenendo un potere enorme.\nAlla guida della Serbia.\nNel 1988 si acu\u00ec la tensione sia all'interno dei confini della Serbia (in Kosovo), che fra la Serbia e le altre repubbliche, in particolare la Slovenia. Mentre Milo\u0161evi\u0107 era sostenitore di un modello centralista (sia a livello di istituzioni che di politica economica), alla cui guida doveva esserci la Serbia in quanto maggior repubblica della Federazione, Lubiana (con il presidente Milan Ku\u010dan) sosteneva il diritto all'autodeterminazione delle repubbliche e il rispetto di ogni minoranza e autonomia.\nMilo\u0161evi\u0107 capisce di godere di un enorme sostegno popolare: i Serbi vedono in lui la guida di una nazione orgogliosa, un capo carismatico. Gode inoltre del sostegno della Chiesa ortodossa serba e dell'Armata popolare jugoslava. Il popolo serbo rielabora il mito della vittoria mutilata (la Seconda guerra mondiale, vinta dai partigiani jugoslavi contro fascisti e nazionalisti), che non consent\u00ec ai Serbi l'unit\u00e0 politica della nazione (rilevanti minoranze serbe erano presenti in Croazia e in Bosnia ed Erzegovina, mentre alla Serbia erano state imposte due province autonome, Kosovo e Voivodina).\nLa rivoluzione anti-burocratica.\nA partire dal 1982 e 1983, in risposta alle rivolte nazionaliste albanesi in Kosovo, il Comitato centrale della Lega comunista aveva adottato una serie di decisioni volte a centralizzare il controllo della Serbia sull'applicazione della legge e sulla magistratura nelle province del Kosovo e della Vojvodina. Dall'inizio alla met\u00e0 degli anni '80, furono fatte affermazioni su un esodo di massa di serbi e montenegrini dal Kosovo a seguito delle rivolte albanesi. I nazionalisti serbi denunciarono la costituzione jugoslava del 1974 e le richieste di cambiamento erano forti tra i serbi kosovari. Stamboli\u0107 aveva istituito una commissione per modificare la costituzione serba in linea con le conclusioni adottate dal Partito comunista federale. La commissione costituzionale aveva lavorato per tre anni per armonizzare le sue posizioni e nel 1989 una costituzione serba modificata fu sottoposta ai governi del Kosovo, Vojvodina e Serbia per l'approvazione. \nMilo\u0161evi\u0107 cap\u00ec che per portare avanti le istanze nazionali serbe occorreva sciogliere il nodo della costituzione ma per farlo si doveva assicurare la non opposizione di Kosovo, Vojvodina e Montenegro. A partire dal 1988, Milo\u0161evi\u0107 con il sostegno delle forze armate e dei servizi segreti aveva guidato la cosiddetta \"Rivoluzione anti-burocratica\" la quale port\u00f2 alla sostituzione dei governi della provincie autonome della Vojvodina e del Kosovo e della repubblica del Montenegro e all'elezione di funzionari alleati di Milo\u0161evi\u0107. \nIn Vojvodina, dove il 54% della popolazione era serba, si stima che circa 100.000 manifestanti si radunarono fuori dal quartier generale del Partito comunista, a Novi Sad, il 6 ottobre 1988 per chiedere le dimissioni della leadership provinciale. La maggior parte dei manifestanti era costituita da lavoratori della citt\u00e0 di Ba\u010dka Palanka, 40 chilometri a ovest di Novi Sad. Sostenevano Milo\u0161evi\u0107 e si opponevano alle mosse del governo provinciale per bloccare i futuri emendamenti alla costituzione serba. Il \"New York Times\" rifer\u00ec che le manifestazioni si svolsero \"con il sostegno di Slobodan Milo\u0161evi\u0107\". Le dimostrazioni ebbero successo, la direzione provinciale si dimise e la Lega dei comunisti della Vojvodina scelse una nuova direzione. Alle elezioni seguenti il dott. Dragutin Zelenovi\u0107, alleato di Milo\u0161evi\u0107, fu eletto membro della presidenza della Vojvodina. \nAzem Vllasi e Kaqusha Jashari, i due politici di spicco del Kosovo, furono sostituiti nel novembre 1988, per la loro opposizione agli emendamenti costituzionali che avrebbero ridotto l'autonomia del Kosovo (gi\u00e0 concessa da Tito nel 1974). Essi vennero sostituiti da incaricati di Milo\u0161evi\u0107. La popolazione albanese del Kosovo in risposta di questi eventi divenne irrequieta, e nel febbraio 1989 fu indetto uno sciopero generale che coinvolse in maniera particolare il settore minerario della regione. Il 27 febbraio 1989 fu dichiarato un parziale stato di emergenza in Kosovo, e i leader appena nominati si dimisero il 28 febbraio mentre una grande manifestazione in senso contrario si tenne a Belgrado in sostegno di Milo\u0161evi\u0107. Tre giorni dopo venne arrestato Vllasi e processato per \"attivit\u00e0 controrivoluzionarie\" per essere rilasciato nel 1990.\nIl 10 gennaio 1989, in Montenegro, dove il salario mensile medio era il pi\u00f9 basso della Jugoslavia, il tasso di disoccupazione di quasi il 25% e dove un quinto della popolazione viveva al di sotto della soglia di povert\u00e0, 50.000 manifestanti si radunarono nella capitale Titograd (ora Podgorica) per protestare contro la situazione economica della repubblica e per chiedere le dimissioni della sua leadership. I dimostranti trasportavano ritratti di Milo\u0161evi\u0107 e urlavano il suo nome, ma il \"New York Times\" ha riportato \"non ci sono prove che il leader serbo abbia avuto un ruolo organizzativo nelle dimostrazioni\". Il giorno successivo, la presidenza del Montenegro rassegna le dimissioni collettive insieme ai delegati montenegrini nel Politburo jugoslavo. Il rappresentante del Montenegro alla presidenza federale, Veselin \u0110uranovi\u0107, afferm\u00f2 che la decisione di dimettersi \"\u00e8 motivata da un senso di responsabilit\u00e0 per la situazione economica\". Le successive elezioni multipartitiche portarono Momir Bulatovi\u0107, alleato di Milo\u0161evi\u0107, ad essere eletto presidente montenegrino.\nIl 10 marzo 1989, l'Assemblea della Vojvodina approv\u00f2 gli emendamenti. Poco dopo, il 23 marzo 1989, il parlamento del Kosovo, sotto la minaccia della presidenza federale di un intervento militare, accett\u00f2 e approv\u00f2 gli emendamenti che consentivano alla Serbia di affermare la sua autorit\u00e0 sul Kosovo. I rappresentanti albanesi dell'assemblea cercarono di boicottare la votazione sulla questione, ma indipendentemente dal fatto che la mozione non avesse raggiunto la maggioranza dei due terzi richiesta, venne dichiarata approvata. Alla seduta del parlamento del Kosovo erano presenti 187 dei 190 membri dell'assemblea, al momento della votazione: 10 hanno votato contro gli emendamenti, due si sono astenuti e i restanti 175 hanno votato a favore degli emendamenti. Sebbene la composizione etnica dell'Assemblea del Kosovo fosse al 70% albanese, i parlamentari sono stati costretti a votare a favore degli emendamenti sotto l'attenta sorveglianza delle forze di polizia serbe appena arrivate. Gli emendamenti ripristinavano il controllo serbo sulla polizia, i tribunali, la difesa nazionale e gli affari esteri della provincia. Secondo un rapporto della \"United Press\", le rivolte scoppiate a seguito del voto hanno ucciso 29 persone e ferito 30 poliziotti e 97 civili. A seguito degli emendamenti costituzionali del 1989, gli albanesi in Kosovo hanno ampiamente boicottato il governo provinciale e si sono rifiutati di votare alle elezioni. Sulla scia del boicottaggio albanese, i sostenitori di Milo\u0161evi\u0107 sono stati eletti a posizioni di autorit\u00e0 dai rimanenti elettori serbi in Kosovo. Il boicottaggio ha presto incluso l'educazione alla lingua albanese in Kosovo che Milo\u0161evi\u0107 ha tentato di risolvere firmando nel 1996 l'accordo sull'istruzione Milo\u0161evi\u0107-Rugova mediato dalla Comunit\u00e0 di Sant'Egidio.\nIl 28 marzo, il parlamento serbo approv\u00f2 in via definitiva le modifiche costituzionali.\nLe rivoluzioni anti-burocratiche in Montenegro e Vojvodina, associate al boicottaggio albanese in Kosovo, significarono che Slobodan Milo\u0161evi\u0107 e i suoi sostenitori detenevano il potere in quattro delle otto repubbliche e province autonome che costituivano la Federazione jugoslava. Poich\u00e9 i sostenitori di Milo\u0161evi\u0107 controllavano met\u00e0 dei voti nella presidenza federale, i suoi critici lo hanno accusato di aver minato la federazione stessa. Questo, sostengono i suoi detrattori, sconvolse l'equilibrio di potere in Jugoslavia e provoc\u00f2 il separatismo. I sostenitori di Milo\u0161evi\u0107 affermano invece che i rappresentanti alla presidenza federale furono eletti secondo la legge affermando che Milo\u0161evi\u0107 godette di un autentico sostegno popolare, quindi era perfettamente logico che i suoi alleati fossero eletti alla presidenza. I suoi sostenitori respinsero le accuse di aver sconvolto l'equilibrio di potere in Jugoslavia come uno stratagemma di propaganda progettato per giustificare il separatismo.\nPolitica economica.\nMilo\u0161evi\u0107 ha sostenuto una sintesi tra politiche economiche socialiste e liberali che avrebbero gradualmente spostato la Serbia da un'economia pianificata a un'economia mista. Durante la campagna per le prime elezioni democratiche in Serbia, Milo\u0161evi\u0107 promise di proteggere i lavoratori industriali dagli effetti negativi delle politiche del libero mercato mantenendo la propriet\u00e0 sociale dell'economia e sostenendo le barriere commerciali al fine di proteggere le industrie locali. Nonostante ci\u00f2, molti accusarono Milo\u0161evi\u0107 di creare una cleptocrazia trasferendo la propriet\u00e0 di gran parte del settore industriale e finanziario ai suoi alleati e finanziatori politici. \nSotto pesanti sanzioni economiche delle Nazioni Unite a causa del ruolo percepito di Milo\u0161evi\u0107 nelle guerre jugoslave, l'economia serba inizi\u00f2 un periodo prolungato di collasso economico e isolamento. Le politiche monetarie legate alla guerra della Banca nazionale della Jugoslavia hanno contribuito all'iperinflazione che ha raggiunto un tasso allarmante del 313 milioni per cento nel gennaio 1994. Secondo la Banca mondiale, l'economia serba si \u00e8 contratta del 27,2% e del 30,5% rispettivamente nel 1992 e nel 1993. In risposta al deteriorarsi della situazione, l'economista della Banca mondiale Dragoslav Avramovi\u0107 \u00e8 stato nominato governatore della Banca nazionale della Jugoslavia nel marzo 1994. Avramovi\u0107 ha avviato riforme monetarie che hanno posto fine all'iperinflazione e riportato l'economia serba alla crescita economica dando al dinaro jugoslavo un tasso di 1 a 1 in parit\u00e0 con il marco tedesco. \nIl ruolo di Milo\u0161evi\u0107 nella firma degli Accordi di Dayton ha consentito la revoca della maggior parte delle sanzioni economiche, ma alla Jugoslavia non era ancora consentito l'accesso agli aiuti finanziari e stranieri a causa della percepita oppressione degli albanesi in Kosovo. L'economia serba ha iniziato a crescere dal periodo 1994-1998, a un certo punto ha persino raggiunto un tasso di crescita del 10,1% nel 1997. Tuttavia, questo tasso di crescita non \u00e8 stato sufficiente per riportare la Serbia al suo stato economico prebellico. Al fine di pagare pensioni e stipendi, il governo socialista di Milo\u0161evi\u0107 non aveva altra scelta che iniziare a vendere le telecomunicazioni pi\u00f9 redditizie della Serbia, il che ha dato al governo federale circa $ 1,05 miliardi di entrate in pi\u00f9. Nel 1998, Milo\u0161evic ha promesso di introdurre un nuovo programma economico che avrebbe avviato un processo di riforme del mercato, riduzione delle barriere commerciali e la privatizzazione di pi\u00f9 imprese statali al fine di raggiungere un tasso di crescita economica del 10%. Tuttavia, questo piano non fu mai attuato a causa della guerra del Kosovo, dell'attacco alla Jugoslavia della NATO e del suo successivo rovesciamento nell'ottobre 2000.\nFine della Jugoslavia.\nIl 28 giugno 1989, seicento anni dopo la battaglia di Kosovo Polje, (nella \"piana dei merli\" si svolse una epica battaglia tra Serbi ortodossi e Ottomani musulmani) tenne un discorso celebrativo davanti a centinaia di migliaia di Serbi confluiti sul posto, nel quale esalt\u00f2 la nazione serba e l'unit\u00e0 multietnica jugoslava, senza mai citare l'entit\u00e0 etnica albanese. In seguito (19 novembre 1989) radun\u00f2 un milione di manifestanti a Belgrado.\nMilo\u0161evi\u0107 decise di cavalcare la campagna nazionalista forte anche delle paure serbe derivanti dalla modifiche costituzionali promosse da Franjo Tu\u0111man in Croazia nel 1990 che toglievano alla minoranza serba (600.000 persone pari al 12,2% della popolazione croata) lo status di nazione costituente della repubblica croata accompagnando il tutto con un'ondata di licenziamenti e atti discriminatori.\nNel gennaio del 1990 si tiene il quattordicesimo e ultimo congresso (convocato in via straordinaria) della Lega dei comunisti jugoslavi. La frattura tra Serbi e Sloveni \u00e8 insanabile, soprattutto a causa dell'intransigenza di Milo\u0161evi\u0107. Milan Ku\u010dan, che guida gli Sloveni, decide di ritirare la delegazione della sua nazione dal congresso, e lo stesso far\u00e0 subito dopo il croato Ivica Ra\u010dan. \u00c8 la fine politica della Jugoslavia federale e multietnica. Nel giugno del 1990 Milo\u0161evi\u0107 ribattezza la Lega dei Comunisti Serbi in Partito Socialista Serbo, di cui viene eletto presidente.\nNello stesso anno, dopo che altre repubbliche abbandonarono la Lega dei comunisti della Jugoslavia e adottarono sistemi multipartitici democratici, il governo di Milo\u0161evi\u0107 segu\u00ec rapidamente l'esempio e fu varata la nuova Costituzione serba. La Costituzione del 1990 ribattezz\u00f2 ufficialmente la Repubblica socialista di Serbia con la Repubblica di Serbia e abbandon\u00f2 il sistema comunista monopartitico e cre\u00f2 un sistema democratico multipartitico. In seguito, Serbia e Montenegro hanno concordato di creare la nuova federazione jugoslava chiamata Repubblica Federale di Jugoslavia nel 1992, che ha smantellato le restanti infrastrutture comuniste e creato un sistema di governo democratico multipartitico federale.\nIl 28 dicembre 1990, Milo\u0161evi\u0107 comp\u00ec un altro atto con cui assest\u00f2 un colpo mortale alla Federazione jugoslava: poco dopo le elezioni che si era deciso a indire anche in Serbia su base pluralistica, si impossess\u00f2, alle spalle dell'ignaro Ante Markovi\u0107, di un terzo circa dell'emissione monetaria jugoslava prevista per il 1991 (1,7 miliardi di dollari), pagando con i soldi cos\u00ec ottenuti le paghe e le pensioni dei suoi elettori, riuscendo cos\u00ec a sbaragliare gli altri oppositori.\nNel gennaio 1991 viene scoperta l'emissione clandestina e illegale di moneta federale da parte del governo serbo, mentre in marzo Milo\u0161evi\u0107 manda l'esercito a fermare le manifestazioni dell'opposizione a Belgrado. Dopo aver indetto referendum popolari il 25 giugno 1991, Slovenia e Croazia proclamano l'indipendenza.\nLe guerre in Croazia e Bosnia Erzegovina.\nL'esercito federale interviene in Slovenia. Milo\u0161evi\u0107 non ha alcun interesse nel paese, etnicamente compatto e sostenuto da Austria e Germania. La prima guerra europea dalla fine del secondo conflitto mondiale si conclude dopo dieci giorni, l'8 luglio (Accordi di Brioni).\nL'attenzione di Milo\u0161evi\u0107 si sposta tutta sulla Croazia, in particolare sulle regioni abitate da Serbi (le pianure della Slavonia e la regione montuosa della Krajina). Milo\u0161evi\u0107 non accetta che popolazioni serbe vivano al di fuori della nuova \"piccola\" Jugoslavia (cio\u00e8 la Serbia e il Montenegro). Il suo progetto \u00e8 quello di annettersi i territori serbi della Croazia e una buona met\u00e0 della Bosnia ed Erzegovina (nel 1991 ancora estranea alla guerra), creando cos\u00ec la \"Grande Serbia\". Nella seconda met\u00e0 del 1991 Milo\u0161evi\u0107, l'esercito federale jugoslavo e truppe paramilitari iniziano una violenta guerra contro la Croazia. Assediano e distruggono completamente la citt\u00e0 multietnica di Vukovar (citt\u00e0 in cui la convivenza fra serbi e croati era storica e pacifica, caduta l'8 novembre 1991).\nL'esercito jugoslavo penetra in profondit\u00e0 in territorio croato, arrivando a minacciare Zagabria.\nDopo il referendum in Bosnia Erzegovina sull'indipendenza (1\u00ba marzo 1992), boicottato dai serbo-bosniaci, scoppia la guerra di Bosnia. Milo\u0161evi\u0107 sostiene militarmente e politicamente Radovan Karad\u017ei\u0107, leader dei serbo-bosniaci che si macchier\u00e0 di crimini di guerra. La guerra, fra continue tregue e riprese militari, si concluder\u00e0 il 21 novembre 1995, con gli accordi di Dayton. A Dayton i due nemici Milo\u0161evi\u0107 e Tu\u0111man, presidente della Croazia (che pi\u00f9 volte si erano incontrati \u2013 secondo alcuni era presente un \"telefono rosso\" diretto fra i due politici), accusati di responsabilit\u00e0 politiche nelle operazioni di pulizia etnica e in enormi massacri, saranno descritti come \"gli uomini della pace\" e lasciati al loro posto.\nLa guerra del Kosovo e il tramonto di Milo\u0161evi\u0107.\nMilo\u0161evi\u0107 \u00e8 eletto presidente della Repubblica Federale Jugoslava (cio\u00e8 Serbia e Montenegro) nel novembre del 1996. Annulla i risultati delle elezioni municipali dello stesso anno, vinti dalla coalizione d'opposizione \"Zajedno\" (Insieme). Questo provoca enormi manifestazioni popolari a Belgrado e l'intervento dell'OSCE. Milo\u0161evi\u0107 riconoscer\u00e0 i risultati 11 settimane pi\u00f9 tardi. Nelle successive elezioni presidenziali serbe non viene rispettato alcuno standard di legalit\u00e0 e correttezza: le consultazioni vengono vinte da Milan Milutinovi\u0107, stretto collaboratore di Milo\u0161evi\u0107.\nIn Kosovo si intensificano gli scontri tra U\u00c7K, l'esercito di liberazione albanese, e la polizia federale. Nella provincia erano presenti inoltre truppe paramilitari serbe, che non godevano ufficialmente dell'appoggio di Belgrado. La \"strage di Ra\u010dak\", con la morte di 40-45 kosovari di etnia albanese, apparentemente giustiziati, acuisce la crisi, anche se tutt'oggi permangono forti dubbi sulle responsabilit\u00e0 e le autorit\u00e0 serbe hanno negato di aver effettuato esecuzioni di massa. A Rambouillet falliscono i tentativi di mediazione tra governo federale e gruppo di contatto (USA, Russia, Francia, Germania, Regno Unito e Italia) sullo status della provincia. Tra marzo e giugno del 1999 la NATO bombarda la Jugoslavia (Operazione Allied Force), colpendo anche molti obiettivi civili, fino al completo ritiro dell'esercito dal Kosovo.\nIsolato a livello internazionale e interno (il Montenegro non riconosceva pi\u00f9 le istituzioni federali), Milo\u0161evi\u0107 si ricandida alle elezioni del 24 settembre 2000, grazie ad una riforma costituzionale. Viene sconfitto da Vojislav Ko\u0161tunica, un nazionalista moderato, a capo di tutta l'opposizione, e il 5 ottobre \u00e8 costretto, dopo una grande manifestazione con l'occupazione del parlamento, a riconoscere la sconfitta.\nIl primo ministro serbo Zoran \u0110in\u0111i\u0107 lo consegna al Tribunale Penale Internazionale per i Crimini nella Ex-Jugoslavia (l'Aia) il 28 giugno 2001, nonostante la contrariet\u00e0 di Ko\u0161tunica e di parte dell'opinione pubblica serba, Milo\u0161evi\u0107 non riconosce la validit\u00e0 legale del tribunale, facendo appello alle leggi del diritto internazionale.\nMorte.\nMilo\u0161evi\u0107 fu trovato morto nel carcere dell'Aia la mattina dell'11 marzo 2006. La morte dell'ex presidente serbo segue di pochi giorni quella - avvenuta nello stesso carcere - di Milan Babi\u0107, ex-leader dei serbi di Krajina, suicidatosi il 5 marzo 2006 impiccandosi nella cella dove scontava una condanna patteggiata a 13 anni.\nPoco prima della morte Milo\u0161evi\u0107 aveva espresso timori che lo si stesse avvelenando.\nIl 12 gennaio 2006, due mesi prima della morte, vi era stato uno scandalo in quanto nelle analisi del sangue di Milo\u0161evi\u0107 era stato rilevato l'antibiotico Rifampicin, ordinariamente usato per la tubercolosi e la lebbra e capace di neutralizzare l'effetto dei farmaci che Milo\u0161evi\u0107 usava per la pressione alta e la cardiopatia di cui soffriva. Della presenza di tale farmaco nel suo sangue Milo\u0161evi\u0107 si era lamentato in una lettera inviata al ministro degli esteri russo.\nIl Tribunale penale internazionale per i crimini nella ex-Jugoslavia ha disposto un'indagine sulle cause e le circostanze del decesso. Dai risultati degli esami autoptici sembra escluso che l'ex leader serbo abbia assunto, negli ultimi giorni prima della morte, il farmaco Rifampicin.\nMilo\u0161evi\u0107 aveva richiesto nei mesi precedenti la morte il ricovero presso una clinica specializzata a Mosca, senza ottenere l'autorizzazione a recarvisi. Da parte dei critici di Milo\u0161evi\u0107 si \u00e8 dunque avanzata l'ipotesi che in gennaio egli avesse assunto volontariamente il farmaco, onde forzare il Tribunale a permettergli di viaggiare in Russia e scappare.\nTuttavia sembra escluso che egli potesse procurarsi il Rifampicin in carcere. Infatti, dopo che nel settembre 2005 Milo\u0161evi\u0107 aveva utilizzato un farmaco prescritto da un medico serbo ma non autorizzato dai medici del Tribunale, tutte le persone che gli rendevano visita venivano preventivamente perquisite con il compito specifico di non permettere che gli fosse consegnato alcun farmaco.\nEntro pochi giorni il Tribunale avrebbe dovuto decidere sulla richiesta, avanzata da Milo\u0161evi\u0107, di un confronto in aula con l'ex presidente degli Stati Uniti Bill Clinton e con Wesley Clark, il generale statunitense che aveva guidato l'intervento NATO contro la Jugoslavia nel 1999. La morte di Milo\u0161evi\u0107 - che dopo anni di processo aveva ormai esaurito i quattro quinti del tempo a disposizione per la sua difesa - precede di qualche mese la data presumibile della conclusione del processo a suo carico e mette in grave imbarazzo il Tribunale, che il 14 marzo 2006 ha ufficialmente estinto l'azione penale e chiuso senza una sentenza il pi\u00f9 importante processo per il quale era stato istituito.\nIl procuratore generale della Corte dell'Aia Carla Del Ponte in un'intervista al quotidiano la Repubblica avrebbe sostenuto che la morte di Milo\u0161evi\u0107 rappresenta per la sua attivit\u00e0 \"\"una sconfitta totale\".\" La stessa Del Ponte ha per\u00f2 poi sottolineato che quanto scritto da Repubblica \u00e8 privo di fondamento, visto che lei non ha mai pronunciato quella frase (si veda ad esempio l'intervista pubblicata dal quotidiano tedesco Die Zeit il 15 dicembre 2011,\").\nMichail Gorba\u010d\u00ebv ha accusato il TPI di aver compiuto un \"\"grave errore\" non consentendo il ricovero in una clinica russa, giudicando \"piuttosto inumano\"\" il comportamento dei giudici. Borislav Milo\u0161evi\u0107, fratello dell'ex leader serbo, ha incolpato della sua morte il TPI: \"L'intera responsabilit\u00e0 di quanto \u00e8 accaduto \u00e8 del Tribunale penale internazionale\". Ivica Da\u010di\u0107, membro dell'SPS, ha detto che \"Milo\u0161evi\u0107 non \u00e8 morto al Tribunale dell'Aia, ma \u00e8 stato ucciso presso il Tribunale\".\nIn Serbia \u00e8 stato proposto di sospendere il mandato di cattura internazionale alla moglie di Milo\u0161evi\u0107 per permettere la sua partecipazione al funerale: secondo la legge avrebbe dovuto essere arrestata non appena si fosse trovata in territorio serbo. Tuttavia nessun membro della famiglia (la moglie Mira e il figlio Marko, rifugiati in Russia e la figlia Marija residente nel Montenegro) ha partecipato alle esequie. Il presidente della Repubblica Boris Tadi\u0107 ha rifiutato di organizzare un funerale di Stato. Pi\u00f9 sfumata la posizione del premier Vojislav Ko\u0161tunica, in quanto il governo da lui guidato si basava sull'appoggio esterno dei parlamentari del Partito Socialista Serbo, di cui Milo\u0161evi\u0107 era ancora formalmente presidente. Al funerale dell'ex leader serbo fece scalpore la presenza del futuro Premio Nobel per la Letteratura austriaco Peter Handke, nel corso degli Anni Novanta sostenitore di un approccio equilibrato, da parte dell'Occidente, alle crisi balcaniche che non coincidesse con la demonizzazione dei serbi.\nEssendo stato negato un funerale di stato, a Belgrado si \u00e8 svolta una cerimonia di addio, nella piazza antistante al parlamento federale della Serbia-Montenegro, con una consistente partecipazione popolare (tra le 50.000 e le 80.000 persone, soprattutto anziani e esponenti dell'SPS e del Partito Radicale Serbo). Successivamente, il corpo di Milo\u0161evi\u0107 \u00e8 stato inumato presso il giardino della casa natale a Po\u017earevac.\nPost-morte.\nRiguardo Milo\u0161evi\u0107, dopo la sua morte, in una sentenza di condanna a 40 anni di reclusione per Radovan Karad\u017ei\u0107 per i crimini del periodo 1992-1995, il tribunale dell'Aja ha fatto un accenno anche alle responsabilit\u00e0 dell'ex Presidente serbo riguardo al piano di espulsione dei bosniaci musulmani e dei croato-bosniaci, dichiarando che il collegio giudicante \u00abnon \u00e8 soddisfatto dell'insufficiente prova che Milo\u0161evi\u0107 fu favorevole\u00bb poich\u00e9 \"non esistono prove sufficienti a dimostrare che Slobodan Milo\u0161evi\u0107 fosse d'accordo con il piano comune\", affermando anche che, comunque, \u00abMilo\u0161evi\u0107 forn\u00ec assistenza nella forma di personale, logistica e armi ai serbo-bosniaci durante il conflitto\u00bb.\nI mass-media serbi, con una notizia rilanciata poi da quelli internazionali vicini o direttamente legati alla Russia e critici del tribunale dell'Aja, come Sputnik News, hanno interpretato ci\u00f2 come un'assoluzione postuma o una giustificazione della condotta del leader nazionalista, sebbene non sia cos\u00ec e la sentenza parlasse solamente in maniera marginale di Milo\u0161evi\u0107, essendo incentrata su Karad\u017ei\u0107."}
{"id": "106844", "revid": "38120", "url": "https://it.wikipedia.org/wiki?curid=106844", "title": "El ingenioso hidalgo Don Quijote de la Mancha", "text": ""}
{"id": "106846", "revid": "81872308", "url": "https://it.wikipedia.org/wiki?curid=106846", "title": "Franchismo", "text": ""}
{"id": "106847", "revid": "1632387", "url": "https://it.wikipedia.org/wiki?curid=106847", "title": "Partito Nazionale Fascista", "text": "Il Partito Nazionale Fascista (PNF) \u00e8 stato un partito politico italiano, espressione del movimento fascista. Nato nel novembre 1921 dalla trasformazione in partito del movimento Fasci italiani di combattimento, guid\u00f2 la cosiddetta marcia su Roma che nell'autunno del 1922 port\u00f2 Benito Mussolini a divenire presidente del Consiglio dei ministri. Nel 1923 si fuse con l'Associazione Nazionalista Italiana e tra la met\u00e0 e la fine degli anni 1920 divent\u00f2, prima \"de facto\" e poi \"de iure\", il partito unico del Regno d'Italia fino alla caduta del regime fascista, avvenuta il 25 luglio del 1943.\nL'organo ufficiale del partito era \"Il Popolo d'Italia\", quotidiano fondato da Mussolini nel 1914. L'inno era \"Giovinezza\", nella versione di Salvator Gotta del 1925, qualificato come \"Inno trionfale del Partito Nazionale Fascista\". La legge 20 giugno 1952, n. 645 (detta \u00ablegge Scelba\u00bb), in attuazione della XII disposizione transitoria e finale della Costituzione italiana, ne vieta la ricostituzione.\nStoria.\nFondazione.\nPer iniziativa di Benito Mussolini nacque il 23 marzo 1919 un movimento chiamato Fasci Italiani di Combattimento, fondati, a Milano, in piazza San Sepolcro. \nIl Partito Nazionale Fascista fu fondato a Roma il 9 novembre 1921, quando nel corso del terzo congresso dei Fasci (7-10 novembre) fu deciso lo scioglimento del movimento che contava gi\u00e0 iscritti. Come primo segretario venne eletto Michele Bianchi. Come movimento giovanile si dot\u00f2 nei giorni successivi dell'Avanguardia Giovanile Fascista. \nRispetto ai Fasci, il PNF abbandon\u00f2, via via che si consolidava al potere, gli ideali tendenti al socialismo o ad esso vicini e repubblicani per virare decisamente verso la destra dello scacchiere politico italiano.\nConquista del potere.\nIl 24 ottobre 1922 a Napoli si tenne il Consiglio nazionale del Partito Nazionale Fascista, che si trasform\u00f2 in una grande adunata di diverse migliaia di camicie nere. Quel giorno Mussolini annunci\u00f2 la nomina dei quadrumviri che avrebbero condotto una marcia verso la capitale.\nTra il 27 e il 28 diverse colonne, con circa 25.000 fascisti si diressero su Roma, rivendicando dal sovrano la guida politica del Regno d'Italia.\nDopo la marcia su Roma del 28 ottobre 1922, Mussolini, che era stato eletto deputato l'anno precedente insieme ad altri esponenti fascisti, fu incaricato dal re Vittorio Emanuele III di formare un nuovo governo sostenuto da una maggioranza composta anche dal Partito Popolare Italiano e da altri gruppi di estrazione liberale e demo-sociale. Il governo Mussolini ottenne la fiducia alla Camera dei deputati il 17 novembre 1922.\nIl 15 dicembre 1922 fu costituito il Gran Consiglio del Fascismo, organo supremo del Partito Nazionale Fascista, che tenne la sua prima seduta il 12 gennaio 1923. \nCon regio decreto-legge del 14 gennaio 1923, n. 31, entrato in vigore il 1\u00ba febbraio 1923 si accorparono le Squadre d'azione del Partito Nazionale Fascista (\"Camicie nere\") e i Sempre Pronti per la Patria e per il Re dell'Associazione Nazionalista Italiana (\"Camicie azzurre\") nella Milizia Volontaria Sicurezza Nazionale.\nIl 26 febbraio 1923 venne firmato il concordato per la fusione tra il PNF e l'Associazione Nazionalista Italiana (approvato dal comitato centrale dell'ANI il 4 marzo) ratificato dal Gran Consiglio del Fascismo il 12..\nRegime.\nAlle elezioni politiche dell'aprile 1924, il PNF si present\u00f2 con la Lista Nazionale, in cui erano inseriti oltre che fascisti e nazionalisti, anche diversi esponenti della destra liberale. Ci furono violenze squadriste e fu impiegata in alcune regioni una \"lista civetta\", la Lista Nazionale bis, volta a drenare ulteriori voti. Il \"Listone\" ottenne una netta maggioranza con il 65,2% dei voti e 376 deputati (di cui 275 del PNF). Il governo, con il rimpasto del 1\u00ba luglio 1924 fu composto solo da esponenti di questa lista. \nTali risultati furono per\u00f2 duramente contestati dalle opposizioni, che denunciarono numerose irregolarit\u00e0. In tale quadro, il deputato Giacomo Matteotti, dopo aver denunciato brogli in parlamento, venne ucciso da estremisti fascisti. La vicenda ebbe seguito il 3 gennaio 1925, quando Mussolini, con un discorso alla Camera dei deputati, dichiar\u00f2 provocatoriamente di assumersi la responsabilit\u00e0 storica di quanto accaduto, promettendo di chiarire la situazione nei giorni immediatamente seguenti. In sede giudiziaria, sia all'epoca dei fatti, sia nel secondo dopoguerra, non fu mai provato alcun coinvolgimento diretto del Duce o di altri gerarchi nell'organizzazione del delitto: tesi sostenuta anche da alcuni storici e dal giornalista Indro Montanelli, per i quali le responsabilit\u00e0 di Mussolini furono solo di natura morale. La crisi seguita all'omicidio di Matteotti, che era parsa far vacillare la presa di Mussolini e del fascismo, fu invece abilmente sfruttata dal duce per avviare la dittatura.\nLe sedi locali del partito erano denominate case del Fascio. Dopo l'emanazione nel 1926 delle cosiddette leggi fascistissime il PNF fu l'unico partito ammesso in Italia fino al 25 luglio 1943, e dotandosi di un proprio . Il \"Gran Consiglio del Fascismo\" divenne organo costituzionale del Regno: \"organo supremo, che coordina e integra tutte le attivit\u00e0 del regime sorto dalla rivoluzione dell'ottobre 1922\". Il Gran Consiglio deliberava sulla lista dei deputati da sottoporre al corpo elettorale (poi sostituiti dai \"consiglieri nazionali\" della Camera dei Fasci e delle Corporazioni); sugli statuti, gli ordinamenti e le direttive politiche del Partito Nazionale Fascista; sulla nomina e la revoca del Segretario, dei Vicesegretari, del Segretario amministrativo e dei membri del Direttorio nazionale del Partito Nazionale Fascista. Le iscrizioni al Partito aumentarono a dismisura quando, il 29 marzo 1928, si decise che gli iscritti al PNF avrebbero avuto la precedenza nelle liste di collocamento (pi\u00f9 antica era l'affiliazione, pi\u00f9 si \"scalavano\" le graduatorie).\nQuasi due anni esatti dopo, il 28 marzo 1930, si decret\u00f2 che per poter svolgere gli incarichi scolastici di alto livello (presidi e rettori) bisognava essere tesserati almeno da cinque anni. Il 3 marzo del 1931 le iscrizioni furono sospese per circa un anno; questo dato fa intuire che molte furono le adesioni al Partito Fascista dettate esclusivamente da interesse: contro di esse si mosse il segretario Giovanni Giuriati, attivista anti-corruzione che, forse proprio per questa spinta \"moralizzatrice\", venne destituito dal Duce dopo pochi mesi. Un ruolo educativo fu proprio dall'Istituto Fascista di Cultura, attualmente Universit\u00e0 Popolare degli studi di Milano, che fu convertita da Universit\u00e0 Popolare di Milano a Scuola Fascista, che durante tutto il periodo diede formazione e cultura fascista.\nNel 1930 furono creati i Fasci giovanili di combattimento. Gli anni Trenta furono caratterizzati dalla segreteria di Achille Starace, \"fedelissimo\" di Mussolini e uno dei pochi gerarchi fascisti provenienti dal sud Italia, che lanci\u00f2 una campagna di fascistizzazione del paese fatta di cerimonie oceaniche e creazione di organizzazioni volte a inquadrare il paese e il cittadino in ogni sua manifestazione (sia pubblica sia privata). Al fine di irregimentare anche i movimenti giovanili Starace port\u00f2 sotto il controllo diretto del PNF sia l'Opera Nazionale Balilla (ONB) sia i Fasci Giovanili che furono sciolti e fatti confluire nella nuova Giovent\u00f9 Italiana del Littorio (GIL).\nDopo il decreto del Capo del Governo del 17 dicembre 1932, l'iscrizione al PNF \u00e8 dichiarata requisito fondamentale per il concorso a pubblici uffici; il 9 marzo 1937 diventa obbligatoria se si vuole accedere a un qualunque incarico pubblico e dal 3 giugno 1938 (Regio decreto n. 827) non si pu\u00f2 essere assunti nel personale salariato statale n\u00e9 si possono avere promozioni all'interno di questo personale se non si ha la tanto conclamata tessera: \u00e8 chiaro quindi che gli iscritti si contino a milioni ma che tra questi i \"tiepidi\" e i \"freddi\" verso il regime siano moltissimi. Nel 1939 Ettore Muti avvicenda Starace alla guida del partito e tale fatto testimonia l'aumento dell'influenza di Galeazzo Ciano.\nA partire dal 1937 il segretario nazionale del PNF assurse a rango di ministro di Stato. Con lo scoppio della seconda guerra mondiale Mussolini tenta di militarizzare il partito ordinando il giorno di Capodanno del 1941 la mobilitazione generale di tutti i quadri del PNF. Nel periodo in cui le operazioni belliche volgono verso il peggio, in molti perdono la fiducia verso il regime fascista: anche nell'organo politico principale monta una critica, seppur latente e oscura, a cui il Duce tenta di dare una spallata nominando il ventisettenne Aldo Vidussoni segretario del PNF (26 dicembre 1941). La mossa, dettata dal fatto che i giovani sono rimasti i pi\u00f9 accesi sostenitori del governo, si rivela senza successo per la scarsa esperienza e le feroci critiche che gli sono riservate e il 19 aprile 1943 il giovane friulano viene sostituito da Carlo Scorza.\nScioglimento.\nIl 27 luglio 1943, in seguito alla votazione dell'ordine del giorno Grandi (25 luglio), Mussolini venne arrestato dai Reali Carabinieri, decretando di fatto la fine del regime fascista. Lo scioglimento del PNF da parte del nuovo governo di Pietro Badoglio avvenne il 2 agosto 1943 con il regio decreto n.704, pubblicato sulla Gazzetta ufficiale del Regno il 5 agosto successivo.\nLiberato dai tedeschi il 10 settembre, Mussolini costitu\u00ec il 13 settembre il nuovo Partito Fascista Repubblicano (PFR) e costitu\u00ec la Repubblica Sociale Italiana (RSI), nella parte d'Italia occupata dai tedeschi. Segretario del PFR fu nominato il 15 settembre Alessandro Pavolini. A Milano era gi\u00e0 stato ricostituito il 13 settembre da Aldo Resega, che ne fu anche il primo commissario federale. Il PFR cess\u00f2 la sua esistenza con la morte di Mussolini e con la fine della RSI, il 28 aprile del 1945.\nCongressi Nazionali.\nLa numerazione dei congressi del PNF prosegu\u00ec quella dei FIC. Tuttavia nei documenti ufficiali del PNF il congresso del 1925 viene indicato come quinto, ma non dagli storici n\u00e9 dallo stesso Mussolini. La confusione nasce dal considerare come congresso il convegno fascista all'hotel Vesuvio di Napoli del 24-25 ottobre 1922, che ufficialmente era un Consiglio Nazionale.\nNel 1926 con una modifica allo Statuto del PNF furono aboliti i congressi nazionali.\nOrganizzazione.\nSedi all'estero.\nIl Partito Nazionale Fascista apr\u00ec anche sedi all'estero, sia per coinvolgere gli Italiani emigrati sia per motivi di politica e di propaganda. La prima sede ad essere aperta fu quella di Londra, nel 1921; nel 1937, per\u00f2, a seguito della proclamazione dell'Impero, fu inaugurata la nuova e pi\u00f9 prestigiosa sede londinese nel palazzo che oggi ospita una biblioteca pubblica (\"Charing Cross Library\") ed \u00e8 sito al n. 4 di \"Charing Cross Road\", vicino a \"Trafalgar Square\".\nAlla iniziale sede di Londra, fecero seguito oltre 700 ulteriori sedi in numerosi Paesi.\nOrganizzazioni.\nLe organizzazioni del PNF erano l'Opera Nazionale Dopolavoro per i lavoratori, e una serie di organizzazioni che si occupavano della giovent\u00f9 e ne organizzavano il tempo libero, mirate ad avvicinare all'ideologia fascista ragazzi e ragazze, con la Giovent\u00f9 Italiana del Littorio, che nel 1937 sostitu\u00ec l'Opera Nazionale Balilla e i Fasci giovanili di combattimento. I Gruppi Universitari Fascisti, invece formavano al fascismo gli universitari. La Milizia Volontaria per la Sicurezza Nazionale, inizialmente pensata come milizia del PNF, divenne un corpo di polizia civile a ordinamento militare del Regime.\nMovimento giovanile.\nSegretari.\nDal 1937 il segretario nazionale del PNF pro-tempore diviene comandante generale della GIL.\nIstituzioni culturali.\nIstituto di Cultura Fascista.\nL'Istituto Nazionale di Cultura Fascista (INCF) fu fondato nel 1925; fu alle dirette dipendenze del Segretario del Partito e fu sottoposto all'alta vigilanza di Mussolini. L'INCF fu eretto ente morale il 6 agosto 1926, con sede a Roma, e aveva lo scopo di promuovere e coordinare gli studi sul fascismo, di tutelare e diffondere, in Italia e all'estero, gli ideali, la dottrina del fascismo e la cultura italica attraverso corsi e lezioni, pubblicazioni, libri, e di promuovere la propaganda in tal senso.\nFu retto da un Consiglio d'Amministrazione cos\u00ec composto:\nAccademia d'Italia.\nSempre nel 1926 fu fondata la Reale Accademia d'Italia con il compito di \"promuovere e coordinare il movimento intellettuale italiano nel campo delle scienze, delle lettere e delle arti\".\nLittoriali.\nI Littoriali erano manifestazioni culturali, artistiche, sportive e del lavoro svoltesi in Italia tra il 1932 e il 1940. Erano organizzati dalla Segreteria nazionale del Partito Nazionale Fascista, di concerto con la \"Scuola di Mistica Fascista\".\nScuola di mistica fascista.\nNel 1930 fu fondata a Milano la Scuola di mistica fascista Sandro Italico Mussolini, da Niccol\u00f2 Giani, con il sostegno di Arnaldo Mussolini. Si poneva l'obiettivo di forgiare la futura classe dirigente del PNF e realizzare un completamento educativo per gli studenti iscritti ai Gruppi Universitari Fascisti.\nRisultati elettorali.\nElezioni del 1924.\nNelle elezioni del 1924 si form\u00f2 la Lista Nazionale inserendo anche esponenti del Partito Liberale Italiano e della destra moderata. Inoltre fu presentata una \"lista civetta\", \"Partito Nazionale Fascista bis\" che raccolse 347.552 voti (4,9 %) e 19 seggi alla Camera dei deputati.\nElezioni del 1929.\nNelle elezioni politiche del 24 marzo 1929. La votazione si svolse in forma plebiscitaria. Gli elettori potevano votare S\u00cc o NO per approvare la lista dei deputati designati dal Gran Consiglio del Fascismo.\nI \"SI\" ottennero il 98,3%. I \"NO\" l'1,56%.\nElezioni del 1934.\nAnche per la XXIX legislatura la votazione si svolse in forma plebiscitaria. Gli elettori potevano votare S\u00cc o NO per approvare la lista dei deputati designati dal Gran Consiglio del Fascismo. I \"SI\" furono il 99,84%, i \"NO\" lo 0,15%.\nCamera dei Fasci.\nNel gennaio 1939 la Camera fu soppressa e l'organo legislativo divenne la Camera dei Fasci e delle Corporazioni, dove i membri (consiglieri nazionali) non erano eletti, ma nominati o membri di diritto. Fu sciolta il 2 agosto 1943.\nScioglimento.\nDopo la caduta del governo Mussolini il 25 luglio 1943, il nuovo governo Badoglio I deliber\u00f2 lo scioglimento del PNF e delle organizzazioni collaterali il 2 agosto, quando venne emanato il R.D.L. n. 704/1943 che, pubblicato sulla Gazzetta Ufficiale n. 180 del 5 agosto, entr\u00f2 in vigore il 6.\nDalle ceneri del Partito Nazionale Fascista nell'Italia occupata dalla Germania dopo l'8 settembre 1943, nacque il Partito Fascista Repubblicano, annunciato con il discorso di Mussolini a Radio Monaco del 18 settembre. Il partito si costitu\u00ec al Congresso di Verona del 14 novembre 1943 dove venne approvato il cosiddetto Manifesto di Verona.\nCostituzione della Repubblica italiana.\nLa Costituzione della Repubblica Italiana, alla XII disposizione transitoria e finale, stabilisce: \nNell'immediato dopoguerra, dopo l'amnistia emanata dal ministro della giustizia Palmiro Togliatti, il 26 dicembre 1946 venne fondato il Movimento Sociale Italiano (MSI) in cui confluirono numerose personalit\u00e0 e reduci della ex Repubblica Sociale Italiana ed ex esponenti del regime fascista."}
{"id": "106849", "revid": "729019", "url": "https://it.wikipedia.org/wiki?curid=106849", "title": "Squadrismo", "text": "Lo squadrismo fu un fenomeno politico-sociale verificatosi in Italia a partire dal 1919 che consistette nell'uso di \"squadre d'azione\" paramilitari armate che avevano lo scopo d\u2019intimidire e reprimere violentemente gli avversari politici, specialmente quelli appartenenti al movimento operaio; fu in breve tempo assorbito dal fascismo che lo us\u00f2 come strumento della propria affermazione.\nStoria.\nPremessa.\nLa grande smobilitazione seguita al termine della Grande Guerra del 1915-1918 aveva prodotto una grande quantit\u00e0 di reduci che, rientrati nella vita civile, si ritrovarono disoccupati e senza concrete prospettive di lavoro. Parte di essi si erano battuti a favore dell'interventismo e avevano combattuto come volontari, perch\u00e9 mossi da ideali nazionalisti e irredentisti.\nAl loro ritorno alla vita civile, alla quale spesso non riuscirono ad adattarsi, essi proseguirono, nel primo dopoguerra, la loro azione politica su posizioni di estrema destra, organizzandosi in maniera pi\u00f9 o meno spontanea, sia per propagandare la loro visione politica, sia per contrastare, anche con azioni dirette, le iniziative dei socialisti, i quali, stando su posizioni neutraliste nei confronti della guerra, erano accusati di \"disfattismo\" dai primi.\nLe prime formazioni.\nQuesti primi reduci andarono a formare, insieme ai futuristi e al Fascio di Difesa Nazionale, squadre organizzate per combattere contro i socialisti, i quali in quel momento si trovavano in forte ascesa. In particolare si trattava di soldati lasciati allo sbando senza lavoro e appartenenti alle unit\u00e0 di \u00e9lite (come gli Arditi), cui lo Stato non concedeva alcun riconoscimento particolare per il ruolo ricoperto in guerra al momento del ritorno alla vita civile.\nFurono soprattutto arditi e ufficiali e sottufficiali dell'Esercito a divenire i pi\u00f9 forti sostenitori di ci\u00f2 che andavano sostenendo Mussolini e D'Annunzio, trovando in questi due i capi naturali e il riferimento ideale per incanalare la loro lotta in una direzione politica precisa e, per loro, appagante.\nLe azioni squadriste - di norma caratterizzate da violenze contro persone e cose - avevano lo scopo, secondo ci\u00f2 che affermavano gli squadristi, di impedire la realizzazione in Italia di una rivoluzione di ispirazione bolscevica e di rispondere alle crescenti rivendicazioni sociali degli operai e dei braccianti: gli squadristi cercarono di giustificare ideologicamente la loro attivit\u00e0 presentandola come una risposta alle violente azioni e al clima di agitazione politica socialista e anarchica, che culmin\u00f2 con il biennio rosso (1919-1920), nonch\u00e9 come un'affermazione di quei valori nazionalisti che (secondo gli squadristi) erano stati vilipesi dal socialismo; tale giustificazione ideologica valse a nascondere, soprattutto agli occhi degli attivisti pi\u00f9 giovani, il reale carattere di classe delle azioni squadriste, ammantandole di illusorie motivazioni morali.\nNonostante il loro carattere violento e intimidatorio, le azioni squadriste riscossero inizialmente un ampio consenso da parte degli strati pi\u00f9 reazionari e pi\u00f9 conservatori della borghesia; verso la fine del 1920, non solo i conservatori, ma anche esponenti popolari e conservatori consideravano il fascismo uno strumento utile sia a ridurre la forza delle organizzazioni sindacali e politiche di stampo socialista, sia a fare pressione sul governo per indurlo a parteggiare in modo pi\u00f9 risoluto a favore delle classi possidenti e ad abbandonare l'atteggiamento di neutralit\u00e0 nei conflitti sindacali che aveva caratterizzato il liberalismo giolittiano. Come documento di questa simpatia di cui il fascismo inizialmente godeva presso gli ambienti moderati, \u00e8 stato citato ad esempio un commento attribuito ad Alcide De Gasperi:\nAnni dopo, Gaetano Salvemini, pur riconoscendo qualche giustificazione alle primissime azioni squadriste del 1919 e dei primi mesi del 1920, evidenzi\u00f2 che l'attivit\u00e0 degli squadristi successiva al biennio rosso non era pi\u00f9 interpretabile come una reazione a precedenti violenze \"bolsceviche\" (bench\u00e9 tale fosse quasi sempre il pretesto addotto dagli squadristi). Infatti, secondo Salvemini, dopo la fine del biennio rosso lo squadrismo ebbe il carattere di un'offensiva antisindacale violenta e indiscriminata, che fu diretta contro tutte le organizzazioni operaie (non solo socialiste, comuniste o anarchiche, ma anche cattoliche e repubblicane); offensiva che si esercit\u00f2 fuori dalla legalit\u00e0 e che, secondo Salvemini, risult\u00f2 vittoriosa non in virt\u00f9 del sedicente \"eroismo\" degli squadristi, bens\u00ec in virt\u00f9 dell'appoggio economico da parte degli industriali e dei proprietari terrieri, nonch\u00e9 in virt\u00f9 del sostegno, pi\u00f9 o meno palese, da parte delle autorit\u00e0 militari, della polizia e della magistratura:\nLa nascita dei Fasci italiani di combattimento.\nIl 23 marzo 1919 Mussolini fond\u00f2 a Milano i Fasci italiani di combattimento, nei quali andarono a confluire in breve tempo la maggioranza delle squadre formatesi autonomamente sul territorio nazionale. Ciononostante, a causa del basso numero di adesioni, almeno per tutto il 1919 l'iscrizione coincideva spesso con l'attivit\u00e0 di squadrista. Solo nella Venezia Giulia, che sarebbe stata di l\u00ec a poco assegnata all'Italia con il Trattato di Saint Germain e che quindi viveva un periodo di forte esaltazione nazionalistica, l'adesione ai Fasci italiani di combattimento assunse subito caratteri di massa, mentre nel resto del territorio nazionale l'espansione dello squadrismo fu limitata alle sole citt\u00e0 del nord Italia. Ci\u00f2 fu dovuto principalmente alla vicinanza della Venezia Giulia stessa al confine orientale che, sottoposto a rivendicazioni territoriali e politiche (irredentismo), convogli\u00f2 sui Fasci di combattimento le simpatie dei nazionalisti. A questi si aggiunsero inoltre numerosi legionari dannunziani reduci dell'Impresa di Fiume, che ne costituirono il nerbo iniziale.\nLe due anime dello squadrismo.\nDurante il biennio rosso, nelle principali citt\u00e0 italiane sorsero gruppi di volontari che si organizzarono in \"leghe antibolsceviche\", allo scopo di sostituire i dipendenti pubblici durante gli scioperi politici, assicurando cos\u00ec lo svolgimento di determinati servizi pubblici essenziali (circolazione dei mezzi di trasporto pubblico, pulizia delle strade). Questi volontari, perlopi\u00f9 di estrazione borghese (spesso studenti o ex ufficiali) e mossi da ideali nazionalisti e antisocialisti, furono i precursori dello \"squadrismo urbano\", il quale, fra il 1919 e l'estate del 1920, realizz\u00f2 soprattutto attacchi dimostrativi contro manifestazioni socialiste e sedi del movimento operaio. Tuttavia la vera nascita dello squadrismo \u00e8 collocata nell'autunno 1920 dopo i cosiddetti Fatti di Palazzo d'Accursio.\nQuesto primo squadrismo urbano si richiamava al sansepolcrismo e pertanto esprimeva confuse istanze di rinnovamento in materia di politica e di economia, associando tendenze socialiste e tendenze nazionaliste. Inoltre la presenza di elementi di origine futurista e arditista conferiva allo squadrismo un suo carattere di sovversione e di opposizione ai valori e alla cultura tradizionali della borghesia.\nFu questo il momento in cui Marinetti, in un suo articolo pubblicato nel 1919, propose una sintesi fra nazionalismo e anarchia, basata sull'esperienza futurista che aveva esaltato \"sia il patriottismo sia l'azione distruttiva degli amanti della libert\u00e0\".\nMa l'originario progetto politico mussoliniano (sansepolcrismo) di creare uno schieramento progressista imperniato sul combattentismo rivoluzionario era destinato fin dall'inizio al fallimento, a causa di vari fattori: prima di tutto perch\u00e9 il Fascio di Milano, che aveva elaborato il programma di San Sepolcro, era molto pi\u00f9 a sinistra di quanto non fossero gli altri Fasci; poi perch\u00e9 i Fasci avrebbero potuto realizzare tale programma solo ottenendo l'appoggio delle masse degli operai e dei contadini, che invece davano il loro consenso al Partito Socialista Italiano e alla CGdL.\nL'abisso tra il fascismo e la classe operaia, anzich\u00e9 restringersi, divenne incolmabile dopo l'assalto squadrista alla redazione dell'\"Avanti!\" del 15 aprile 1919, nonostante alcuni tentativi da parte di Mussolini di riavvicinare il suo vecchio partito (principalmente nel 1919 e nel 1921). Il partito socialista non condivideva inoltre le idee nazionaliste di fascisti, futuristi, sindacalisti rivoluzionari, interventisti, fiumani, reduci e arditi, e il suo pacifismo di principio lo portava a polemizzare con tutti i movimenti politici degli ex combattenti.\nIl fallimento del progetto politico sansepolcrista divenne evidente con la disfatta fascista alle elezioni politiche del 16 novembre 1919, nelle quali i Fasci di combattimento mancarono l'obiettivo di concordare una lista unitaria nazionale della sinistra interventista, anche a causa delle forti diffidenze che specialmente i repubblicani e i sindacalisti rivoluzionari nutrivano nei confronti del fascismo e dello stesso Mussolini, accusati, il primo di essere un movimento apparentemente rivoluzionario ma in realt\u00e0 reazionario e il secondo di eccessiva spregiudicatezza. In queste elezioni i Fasci di combattimento riuscirono a presentare una propria lista solo per la circoscrizione di Milano, ottenendo in tutto 4\u00a0657 voti (su circa 270\u00a0000 votanti) e nessun eletto.\nI Fasci iniziarono ad affermarsi solo nella seconda met\u00e0 del 1920, ma a quell'epoca il fascismo si profilava ormai chiaramente come un movimento orientato a destra.\nDopo la sconfitta del movimento operaio, avvenuta nel settembre 1920 (con la fine dell'occupazione delle fabbriche), inizi\u00f2 a svilupparsi lo \"squadrismo agrario\", il quale, nelle zone rurali, forte dell'appoggio anche finanziario da parte dei proprietari terrieri, inizi\u00f2 a colpire gli uomini e le sedi del Partito socialista e dei sindacati di sinistra.\nLo squadrismo agrario ebbe alcuni punti di contatto con lo squadrismo urbano: in primo luogo perch\u00e9, in Valle Padana, ebbe origine da nuclei di squadristi urbani di Bologna e di Ferrara; in secondo luogo perch\u00e9 anche gli squadristi agrari erano accesamente antisocialisti e antibolscevichi; in terzo luogo perch\u00e9 anche lo squadrismo agrario era nazionalista e difendeva le ragioni degli ex combattenti.\nAl di l\u00e0 dei suddetti punti di contatto, lo squadrismo agrario si differenzi\u00f2 da quello urbano, in quanto ebbe carattere pi\u00f9 nettamente reazionario e inequivocabilmente di destra ed ebbe quale unico obiettivo reale la difesa degli interessi delle classi possidenti.\nI grandi proprietari terrieri della Valle Padana si avvalsero dello squadrismo, provvedendolo di denaro e di armi, allo scopo di smantellare l'apparato organizzativo del movimento operaio e contadino: perci\u00f2 la violenza squadrista si abbatt\u00e9 soprattutto sulle amministrazioni comunali a guida socialista, sui sindacati, sulle cooperative e sulle societ\u00e0 di mutuo soccorso; in tale opera di distruzione, lo squadrismo si avvalse sovente della connivenza di autorit\u00e0 pubbliche e forze dell'ordine; la reazione padronale fu originata, pi\u00f9 che dalla paura di una rivoluzione proletaria (che diventava sempre pi\u00f9 improbabile, vista la debolezza del movimento operaio che fece seguito alle sconfitte del biennio rosso), dal desiderio di azzerare tutta una serie di miglioramenti sindacali che erano stati conseguiti dal socialismo riformista negli anni precedenti.\nCon riferimento al primo semestre del 1921 sono state contate, nella sola pianura padana, almeno 726 distruzioni operate dalle squadre fasciste: 17 giornali e tipografie, 59 case del popolo, 119 camere del lavoro, 107 cooperative, 83 leghe contadine, 8 societ\u00e0 mutue, 141 sezioni socialiste o comuniste, 100 circoli di cultura, 10 biblioteche popolari o teatri, 28 sindacati operai, 53 circoli operai ricreativi, un'universit\u00e0 popolare.\nSecondo la stima di uno storico, fra il 1921 e il 1922 i fascisti uccisero in tutto circa tremila persone. Secondo un'altra stima, circa cinquecento o seicento furono le vittime della violenza fascista nel solo 1921.\nGli squadristi uccisi fra il 1919 e la marcia su Roma furono in tutto 425, di cui 4 nel 1919, 36 nel 1920, 232 nel 1921 e 153 fra il 1\u00ba gennaio e il 31 ottobre 1922.\nUno degli obiettivi che il padronato cerc\u00f2 di conseguire appoggiando le violenze squadriste fu quello di spingere lo Stato ad abbandonare il suo ruolo neutrale nelle controversie di lavoro: capitalisti e agrari affermavano, infatti, che le squadre provvedevano alla difesa della propriet\u00e0 contro la \"violenza rossa\", difesa che - secondo il punto di vista padronale - lo Stato trascurava di esercitare. Nei fatti, invece, all'inizio del 1921 il movimento operaio e contadino aveva gi\u00e0 cessato di costituire una minaccia per l'ordinamento sociale e, quando commetteva delle violenze, queste erano ormai perlopi\u00f9 in risposta alle violenze fasciste; cosicch\u00e9, in realt\u00e0, la \"violenza rossa\", contro cui il padronato chiedeva di essere tutelato, altro non era - secondo l'espressione di Renzo De Felice - che \"l'estrema difesa proletaria delle proprie libert\u00e0 e dei propri diritti sindacali\".\nVi \u00e8 perci\u00f2 un marcato contrasto fra, da una parte, la \"realt\u00e0\" dello squadrismo (braccio armato di un movimento politico, quello fascista, che storicamente \u00e8 stato \"soprattutto reazione borghese-capitalistica contro la classe lavoratrice\"), e, dall'altra, il \"mito\" che gli squadristi coltivarono di loro stessi: mito secondo cui gli squadristi vollero considerarsi espressione genuina e incorrotta di istanze popolari e rivoluzionarie.\nUna caratteristica dello squadrismo, anticipata dai futuristi nelle loro manifestazioni interventiste, fu la capacit\u00e0 di far ricorso alla piazza mobilitando rapidamente minoranze attive e aggressive, realizzando cos\u00ec una forma di violenza politica nuova per l'epoca, tanto che fu capace di scompaginare il partito socialista, basato su un'organizzazione minuziosa e ramificata attraverso una rete fittissima di leghe, camere del lavoro, cooperative, sindacati, enti locali, etc. Questo tipo di violenza era parte integrante della strategia con la quale il fascismo intendeva conseguire la sua ascesa al potere.\nNella situazione italiana di allora, la volont\u00e0 di costruzione di un sindacalismo fascista si scontrava con le organizzazioni socialiste, di stampo leninista e internazionalista.\nLo squadrismo urbano.\nI primi atti squadristici avvennero inizialmente a Milano nel 1919, ma anche a Mantova, Brescia e Padova. A parte il caso della Venezia Giulia, dove era forte la presenza dei legionari fiumani, nei primi tempi lo squadrismo rimase collocato in un ambito ristretto, rimanendo appannaggio principalmente di futuristi, sindacalisti rivoluzionari e reduci di esercito e corpi speciali in congedo (in particolare gli Arditi); ma non mancavano elementi di ogni classe sociale tra i quali predominavano gli studenti universitari.\nLa giovane et\u00e0 della gran parte degli squadristi ha fatto interpretare ad alcuni autori la rivoluzione fascista come una rivoluzione generazionale.\nIl primo nucleo di squadristi fu composto da circa 200 uomini, tutti sindacalisti rivoluzionari e Arditi, che sostanzialmente costituirono la guardia personale di Mussolini, il quale tempo dopo ebbe a dire al riguardo:\nNel 1920 in tutte le principali citt\u00e0 cominciarono a essere formate squadre d'azione armate e alle dipendenze del Fascio di combattimento locale.\nLo squadrismo agrario.\nFurono le province neo-redente quelle in cui vennero realizzate le prime squadre d'azione. La prima di queste venne infatti formata a Trieste il 20 maggio 1920 e furono queste squadre delle citt\u00e0 provinciali e di campagna quelle grazie alle quali il fascismo irruppe, a partire dalla fine del 1920, in tutta la Valle Padana e oltre.\nDefiniti da Gabriele D'Annunzio \"scherani dello schiavismo agrario\", gli squadristi delle campagne distrussero, usando la violenza, le organizzazioni politiche e sindacali della sinistra, leghe bracciantili e cooperative, a tutto vantaggio dei proprietari terrieri, degli affittuari e anche dei commercianti che soffrivano la concorrenza delle cooperative rosse.\nTuttavia, una parte dello squadrismo agrario, che faceva capo a esponenti quali Dino Grandi, Italo Balbo, Edmondo Rossoni, cerc\u00f2 non solo di svolgere un'azione meramente antisocialista, ma anche di organizzare i contadini, dopo la distruzione delle leghe rosse, in sindacati fascisti. Ma gi\u00e0 nel corso del 1921 fu chiaro che il ruolo del sindacalismo fascista era puramente demagogico e che la reale sostanza di esso era la difesa degli interessi padronali.\nA partire dal 1921 il fascismo riusc\u00ec a costituire delle roccaforti importanti, concentrate soprattutto nella pianura padana (come Bologna e Ferrara), dalle quali si estesero anche ai centri secondari pi\u00f9 vicini.\nIn questa fase la maggior parte degli squadristi era composta da giovani studenti nazionalisti, reduci di guerra (perlopi\u00f9 arditi e legionari fiumani) e componenti delle vecchie formazioni paramilitari, che avevano gi\u00e0 contrastato i socialisti durante il cosiddetto biennio rosso.\nLe azioni squadriste contro i socialisti, soprattutto nelle campagne, attirarono l'interesse dei piccoli proprietari terrieri e dei latifondisti che, non essendo riusciti a costituire una propria organizzazione politica, finanziarono quella dei Fasci Italiani di Combattimento. Non di rado gli stessi figli dei proprietari terrieri e dei mezzadri militarono attivamente nelle squadre d'azione.\nTra i tanti esempi si possono citare quelli di Cesare Forni e di Enea Venturi (vedere pi\u00f9 sotto l'elenco degli agrari-squadristi).\nLo sviluppo del fenomeno squadrista nelle campagne diventa vigoroso quando, impostosi come valida risposta alla sinistra agli occhi dei proprietari terrieri, questi cominciarono a finanziare generosamente le squadre fasciste, addirittura con forme di vera e propria autotassazione interna tra gli agrari maggiormente preoccupati dallo sviluppo delle leghe contadine e bracciantili rosse.\nLe violenze.\nLo squadrismo fascista \u00e8 stato protagonista di numerosi episodi di violenza.\nSono state elencate varie cause e fattori concomitanti della violenza squadrista: la motivazione principale fu la lotta di classe dei possidenti contro l'organizzazione sindacale operaia e contadina, condotta soprattutto per iniziativa dei proprietari, ma talvolta anche per reazione alle violenze operaie del biennio rosso; a essa si accompagnarono per\u00f2 altre concause: la lotta per il potere amministrativo a livello locale; le finalit\u00e0 propagandistiche e intimidatorie degli atti di violenza; gli effetti psicologici e sociologici della prima guerra mondiale da poco conclusa, la quale aveva esacerbato i conflitti sociali e abituato gli animi alla violenza; la debolezza dell'apparato repressivo dello Stato, che non contrast\u00f2 adeguatamente lo squadrismo; altre cause ancora, che tennero in vita le squadre anche dopo che queste ultime ebbero vinto lo scontro di classe contro gli operai e i contadini, vale a dire: le ambizioni dei ras locali, l'esigenza di conquistare definitivamente il potere politico, le lotte di potere interne al fascismo, il cameratismo fra gli squadristi.\nLa pratica delle spedizioni punitive venne basata sulle tecniche d'assalto e sulle tattiche degli arditi, confluiti in massa nelle squadre d'azione. La definizione venne mutuata dalla celebre, ma fallimentare, Strafexpedition austriaca sul fronte degli Altopiani nel 1916 e indica un concentramento di uomini contro un solo obiettivo: di norma, una sede socialista o sindacale (pi\u00f9 raramente di altri movimenti rivali, come i popolari o i repubblicani). L'azione spesso era condotta anche con metodi spettacolari o goliardici, tesi non solo a impaurire l'avversario, ma anche a scoraggiare eventuali suoi sostenitori pi\u00f9 tiepidi, nonch\u00e9 a suscitare simpatia nell'ampia \"area grigia\" che non intendeva schierarsi inizialmente n\u00e9 con l'una n\u00e9 con l'altra parte.\nGli squadristi si avvicinavano a bordo di camion aperti (generalmente i BL 18 in dotazione all'Esercito), cantando inni e mostrando le armi e i manganelli, quindi assalivano l'avversario praticando una sistematica devastazione: si colpivano le sedi e i luoghi di aggregazione dei partiti (principalmente il partito socialista), le Camere del Lavoro, le sedi di cooperative e leghe rosse. Queste venivano danneggiate o, spesso, completamente devastate, le suppellettili e le pubblicazioni propagandistiche bruciate nella pubblica piazza, gli esponenti o i militanti delle fazioni avverse bastonati e costretti a bere olio di ricino. Tali azioni di norma davano luogo a scontri fisici o con bastoni; spesso per\u00f2, specialmente nelle fasi pi\u00f9 calde del conflitto, diventava frequente l'uso di armi da fuoco e persino da guerra, cosicch\u00e9 le azioni terminavano con feriti e morti, sia tra le diverse fazioni in campo, sia tra le forze dell'ordine.\nSolo in certi episodi, gli scontri fra gli squadristi e i loro avversari politici avvenivano per iniziativa di questi ultimi, e in particolare dei comunisti, che ambivano a porsi come avanguardia e a prendere il posto dei socialisti; perci\u00f2, in alcune localit\u00e0, dimostrando aggressivit\u00e0 e intransigenza, si ponevano a capo dei proletari esacerbati dalle incessanti violenze squadriste e dall'ingiustizia degli interventi polizieschi; quasi sempre, per\u00f2, la responsabilit\u00e0 dei conflitti era da attribuirsi ai fascisti, il cui obiettivo era di smantellare completamente le organizzazioni operaie e di intralciare con la violenza il corretto svolgimento delle consultazioni elettorali.\nGiacomo Matteotti, in un discorso parlamentare del 10 marzo 1921, tracci\u00f2 la seguente vivida descrizione delle \"spedizioni punitive\" squadriste nel suo collegio elettorale:\n\u00c8 da evidenziare che le squadre d'azione non erano costituite solo da attivisti (come ad esempio Dino Grandi, Italo Balbo, Giuseppe Bottai, nomi di spicco dello squadrismo), poich\u00e9 all'interno di esse andarono a inserirsi personaggi con un passato personale discutibile e precedenti penali anche gravi (come l'omicidio) e dediti allo sfogo della propria indole violenta.\nGli squadristi per ogni eventualit\u00e0 avevano a loro disposizione un coltello per la lotta corpo a corpo, ma anche armi da fuoco (generalmente pistole) e, in alcuni casi, bombe a mano sipe e th\u00e9venot.\nL'esperienza delle trincee e il legame di cameratismo, assieme soprattutto alla struttura fortemente gerarchizzata e alla superiorit\u00e0 numerica e di armamento erano un \"atout\" delle squadre sugli avversari. Le fazioni pi\u00f9 estreme di comunisti e anarchici opposero una forte resistenza e si organizzarono negli Arditi del popolo e nelle formazioni di difesa proletaria, riuscendo in alcuni casi a fronteggiare i fascisti (Fatti di Parma).\nGli avversari politici, quando erano troppo inferiori in numero per affrontare le squadre d'azione a viso aperto, si contrapponevano con azioni di guerriglia, che scatenavano reazioni molto dure da parte dei fascisti, i quali consideravano tali azioni come \"vili\".. Gaetano Salvemini ha scritto che tra l'ottobre 1920 e l'ottobre 1922 si ebbero 406 morti fra \"bolscevichi\", socialisti massimalisti e comunisti e 303 tra i fascisti oltre a un elevato numero di morti fra le forze dell'ordine e i cosiddetti crumiri.\nL'atteggiamento dell'apparato statale di fronte alle violenze squadriste.\nGli squadristi poterono avvalersi della connivenza di vasti settori dell'apparato dello Stato, soprattutto a livello periferico, i quali dimostrarono (secondo le parole di uno storico) una significativa \"tendenza a favorire, anche sfacciatamente, i fascisti\". Nelle zone in cui furono pi\u00f9 forti, infatti, i fascisti furono favoriti dai funzionari statali (in particolare da quelli di livello inferiore), dalle Forze dell'Ordine, dalla magistratura e anche dall'esercito, che talvolta forn\u00ec loro armi ed equipaggiamenti. Infatti, molti funzionari e militi delle Forze dell'Ordine tendevano a considerare come \"naturale\" una loro alleanza con il fascismo contro il comune nemico \"sovversivo\" e \"bolscevico\" (anche perch\u00e9, durante il biennio rosso, i socialisti avevano spesso infierito contro di loro con insulti e violenze).\nTale atteggiamento favorevole agli squadristi da parte di forze dell'ordine e magistratura \u00e8 dimostrato da una statistica ufficiale, secondo cui, dall'inizio dell'anno fino all'8 maggio 1921, risultavano all'autorit\u00e0 di P.S. 1.073 casi di violenza tra socialisti e fascisti (di cui 964 denunciati all'Autorit\u00e0 giudiziaria), in conseguenza dei quali, per\u00f2, erano stati arrestati 1.421 socialisti e solo 396 fascisti. Ci\u00f2 fece s\u00ec che, nel 1921, la situazione dell'ordine pubblico in Italia fosse caratterizzata, secondo uno storico autorevole, \"dal discatenamento su vasta scala della pi\u00f9 brutale violenza fascista e dalla incapacit\u00e0 dello Stato non solo di contenerla, ma perfino di far rispettare la legge laddove era pi\u00f9 sfacciatamente violata e addirittura calpestata\".\nSecondo uno storico, \"una consistente minoranza di prefetti, commissari e questori sostenne attivamente l'attivit\u00e0 squadristica, talvolta in modo cos\u00ec evidente da costringere il governo a disporre trasferimenti d'ufficio, censure e altri provvedimenti disciplinari\".\nLa complicit\u00e0 fra potere esecutivo e squadristi \u00e8 sarcasticamente commentata da una canzone popolare dell'epoca:\nPeraltro, quando accadeva che le Forze dell'Ordine si opponessero agli squadristi, questi ultimi, anche se ben provvisti in uomini e in armi, erano sbaragliati senza difficolt\u00e0. Tra i principali episodi in cui gli squadristi subirono repressioni da parte della forza pubblica ed ebbero la peggio in scontri sanguinosi con le Forze dell'Ordine, si possono menzionare i Fatti di Cittadella e i Fatti di Sarzana.\nI piccoli proprietari terrieri, i mezzadri e le Leghe rosse.\nNei primi due decenni del secolo si svilupparono due importanti dinamiche nel mondo agricolo.\nNel 1901 a Bologna avvenne la costituzione di Federterra, legata al Partito Socialista prima e al Partito Comunista d'Italia poi. In essa confluirono la maggior parte delle leghe contadine e finir\u00e0 per monopolizzare il mercato del lavoro nel decennio successivo con l'obiettivo di \"proletarizzare\" i mezzadri, anzich\u00e9 aiutarli a diventare proprietari dei terreni che lavoravano.\nTra il 1911 e il 1921, d'altra parte, il numero dei piccoli proprietari terrieri era notevolmente aumentato, quasi fino a raddoppiare, avendo spesso acquistato le terre dai grandi proprietari terrieri.\nLa rottura tra mezzadri e leghe socialiste avvenne per sfiancamento dei primi: da una parte i continui e usuranti scioperi proclamati da queste ultime (culminati nel 1920), che spesso causavano la perdita del raccolto; dall'altra parte dai boicottaggi (ad esempio la mutilazione del bestiame) e dalla violenza esercitata per obbligarli a rispettare le decisioni delle leghe stesse. Federterra organizz\u00f2 anche tribunali speciali, che disponevano misure di isolamento nei confronti dei proprietari pi\u00f9 riottosi, tra le quali vi era il divieto di vendere o acquistare presso le cooperative rosse. Ci\u00f2 provocava il collasso delle aziende agricole, dato il carattere monopolista delle cooperative stesse.\nUn esempio di questa violenza avvenne il 18 settembre 1920, quando il coltivatore cattolico Arcangelo Solferini fu ucciso per non aver aderito alle disposizioni delle leghe rosse.\nIl potere socialista crebbe enormemente fino al 1920, quando la maggior parte delle amministrazioni comunali e provinciali dell'Emilia e della Romagna furono conquistate dal Partito Socialista Italiano. Da quel momento le organizzazioni sindacali socialiste ottennero il monopolio della gestione del lavoro, mentre le cooperative socialiste furono in grado di imporre i prezzi delle derrate alimentari, gestire direttamente le imposte comunali (su immobili, attivit\u00e0 produttive e famiglie) e concedere in affitto a chi volevano i terreni municipali.\nLa guerra civile 1921-1922.\nTra il 1921 e il 1922 l'Italia fu scossa da qualcosa di simile a una guerra civile tra fascisti e antifascisti, che fu vinta sul campo dai primi, sia perch\u00e9 militarmente erano pi\u00f9 forti, sia perch\u00e9, come si \u00e8 detto, godevano sovente dell'appoggio di vasti settori dell'apparato statale; gli squadristi godevano inoltre della simpatia dell'opinione pubblica borghese e conservatrice, rappresentata in particolare dai pi\u00f9 importanti organi di stampa, che tennero spesso un atteggiamento tutt'altro che imparziale.\nSi \u00e8 molto discusso, in sede storiografica, a proposito del ruolo del Governo Giolitti V nei mesi cruciali tra la fine del 1920 e la prima met\u00e0 del 1921, quando si ebbe il tumultuoso sviluppo della violenza squadrista.\nAlcuni storici accusano senza mezzi termini Giovanni Giolitti di aver consapevolmente favorito lo squadrismo, lasciandogli campo libero, allo scopo di indebolire il Partito socialista, ridurne la rappresentanza parlamentare, favorire la scissione tra massimalisti e riformisti, per poi cooptare nel governo questi ultimi; una volta che fosse riuscita tale manovra, l'intenzione di Giolitti sarebbe stata poi quella di riprendere in mano la situazione dell'ordine pubblico e risospingere nuovamente i fascisti ai margini del quadro politico.\nContro questa interpretazione, si \u00e8 obiettato che non esistono documenti comprovanti un'azione positiva del governo Giolitti volta a favorire lo squadrismo, ma anzi Giolitti e il ministero degli Interni emanarono in quei mesi varie circolari e direttive, con cui si raccomandava ai prefetti di mantenere l'ordine pubblico, non tollerare illegalit\u00e0 n\u00e9 violenze da qualunque parte provenissero, assicurare il pacifico svolgimento delle consultazioni elettorali, vigilare sull'imparzialit\u00e0 e sull'obiettivit\u00e0 delle forze dell'ordine, ecc.; tali direttive del Governo centrale risultarono purtroppo inefficaci e furono disapplicate dagli organi periferici dello Stato per responsabilit\u00e0 esclusiva di questi ultimi, avendo trovato i fascisti, come sopra si \u00e8 detto, estese complicit\u00e0 e connivenze, a livello locale, con le strutture di base della polizia, della magistratura e dell'esercito.\nAltri, ancora, hanno sottolineato come le complicit\u00e0 fra lo squadrismo e l'esercito non fossero limitate alla base di quest'ultimo, ma coinvolgessero anche gli alti comandi; e hanno osservato che, seppure non ci sono prove che il governo Giolitti abbia direttamente aiutato gli squadristi, di fatto l'azione di Giolitti fin\u00ec per aprire politicamente la strada al fascismo, in quanto nella primavera del 1921 lo statista piemontese decise di sciogliere la Camera e di formare, per le successive elezioni politiche, liste di \"blocco nazionale\" comprendenti anche esponenti fascisti.\nFu dunque per calcolo politico se Giovanni Giolitti tenne nei confronti del movimento fascista un atteggiamento benevolo, volto a utilizzarlo per contrastare i socialisti, in quanto intenzionato a \"costituzionalizzarlo\" dopo essere arrivato al potere, ritenendo di esaurirne le potenzialit\u00e0 (a causa della perdita degli appoggi di coloro che temevano un'eventuale rivoluzione bolscevica) una volta venuti meno i loro avversari.\nGrave errore tattico (se non strategico) del partito socialista fu l'aver trascurato i sentimenti e le richieste dei combattenti, alienandosene la simpatia.\nLo squadrismo contrast\u00f2 infatti apertamente le iniziative politiche dei marxisti, considerate provocatorie e offensive nei confronti della Patria e dei reduci di guerra: l'ammainamento del tricolore (a favore della bandiera rossa) nelle istituzioni guidate dai socialisti, l'erezione di monumenti di carattere antimilitarista, l'esaltazione di imboscati e disertori in spregio agli ex-combattenti. Uno di questi disertori, Francesco Misiano, fu eletto in Parlamento, suscitando la violentissima reazione degli squadristi di Roberto Farinacci che, il 13 giugno 1921, lo cacciarono con la forza dall'aula di Montecitorio.\nParticolarmente pesanti furono anche e soprattutto le aggressioni fisiche, talvolta mortali, nei confronti di reduci, decorati e ufficiali dell'Esercito (i fascisti giustificheranno le loro prime azioni proprio come rappresaglia a queste azioni).\n\u00c8 storicamente accertato che, sebbene i principi politici, economici, culturali e sociali delle istanze fasciste abbiano avuto origine prima della guerra, la violenza fascista fu anche (sebbene non esclusivamente) una risposta alla violenza socialista del biennio rosso. Ebbe perci\u00f2 un carattere inizialmente di rappresaglia nei confronti di un vero e proprio potere sovrano extra-statale creato dal partito socialista nelle zone dove si trovava pi\u00f9 radicato.\nTuttavia \u00e8 storicamente priva di fondamento la tesi giustificatoria che fu talvolta invocata dai fascisti, secondo cui lo squadrismo sarebbe stato motivato dalla necessit\u00e0 di rispondere con la violenza alle \"violenze bolsceviche\" e sarebbe stato finalizzato a sventare il rischio di una rivoluzione comunista. Ci fu, infatti, una netta sproporzione fra l'entit\u00e0 delle violenze socialiste durante il biennio rosso e l'impatto ben maggiore della violenza fascista nel periodo 1921-22:\nInoltre nessuna reale possibilit\u00e0 di una rivoluzione comunista sussisteva pi\u00f9 in Italia nel biennio 1921-22:\nPertanto, autorevole storiografia nega che il carattere violento e totalitario del fascismo sia interpretabile come una mera risposta al bolscevismo, e afferma invece che tali caratteristiche siano intrinseche al fascismo stesso:\nCon il consolidarsi del movimento fascista, l'azione dello squadrismo inizi\u00f2 ad assumere un carattere sistematico e organizzato, avente come orizzonte una vera e propria contro-rivoluzione sia ai danni dei sempre meno determinati tentativi rivoluzionari (ma anche solo riformisti) socialisti e bolscevichi, sia dello Stato liberale, quando esso non si allineava alle posizioni fasciste o si mostrava troppo \"tiepido\" nei loro confronti. Ci\u00f2 cominci\u00f2 ad avvenire a partire dal 1920 nei confronti dei primi, con il refluire del \"tentativo velleitario\" rappresentato dall'occupazione rossa delle fabbriche e la conseguente esplosione dello squadrismo agrario, la cui azione venne inizialmente diretta a un'offensiva volta al sistematico smantellamento del sistema di leghe, cooperative e sindacati degli altri movimenti di massa (popolari, socialisti e poi comunisti).\nDurante le agitazioni sociali del biennio rosso, le classi possidenti avevano incontrato notevoli difficolt\u00e0 a organizzare la propria autodifesa. Queste difficolt\u00e0 indussero i possidenti a fare ricorso a ex combattenti, arditi, futuristi, categorie che erano avvezze a esercitare la violenza ed eventualmente pronte anche a uscire dalla legalit\u00e0. Da tali categorie provennero perlopi\u00f9 i dirigenti del movimento fascista, i quali, dunque, si posero a servizio degli interessi della borghesia, anche se non rinunciarono a manifestare un certo disprezzo per la passivit\u00e0 dei borghesi; tale disprezzo \u00e8 espresso, ad esempio, nel seguente commento di Arpinati, che nell'aprile del 1920 era capo del fascio di Bologna:\nNel 1920, di fronte allo sviluppo impetuoso del fenomeno squadrista, la dirigenza fascista si rese conto delle sue potenzialit\u00e0 ancora sostanzialmente inespresse per dare sfogo politico al movimento. Alla fine del 1920 fu lo stesso segretario dei Fasci di Combattimento Ugo Pasella a comunicare che l'obbiettivo principale del fascismo diventava quello di potenziare il suo apparato paramilitare, considerato di priorit\u00e0 strategica assoluta.\nIl ruolo della componente squadrista nel regime fascista.\nLa crescita del fenomeno squadrista anche nel 1921, giunta ben oltre gli obbiettivi locali di difesa delle classi medie e degli agrari, determin\u00f2 nuovi problemi. Primo fra tutti fu proprio quello riguardante la convivenza con queste due ultime classi, in quanto la crescita numerica e qualitativa dello squadrismo, unita alla massiccia conquista territoriale nelle province, rese da questo momento il movimento stesso una realt\u00e0 autonoma decisa a conseguire i propri scopi politici (che andavano a collidere con gli interessi economici della classe borghese e possidente) senza compromessi. Una volta distrutto il sistema economico-finanziario-sindacale socialista, lo squadrismo trov\u00f2 perci\u00f2 un nuovo nemico nei latifondisti e nei grandi proprietari terrieri, che ne avevano favorito l'ascesa, e nei commercianti, rei di non uniformarsi ai prezzi popolari \"suggeriti\".\nGi\u00e0 a partire dalla fine del 1920, infatti, esponenti squadristi cercarono di caratterizzare il movimento come un'organizzazione che tentava di rigenerare moralmente e materialmente la patria, lottando da una parte contro il bolscevismo rosso e bianco, dall'altra contro i settori pi\u00f9 egoisti della borghesia e le sue rappresentanze liberaldemocratiche.\nQueste istanze \"rivoluzionarie\" del primo fascismo derivavano, secondo l'analisi di alcuni storici, dalle origini prettamente piccolo-borghesi del movimento, che lo ponevano in polemica sia col capitale sia col proletariato; tuttavia, fra la fine del 1920 e l'inizio del 1921, sotto la guida di Mussolini il fascismo si alline\u00f2 sempre pi\u00f9 agli interessi del grande capitale; gli elementi fascisti che erano maggiormente legati alla loro origine piccolo-borghese tentarono invano di preservarne l'originaria \"carica rivoluzionaria\", rinchiudendosi nello squadrismo.\nNel luglio del '21 si ebbe un episodio che sembr\u00f2 attestare la prevalenza dello squadrismo, e quindi di Farinacci che ne era il capo a livello nazionale, al vertice del fascismo oltre che per la forza d'urto e la capacit\u00e0 di diffusione nelle province, anche per la capacit\u00e0 di imporre le sue vedute politiche alla direzione nazionale. Durante il \"patto di pacificazione\", con cui Mussolini tent\u00f2 di trovare un accordo con i socialisti, la sollevazione dello squadrismo capeggiata da Farinacci, Marsich e dal Fascio bolognese, fu totale e port\u00f2 alle dimissioni di numerosi esponenti di primo piano. Questa intransigenza compatta in tutto lo squadrismo, unita all'esasperazione dopo i recenti fatti di Sarzana, port\u00f2 Mussolini a tornare sui suoi passi.\nIn occasione di questo episodio, gli squadristi intransigenti non mancarono di sottolineare come il compito della rivoluzione non dovesse limitarsi a combattere i \"sovversivi\", ma dovesse opporsi anche alla reazione bianca:\nDopo la marcia su Roma, tuttavia, il compromesso tra il fascismo e i suoi \"fiancheggiatori\" (vale a dire le classi dirigenti statali moderate e conservatrici: l'alta burocrazia, la classe politica del vecchio regime liberale, le forze sociali di cui queste ultime erano espressione e che continuavano a detenere l'effettivo potere politico ed economico), compromesso sul quale si reggeva il governo di Mussolini, si risolse sempre pi\u00f9 a vantaggio dei \"fiancheggiatori\" e a discapito della componente \"rivoluzionaria\" del fascismo; il partito fascista risult\u00f2 pertanto completamente amputato di qualsiasi \"velleit\u00e0 rivoluzionaria\" e ridotto sempre pi\u00f9 a un mero strumento dello Stato.\nIn questo predominio dei \"fiancheggiatori\", che perdur\u00f2 e si rafforz\u00f2 durante tutto il regime fascista, il grande sconfitto fu Roberto Farinacci, e con lui l'ala \"intransigente\" ed ex squadrista; Farinacci, man mano che il regime si consolidava, venne battuto politicamente da Mussolini, poi estromesso dalla segreteria del PNF e reso ininfluente, in una \"parabola discendente\" che ebbe inizio nell'ottobre 1925.\nLa sconfitta politica di Farinacci e della componente ex-squadrista \"rivoluzionaria\" dipese, secondo un'autorevole analisi storica, dalla debolezza della sua base sociale piccolo e medio-borghese, divisa al suo interno e incapace di egemonia nei confronti della altre classi sociali.\nSecondo questa analisi, il compromesso tra fascismo e forze conservatrici si ruppe solo nel luglio 1943; con il crollo repentino del regime fascista, le due componenti su cui esso si reggeva si separarono: la componente \"intransigente\" ed ex-squadrista diede origine alla Repubblica Sociale Italiana, mentre la componente conservatrice, in un'ennesima operazione trasformistica, \"toltasi la camicia nera, cerc\u00f2, e in buona parte riusc\u00ec, a scaricare le proprie pesanti responsabilit\u00e0 sul fascismo, presentandosi nelle vesti di una delle sue numerose vittime\".\nLo squadrismo e Mussolini.\nLo squadrismo e Mussolini non ebbero sempre un rapporto idilliaco: quest'ultimo tollerava poco le intemperanze degli squadristi, che mettevano a rischio la sua autorit\u00e0 all'interno del fascismo e la strategia di trattativa con le istituzioni. Infatti molti dei ras erano rapidamente ascesi a posizioni di potere personale che potevano mettere in forse il primato del futuro Duce. Personaggi come Italo Balbo (ras di Ferrara), Roberto Farinacci (Cremona) o Giuseppe Caradonna (pugliese) rappresentavano l'ala dura del fascismo, poco disposta al compromesso con le forze dell'Italia liberale e propensi a spingere a fondo sugli aspetti rivoluzionari. Negli ultimi mesi prima della marcia su Roma molti squadristi, delusi dall'atteggiamento ritenuto eccessivamente moderato, arrivarono a cantare (sull'aria di Bombac\u00e8):\n\"Chi ha tradito tradir\u00e0:\nse con noi non marcer\u00e0\nanche a Mussolini\nbotte in quantit\u00e0\".\nIn questa ottica diversi autori - a partire dal De Felice - ritengono che dietro molte delle scelte pi\u00f9 radicali di Mussolini (la marcia su Roma, la rivendicazione politica dell'omicidio Matteotti, le cosiddette leggi fascistissime) vi fossero pressioni, addirittura minacce fisiche, da parte dei ras pi\u00f9 importanti.\nCon la \"normalizzazione\" le squadre fasciste tendono a essere assorbite nell'establishment e nella Milizia Volontaria per la Sicurezza Nazionale (MVSN), mentre i suoi esponenti vengono o accantonati ed emarginati, oppure coinvolti nel potere e neutralizzati. Fa eccezione Roberto Farinacci, il cui potere, anche dopo la fine della sua segreteria nazionale, continu\u00f2 a reggersi fino all'ultimo sulle squadre nel suo \"feudo\" cremonese.\n Lo squadrismo in qualche maniera risorge con la Repubblica Sociale Italiana (RSI), quando i vecchi squadristi messi in disparte durante il regime (primo tra tutti Alessandro Pavolini) tornarono alla ribalta.\nTuttavia, numerosi storici rilevano come, al di l\u00e0 di qualche aggressione anche clamorosa, fino al fallimento delle iniziative socialiste (moti per il carovita del luglio 1919, occupazione delle fabbriche del settembre 1920), Mussolini abbia addirittura corteggiato i vertici dei rivoluzionari di sinistra per cercare un possibile accordo e procedere uniti. Tuttavia la discriminante nazionalista, accesa ancor pi\u00f9 dai fatti di Fiume, rese impossibile ogni accordo e, man mano che diminuiva la forza delle azioni socialiste e bolsceviche, crebbe quella fascista.\nLe squadre d'azione.\nL'organizzazione.\nLe squadre normalmente nascevano raccogliendosi attorno a un caposquadra, che spesso emergeva grazie al proprio carisma e alla spregiudicatezza; spesso si trattava di un reduce decorato della Grande Guerra.\nLa presenza di ex arditi con il loro culto del capo rendeva le squadre estremamente disciplinate verso il caposquadra e il federale.\nMaggiori esponenti.\nQuadrumviri.\nUn quadrunvirato ebbe il compito di guidare le squadre d'azione fasciste durante la Marcia su Roma:\nCapi Squadre d'azione.\nTra i pi\u00f9 importanti capi, personalit\u00e0 e intellettuali dello squadrismo troviamo:\nAgrari-squadristi.\nA testimoniare dell'importanza assunta dallo squadrismo agrario, ci sono i casi di proprietari terrieri che non si limitano a finanziare lo squadrismo, ma diventano essi stessi personalit\u00e0 di spicco del movimento e spesso partecipano in prima persona alle azioni.\nSimbologia.\nLe squadre d'azione solitamente si riunivano in bar al di fuori della sede del Fascio dove costituivano il loro punto di raccolta. Qui erano anche raccolti i trofei sottratti agli avversari, in particolare le bandiere rosse simbolo dei socialisti, spregiativamente chiamate \"stracci\", che venivano esposte al pubblico. Allo stesso modo si comportavano i socialisti e poi i comunisti, infatti molte delle risse che scoppiavano avvenivano solitamente nei pressi dei locali frequentati dall'una o dall'altra parte.\nL'abituale e costante frequentazione di particolari bar creava un grande spirito di coesione e di \"cameratismo\" tra gli avventori. Perquisizioni effettuate dalla polizia nei locali degli squadristi rinvennero numerosi manganelli e anche qualche rivoltella, questo armamento serviva all'abbisogna sia per difendere il locale da probabili assalti degli avversari sia di scorta durante le spedizioni punitive.\nLe squadre avevano come simbolo un gagliardetto nero, con sopra un motto o il nome. Questo era affidato a un portabandiera e la sua difesa era considerata come il massimo dovere. In seguito il gagliardetto veniva portato in corteo e, lungo la strada, salutato dagli squadristi e dalla popolazione a costo di qualche scapaccione a chi non lo facesse (il famoso \"gi\u00f9 il cappello!\"). Simbolo degli squadristi era il teschio mutuato dagli arditi.\nPoco a poco, a partire dalle squadre d'azione del ferrarese, si diffuse anche l'uso di indossare la camicia nera. Italo Balbo si vant\u00f2 in seguito di aver guidato a Ferrara la prima spedizione in cui tutti gli squadristi indossavano una camicia nera. \nGrande importanza assunse il culto dei martiri fascisti, tanto da dare vita a rituali ben precisi come quello del \"Presente!\" di dannunziana memoria, scandito tre volte dal gruppo sugli attenti dopo la pronuncia del nome del caduto. Mussolini, ad esempio, durante l'orazione funebre del fascista Franco Baldini ucciso da militanti comunisti, parl\u00f2 del defunto definendolo non una vittima ma, appunto, un martire. Nelle cerimonie funebri dei caduti fascisti si usava disporre numerose bandiere tricolori e cercare la partecipazione di associazioni di arma e di reduci di guerra. Alla cerimonia intervenivano anche moltissimi fascisti di altre citt\u00e0 portando appresso i gagliardetti della propria squadra.\nTra i caduti pi\u00f9 importanti si ricordano Rino Daus e Giovanni Berta, insigniti del titolo di \"martiri della rivoluzione fascista\" e condotti a simbolo della guerra civile.\nUn momento di grande passione nazionale al quale parteciparono gli squadristi fu la translazione della salma del Milite Ignoto il 4 novembre 1921, in alcune citt\u00e0 le manifestazioni in onore del Milite Ignoto furono promosse dai locali Fasci e, in alcune citt\u00e0 come Grosseto, causarono scontri con i repubblicani. A questo tipo di celebrazione solamente socialisti e comunisti non aderirono.\nFu adottata anche una \"patrona degli squadristi\", la \"Madonna del manganello\".\nNomi di Squadre d'Azione fasciste pi\u00f9 ricorrenti.\nI nomi delle varie squadre era decise direttamente dagli appartenenti alla stessa. Ricorrono pi\u00f9 spesso: nomi legati alla storia nazionale, come Giuseppe Garibaldi; termini e nomi relativi a vicende recenti come l'Impresa di Fiume, che porta a intitolazioni alla citt\u00e0 di Fiume e a Gabriele D'Annunzio; ma si svegliavano anche nomi goliardici, di norma truci o spavaldi, il pi\u00f9 frequente dei quali sembra essere \"La Disperata\". Dopo la morte dei primi fascisti vennero intitolate squadre ai caduti, come Gastone Bartolini, deceduto dopo uno scontro a fuoco tra squadristi e regi carabinieri noto come i \"Fatti di Sarzana\".\nLo squadrismo nella mitologia del regime fascista.\nAlla figura dello squadrista furono intitolate due cacciatorpediniere in servizio nella Regia Marina di classe Soldati, il \"Camicia Nera\" (varato nel 1938, rinominato \"Artigliere\" nel 1943 e poi ceduto all'URSS come riparazione di guerra) e lo \"Squadrista\" (varato nel 1942, rinominato \"Corsaro\" nel 1943 e affondato l'anno successivo).\nNel decennale della marcia su Roma fu girato un lungometraggio di Giovacchino Forzano, intitolato \"Camicia Nera\", nel quale accanto a nomi importanti dell'allora industria cinematografica italiana, recitavano anche semplici popolani dei luoghi in cui furono effettuate le riprese."}
{"id": "106854", "revid": "125382941", "url": "https://it.wikipedia.org/wiki?curid=106854", "title": "Luca Signorelli", "text": "Biografia.\nFormazione.\nLuca Signorelli studi\u00f2 ad Arezzo presso la bottega di Piero della Francesca, come testimoniano Luca Pacioli (nel 1494) e, pi\u00f9 tardi, Giorgio Vasari. Gli esordi dell'artista sotto il segno del maestro di Sansepolcro sono ancora incerti, per l'esiguit\u00e0 di resti certi e le difficolt\u00e0 attributive di opere che non presentano i caratteri della sua produzione matura. Berenson tent\u00f2 di riferirgli tre tavole di \"Madonna col Bambino\" della scuola di Piero della Francesca, oggi al Museum of Fine Arts di Boston, all'Ashmolean Museum di Oxford e alla Fondazione Giorgio Cini di Venezia.\nIntorno al 1470 si spos\u00f2 con Gallizia di Piero Carnesecchi ed ebbe da lei quattro figli: Antonio, Felicia, Tommaso e Gabriella.\nLe descrizioni vasariane delle prime opere dipinte attorno al 1472 sembrano comunque confermare l'ascendenza delle ultime opere di Piero, come il \"Polittico di Sant'Agostino\": ad esempio si cita un \"San Michele\" \"che pesa le anime\", descritto come mirabile \"nello splendore delle armi, nelle riverberazioni\".\nUn primo lavoro documentato, bench\u00e9 la fonte sia solo locale e priva di ulteriori riscontri, \u00e8 la \"Madonna con santi\" affrescata a Citt\u00e0 di Castello nel 1474, della quale restano solo pochi frammenti staccati, tra cui un \"San Paolo,\" oggi nella Pinacoteca comunale della citt\u00e0 umbra. Per quanto siano difficili da valutare, i tratti del volto del santo hanno portato recentemente lo studioso Tom Henry a confermare la tesi di Berenson e a rafforzare l'attribuzione al pittore cortonese.\nIl 6 settembre 1479, Signorelli venne eletto nel Consiglio dei Diciotto, e da allora ricopr\u00ec numerosi incarichi pubblici in Cortona.\nNelle Marche.\nLe prime opere certe di Signorelli mostrano gi\u00e0 una capacit\u00e0 maturata, pienamente consapevole dei propri mezzi espressivi, che gi\u00e0 hanno superato la lezione di Piero, assimilandola e rielaborandola in qualcosa di nuovo. \u00c8 il caso dello \"stendardo della Flagellazione\", opera firmata ma non datata, collocabile alla fine degli anni settanta: si tratta di un esplicito omaggio alla \"Flagellazione di Cristo\" di Piero della Francesca e alla cultura prospettica urbinate. Vi si colgono infatti suggestioni di Francesco di Giorgio e anche di Giusto di Gand, con il Pilato che allude nella posa ad alcuni degli \"Uomini illustri\" dello studiolo di Federico da Montefeltro. Lo stendardo, dipinto per una confraternita di Fabriano, dimostra inoltre la presenza di Luca nella citt\u00e0 marchigiana, non lontana da Urbino che all'epoca era uno dei laboratori artistici pi\u00f9 raffinati della penisola: da questa esperienza l'artista dovette trarre l'esempio per quella spregiudicatezza inventiva e teatralit\u00e0 che caratterizzano la sua migliore produzione.\nTra il 1477 e il 1480 Signorelli si rec\u00f2 a Loreto, dove decor\u00f2 la Sagrestia della Cura nel Santuario della Santa Casa. La volta, divisa a otto spicchi con \"Evangelisti\" e \"Dottori della Chiesa\" sormontati da angeli, \u00e8 piuttosto convenzionale, mentre pi\u00f9 originali sono le pareti, decorate da coppie di apostoli a tutta figura e dagli episodi dell\"Incredulit\u00e0 di san Tommaso\" e della \"Conversione di san Paolo\". Quest'ultima in particolare mostra una notevole enfasi drammatica e una certa teatralit\u00e0 nella folgorante apparizione luminosa divina, che sorprende Paolo disteso tra i suoi compagni abbagliati e in fuga. Scarpellini parl\u00f2 di \"palcoscenico girevole\" su cui si alternano le monumentali figure apostoliche.\nLa Cappella Sistina.\nPoco pi\u00f9 che trentenne, Signorelli venne coinvolto nell'impresa della decorazione della Cappella Sistina a Roma, dove si rec\u00f2 prima come aiuto del Perugino e poi come titolare dopo la partenza del pittore umbro. A lui vengono riferite le scene della \"Disputa sul corpo di Mos\u00e8\", completamente ridipinta nel 1574, e del \"Testamento e morte di Mos\u00e8\". In quest'ultima scena permangono alcuni dubbi attributivi: se \u00e8 innegabile la presenza di Signorelli in alcuni personaggi dall'energetica resa anatomica e dal calibrato patetismo nelle espressioni, d'altra parte la sottigliezza luminosa rimanda a un altro allievo di Piero della Francesca, il toscano Bartolomeo della Gatta, al quale \u00e8 riferibile la maggior parte della stesura pittorica con l'eccezione, almeno, dell'\"ignudo\" al centro, dei due uomini di spalle e dell'uomo col bastone appoggiato al trono di Mos\u00e9.\nLa piena maturit\u00e0.\nDopo l'esperienza romana, a contatto con le ultimissime novit\u00e0 fiorentine e umbre, e dopo il soggiorno marchigiano in cui aveva assimilato le avanguardie urbinati, Signorelli si trov\u00f2 aggiornatissimo sulle pi\u00f9 recenti tendenze dell'arte italiana nello scorcio dell'ultimo quarto del secolo. Le esperienze accumulate sono messe a frutto in opere come la \"Pala di Sant'Onofrio\" per il Duomo di Perugia (1484), che appare come un catalogo di citazioni stilistiche: Ercole de' Roberti e i ferraresi nell'impostazione generale, Donatello e Filippo Lippi nella fisionomia del san Lorenzo, Perugino nel gesto patetico di san Giovanni, Botticelli nell'angelo, Hugo van der Goes e i fiamminghi nella natura morta rappresentata dal vaso di fiori in primo piano. N\u00e9 manca un vivo ricordo di Piero della Francesca, nell'imponenza della Vergine e nel tipo del sant'Agostino, che ricorda da vicino una tavola del maestro oggi a Lisbona.\nMolto vicina stilisticamente \u00e8 la tavoletta con la \"Nativit\u00e0 del Battista\" del Louvre, con effetti luminosi che richiamano il Lippi e un'intonazione domestica ripresa dalla predella della \"Pala di Perugia\" di Piero.\nSottigliezze luminose di alta qualit\u00e0 si riscontrano ancora nella \"Sacra Famiglia Rospigliosi\", mentre la \"Circoncisione\" (1490 circa), dipinta per Volterra, mostra un impianto teatrale che sembra una citazione dell'impianto prospettico della \"Pala di Brera\".\nA Firenze.\nVerso il 1490 Signorelli si trovava a Firenze, dove entr\u00f2 in contatto con la cerchia dell'Accademia neoplatonica . La sua celebre tavola con l\"'Educazione di Pan\", gi\u00e0 nel Kaiser-Friedrich-Museum a Berlino distrutta durante i raid aerei del 1945, fu dipinta per il cugino del Magnifico, Lorenzo di Pierfrancesco come risulta dagli inventari del palazzo a villa di Castello compilati dopo la sua morte e non come riport\u00f2 erroneamente Vasari a \"Lorenzo il vecchio\"cio\u00e8 suo cugino. Si tratta di una sorta di \"sacra conversazione\" pagana, che adombra vari significati allegorici: Pan, divinit\u00e0 portatrice di pace e armonia campestre, incarnava, secondo i poeti di corte, la stessa famiglia Medici, mentre gli altri personaggi alludono a vari temi filosofici: gli anziani come ricordo della saggezza derivata dall'esperienza e dalla meditazione, la fanciulla simbolo di bellezza e perfezione, e i musici rappresentanti le armonie naturali trasformate in armonie musicali grazie all'attivit\u00e0 della mente.\nUn'altra tavola di quell'epoca \u00e8 la \"Madonna col Bambino tra ignudi\", oggi agli Uffizi, con la Madonna seduta su un prato dominato sullo sfondo da figure atletiche, ispirate agli Adamiti nella lunetta della \"Morte di Adamo\" di Piero ad Arezzo, rappresentanti probabili virt\u00f9 ascetiche. Secondo Vasari la tavola apparteneva al coltissimo Lorenzo di Pierfrancesco de' Medici, il committente anche della \"Primavera\" e forse della \"Nascita di Venere\" di Botticelli: la tavola, adattandosi a una committenza molto esigente, rappresenta, con le citazioni fiamminghe e leonardesche, il vertice della sottigliezza espressiva e della qualit\u00e0 pittorica di Signorelli.\nNel 1491 Signorelli doveva trovarsi nella medicea Volterra, dove lasci\u00f2 una maestosa \"Annunciazione\", opera firmata e datata che ricorda la fiammante estrosit\u00e0 di Filippino Lippi, la \"Vergine in trono e santi\", di minore efficacia espressiva ma ancora testimoniante l'assimilazione di diversi spunti, come l'arte veneta e quella del Ghirlandaio.\nVia da Firenze.\nCon la morte del Magnifico (1492) e la cacciata di Piero de' Medici (1494) Signorelli, fortemente legato alla committenza del partito mediceo, lasci\u00f2 la citt\u00e0, dedicandosi, senza interruzioni, a numerose commissioni in provincia: in Umbria (soprattutto a Citt\u00e0 di Castello), nelle Marche (dove lavor\u00f2 di nuovo a Loreto in un ciclo di \"Profeti\" nella navata centrale ampiamente ridipinto) e nel contado senese, dove attese a una parte del vasto ciclo nel Chiostro Maggiore di Monte Oliveto Maggiore.\n\u00c8 in questo periodo che Signorelli divenne anche imprenditore, mettendo su un'efficiente bottega che in Italia era seconda solo a quella di Perugino. Dagli anni novanta Signorelli ottenne, a cadenza quasi annuale, importanti commissioni in svariate localit\u00e0, puntualmente soddisfatte. Le opere di questo periodo mostrano per\u00f2 una brusca virata verso toni pi\u00f9 patetici e popolari, per la maggior presenza di aiuti, ma anche per venire probabilmente incontro alle differenti esigenze della committenza provinciale.\nCitt\u00e0 di Castello.\nA Urbino, nel 1494, dipinse un gonfalone per la confraternita dello Spirito Santo, ancora opera colta e raffinata adatta all'ambiente artistico locale. Ma \u00e8 a Citt\u00e0 di Castello che il pittore, divenutone cittadino onorario nel 1488, opera e risiede stabilmente negli ultimi anni del Quattrocento. Per il centro altotiberino licenzi\u00f2 opere come l'Adorazione dei Magi, oggi al Louvre e l\"Adorazione dei pastori\", alla National Gallery di Londra, in cui domina un approccio pi\u00f9 sbrigativo, in parte eseguito dalla bottega, ma reso accattivante da citazioni disinvolte di Perugino, dei fiamminghi, dei fratelli del Pollaiolo (Antonio e Piero). \nDi grande ispirazione e spessore appare invece il \"Martirio di san Sebastiano\" (1498), di analogo soggetto rispetto al \"Martirio di san Sebastiano\" di Piero del Pollaiolo: accentuata \u00e8 l'energia scaturita dalle muscolature, dalle ombre dense, dalle espressioni cupe dei carnefici e dall'esaltazione delle armi; notevole \u00e8 il paesaggio con rovine e una strada di un borgo rappresentata minuziosamente. Nella citt\u00e0 umbra Signorelli dipinse anche una serie di ritratti dei Vitelli, signori locali che permisero al pittore la pi\u00f9 libera manovra, fino al passaggio di consegne a favore del giovane Raffaello, sul finire del secolo.\nTondi e Madonne.\nUno dei soggetti pi\u00f9 frequenti di quegli anni sono i tondi con \"Madonne col Bambino\" o \"Sacre Famiglie\". Realizzati con una partecipazione pi\u00f9 o meno consistente della bottega, i migliori sono la \"Madonna col Bambino tra i santi Girolamo e Bernardo\" della Galleria Corsini di Firenze (che ha una replica autografa al Museo Bandini di Fiesole), la \"Madonna col Bambino\" dell'Alte Pinakothek di Monaco (in cui si trova una citazione archeologica dello \"Spinario\"), la \"Sacra Famiglia con una santa\" della Galleria Palatina a Firenze e la \"Sacra Famiglia di Parte Guelfa\" degli Uffizi.\nQuest'ultima, in particolare, \u00e8 tra quelle di migliore qualit\u00e0 esecutiva, nonch\u00e9 una delle migliori riflessioni dell'autore sul tema, tipicamente fiorentino, delle anatomie variamente atteggiate che vengono organizzate in un cerchio. Le figure, in questo caso, appaiono sbalzate con forza come scultura, ed \u00e8 innegabile che questa esibizione energetica abbia incuriosito il giovane Michelangelo, costituendo l'opera pi\u00f9 vicina alle novit\u00e0 del \"Tondo Doni\".\nIl ciclo di Monte Oliveto Maggiore.\nNel 1497 venne chiamato ad affrescare il Chiostro Grande dell'abbazia di Monte Oliveto Maggiore, presso Asciano, dall'abate e generale degli Olivetani fra Domenico Airoldi. Il tema erano le \"Storie di san Benedetto\". Signorelli fece in tempo a dipingere, con ampio ricorso ad aiuti, il lato nord con otto lunette, prima di lasciare l'incarico per dedicarsi alla pi\u00f9 importante commissione di Orvieto. L'opera venne completata a partire dal 1505 dal Sodoma.\nUn recente restauro dell'Opificio delle Pietre Dure ha ripristinato la biacca ossidata, dimostrando come la tonalit\u00e0 scura degli affreschi fosse dovuta allo stato conservativo e non alla volont\u00e0 degli artisti coinvolti. Si sono cos\u00ec riscoperte scene pi\u00f9 serene e meno drammatiche rispetto a quello che si era abituati a vedere.\nTra le numerose scene, spesso affollate, con un gusto teatrale, altre volte pi\u00f9 intime e raccolte, solo due paiono essere interamente autografe del Signorelli: \"San Benedetto rimprovera due monaci che avevano violato la Regola mangiando in una locanda\" e \"San Benedetto incontra re Totila e gli d\u00e0 il benvenuto\".\nLa prima in particolare mostra con una viva descrizione della realt\u00e0 quotidiana, l'interno di una locanda dove due affaccendate e attraenti inservienti stanno servendo un illecito pasto a due monaci visibilmente soddisfatti; altri personaggi arricchiscono la scena presi nelle loro attivit\u00e0 domestiche (le donne sulle scale o il ragazzo che avanza concentrato per non versare il contenuto del recipiente) oppure mentre oziano, come il giovane di spalle, in una posizione tipicamente signorelliana, che si vede in controluce nella porta sullo sfondo.\nInteressante \u00e8 anche la scena dell\"Evangelizzazione degli abitanti di Montecassino\", in cui a destra si vede un gruppo di monaci che sta calando un idolo dorato da sotto un tempio-loggia, che ricorda la nitidezza delle prospettive pierfrancescane.\nLa Cappella di San Brizio.\nIl 5 aprile 1499 Signorelli firm\u00f2 il contratto per il completamento della decorazione delle volte della Cappella Nova (poi detta di San Brizio) nel Duomo di Orvieto, avviate da Beato Angelico e i suoi aiutanti (tra cui Benozzo Gozzoli) nell'estate del 1447. La scelta degli Operai dei Duomo sul cortonese venne dettata da ragioni di natura economica (il prezzo da lui proposto era pi\u00f9 discreto di quello che Perugino aveva a lungo chiesto, senza trovare accordo) e per la sua fama di pittore efficiente e rapido. Infatti appena un anno dopo, il 23 aprile 1500, il lavoro alle volte era terminato e veniva stipulato un nuovo contratto per le pareti.\nCon l'apporto di alcuni teologi venne scelto il tema delle \"Storie degli ultimi giorni\", un \"unicum\" nell'arte monumentale italiana fino a quel tempo. Signorelli e la sua \u00e9quipe attesero all'impresa in pochissimi anni, completando il tutto nel 1502, sebbene i pagamenti si protraessero successivamente fino al 1504. La scelta del tema si addiceva particolarmente bene al clima che si respirava all'epoca, alle soglie di un nuovo secolo e della met\u00e0 del millennio, in una situazione politica di guerre e incertezza che alimentavano pi\u00f9 che mai le teorie millenaristiche. In una delle scene pi\u00f9 celebri, la \"Predica e fatti dell'Anticristo\", Signorelli, con grande inventiva e spirito teatrale, mostr\u00f2 il finto-Ges\u00f9 che, sebbene somigliante e capace di compiere miracoli, arringa la folla col demonio che gli suggerisce le parole all'orecchio e muove le sue braccia come un pupazzo, mentre tutt'intorno a lui l'umanit\u00e0 degenerata si abbandona ad ogni sorta di crimine: massacri, esecuzioni sommarie, prostituzione, furti.\nMolti vi hanno colto un riferimento agli avvenimenti contemporanei fiorentini, con Savonarola, il \"falso profeta\", che seduce la folla prima di venire smascherato e condannato al rogo: Orvieto dopotutto, da citt\u00e0 papalista, non poteva che schierarsi con la decisione di Alessandro VI e lo stesso Signorelli, gi\u00e0 protetto dai Medici, doveva considerarsi un esule politico dopo la cacciata di Piero de' Medici spronata dal frate ferrarese. Nella scena Signorelli si auto-ritrasse a lato, in piedi con lo sguardo fiero, \"come un regista compiaciuto per la riuscita del suo spettacolo e si presenta alla platea per ricevere l'applauso\".\nLe scene della venuta del Giudizio, la \"Resurrezione dei corpi\", la schiera dei \"Dannati\", brillano per la potenza inventiva e la vena visionaria di Signorelli, che, come un grande illustratore, accese la propria fantasia per creare scene dalla forte carica emotiva, in grado di coinvolgere lo spettatore sotto pi\u00f9 punti di vista: non solo di partecipazione religiosa, ma con un certo voyeurismo verso il grottesco, le allusioni erotiche, o i veri e propri scherzi, come l'autoritratto in forma di demone del pittore che brandisce una formosa fanciulla, probabile vendetta \"privata\" verso una donna con cui aveva avuto a che fare.\nNonostante alcuni sbalzi qualitativi, dovuti a una razionalizzazione degli sforzi in vista del rispetto dei termini contrattuali (soprattutto nei brani pi\u00f9 lontani all'occhio dello spettatore), il complesso riveste un grande interesse anche negli apparati decorativi, come la fascia inferiore, con ritratti di poeti che cantarono il mondo dell'Oltretomba, illustrazioni a grisailles e grottesche. Anche in queste partiture, in larga parte della bottega, non mancano invenzioni affascinanti ed espressive, evitando l'uso di un repertorio ripetitivo e dando sfoggio di fantasia, che arriva a risultati di una scioltezza e piacevolezza ammirevoli, paragonabili solo alle contemporanee \"grisailles\" di Filippino Lippi nella Cappella di Filippo Strozzi a Firenze. Persino le candelabre antropomorfe che animano le paraste sono popolate da corpi nudi variamente atteggiati, in composizioni violente che attraversano \"come in una scarica elettrica certi intrecci vegetali o certi bizzarri assembramenti di tritoni e naiadi\".\nIl Compianto.\nNel 1502, stando al racconto del Vasari, Signorelli perse il figlio Antonio nel fiore degli anni per via della peste che infuriava a Cortona. Per quanto sconvolto della perdita, il pittore si sarebbe recato a vedere il corpo e, chiedendo di spogliarlo, lo ritrasse \"con grandissima constanza d'animo, senza piangere o gettar lacrima [...], per vedere sempre che volesse, mediante l'opera delle sue mani quella che la natura gli aveva dato e tolto la nimica fortuna\". L'episodio si adatta bene alla nobilitazione che Vasari spesso riservava alle vite degli artisti, tanto pi\u00f9 trattandosi del pittore che, nel suo disegno letterario, era destinato a prefigurare la vicenda del \"divino\" Michelangelo.\nAlcuni hanno voluto vedere nel \"Compianto sul Cristo morto\" di Cortona e nella sua replica autografa di l\u00ec a poco nella Cappellina dei Corpi Santi sempre nel Duomo di Orvieto il ritratto del figlio morto nella figura del Cristo morto.\nL'involuzione.\nVerso i cinquant'anni Signorelli era nel pieno delle forze e godeva del picco di celebrit\u00e0 grazie al successo professionale degli affreschi orvietani. Egli era perfettamente inserito nella societ\u00e0 dell'epoca, rivestendo a lungo importanti ruoli nell'amministrazione politica di Cortona e tessendo proficui rapporti di amichevole confidenza con alcuni importanti personaggi, come i Vitelli di Citt\u00e0 di Castello, i Piccolomini di Siena, Pandolfo Petrucci, del quale decor\u00f2 il palazzo senese con Pinturicchio. Amico di artisti quali Bramante e Perugino, tenne nel 1509 a battesimo il figlio del Pinturicchio. Con Michelangelo doveva pure essere in stretti rapporti, se nel 1513 il Buonarroti tent\u00f2 di riavere da lui un prestito, che gli valse una denuncia al Capitano di Cortona e una controversia legale della quale per\u00f2 non si conoscono gli esiti: se l'episodio non getta buona luce sulla condotta di Signorelli, testimonia per\u00f2 una frequentazione non occasionale tra i due. Dai documenti pare dunque confermarsi il ritratto che Vasari fece di lui nelle \"Vite\", quale uomo brillante, piacevole, estroverso, pieno di amici e amante del \"vestir bene\" e della vita agiata.\nSicuramente non era una personalit\u00e0 provinciale, ma anzi era perfettamente al corrente, tramite i numerosi contatti, degli sviluppi dell'arte a cavallo tra i due secoli, e la ricchezza di spunti presenti nella sua pittura ne \u00e8 testimonianza. Ci\u00f2 rende ancora pi\u00f9 arduo giustificare l'indubbia involuzione che ebbe la produzione dell'artista dopo Orvieto, nell'ultima parte della sua carriera. \nProbabilmente si tratt\u00f2 di una crisi, comune a diversi maestri quattrocenteschi, innescata dalla difficolt\u00e0 a rinnovarsi fronteggiando i nuovi e velocissimi traguardi artistici battuti in quello scorcio di secolo da geni della pittura come Leonardo, Michelangelo, Raffaello, Giorgione e Tiziano. Come Perugino, Botticelli, Carpaccio o, per certi aspetti, Mantegna, Signorelli fatic\u00f2 a trovare risposte di proporzionata efficacia, ritirandosi in provincia dove, se evit\u00f2 la stucchevole ripetizione del suo vecchio repertorio, fin\u00ec per perdersi in incertezze stilistiche, eclettismi confusi e concitazioni ingiustificate delle sue ultime opere. Tuttavia questo processo va visto anche alla luce di una sempre maggiore partecipazione della bottega alla produzione pittorica, in cui andavano maturando le figure del nipote Francesco e di artisti quali Antonio di Donnino del Mazziere, nessuno dei quali raggiunse mai il suo livello. Inoltre la semplificazione della stesura pittorica, con le figure talvolta tendentio ad assomigliare a oggetti di geometria solida, sembra preannunciare quella crisi della \"bella maniera\" che avr\u00e0 il massimo esponente nel Rosso Fiorentino, che ben conosceva la zona tra Toscana e Umbria, essendosi rifugiato anche a Citt\u00e0 di Castello. \nNella produzione tarda di Luca Signorelli non \u00e8 che manchino opere degne di grande ammirazione (tra cui il \"Crocifisso con la Maddalena\", del 1502-1505 circa, agli Uffizi o lo \"Stendardo della Crocifissione\", del 1502-1505 circa, di Sansepolcro), ma il senso generale \u00e8 quello di un ripiegamento verso stilemi arcaizzanti e ripetitivi, come nel grandioso \"Polittico di Arcevia\" (1507), di sapore per\u00f2 gotico e piatto. Per la stessa localit\u00e0 dipinse una \"Vergine e santi\" (oggi nei depositi della Pinacoteca di Brera) e un \"Battesimo di Cristo\" (1508) per la fraternit\u00e0 del Crocifisso, oggi in San Medardo. Nel 1508 avrebbe dipinto anche a titolo gratuito una \"Crocifissione\" e un quadro con \"San Medardo\" di cui per\u00f2 non resta traccia.\nPerdute o incerte sono le opere dipinte per Pandolfo Petrucci a Siena, come il \"Giudizio di Salomone\" per il pavimento del Duomo (1506, non realizzato) o gli affreschi per il salone del Palazzo del Magnifico, di cui resta solo \"Amore sconfitto con trionfo di Castit\u00e0\" nella National Gallery di Londra (1509). Nel 1507 torn\u00f2 a Roma con Pinturicchio e Perugino per attendere alcuni lavori per Giulio II nelle stanze del Palazzo Apostolico.\nTornano le sue doti di valido illustratore nella \"Comunione degli Apostoli\" (1512) per Cortona, soprattutto nell'espressione bieca e furtiva di Giuda che si volta, con un gesto teatrale, verso lo spettatore mentre incassa nella scarsella i denari del tradimento di Ges\u00f9.\nIspirati a suggestioni arcaiche della sua giovinezza sono i rovinatissimi affreschi dell'oratorio di San Crescentino a Morra, nel comune di Citt\u00e0 di Castello (1507-1510), che riecheggiano suggestioni pierfrancescane. Nel 1516 dipinse una pala a Umbertide, la cui predella cita le \"Storie della Vera Croce\" di Piero ad Arezzo.\nTornato a Cortona, attese a un \"Compianto tra angeli e santi\" per l'oratorio di San Niccol\u00f2, di forte caratterizzazione devota piuttosto anonima, se non fosse per alcuni dettagli di ricerca prospettica come la rotazione del sepolcro in obliquo e la gamba protesa di san Girolamo, che sembra piegarsi su s\u00e9 stesso sfondando lo spazio.\nLa vecchiaia.\nL'ultima opera nota \u00e8 una grande pala con la \"Madonna col Bambino e santi\", commissionata dalla Confraternita di San Girolamo ad Arezzo nel 1519, che venne messa in opera quando l'artista era ormai settantenne, nel 1523. In quell'occasione l'artista soggiorn\u00f2 in casa dei suoi lontani parenti Vasari, dove conobbe quel Giorgio allora di otto anni, che molto tempo dopo ne scrisse la biografia. Il ritratto che l'aretino tracci\u00f2 dell'anziano pittore \u00e8 vivido e ricco di nostalgia:\nDopo la visita ad Arezzo Luca torn\u00f2 a Cortona, dove mor\u00ec poco dopo, cadendo da un ponteggio mentre attendeva ad alcuni lavori per il cardinale Silvio Passerini. Essendo membro della Confraternita dei Laudesi di San Francesco, fu probabilmente sepolto nella sede di quella confraternita presso la chiesa di San Francesco.\nI suoi principali allievi furono Tommaso Bernabei, detto il Papacello, Francesco Signorelli e Turpino Zaccagna.\nFortuna critica.\nNegli anni settanta del Quattrocento Giovanni Santi, il padre di Raffaello, scriveva una \"Cronaca rimata\" in cui elencava i pi\u00f9 importanti pittori dell'epoca, non solo italiani. Tra i pionieri del Rinascimento (Masaccio, Domenico Veneziano e Filippo Lippi), il patriarca della pittura urbinate Piero della Francesca e le personalit\u00e0 pi\u00f9 giovani (Leonardo, Perugino, Botticelli e Filippino Lippi), elenc\u00f2 anche Luca Signorelli, che era definito come \"de ingegno er sprito pelegrino\". L'ultimo aggettivo, \"pellegrino\" indicava in particolare, con una perspicacia che presuppone una conoscenza diretta, il suo carattere eccentrico, ingegnoso, artificioso, audace nelle invenzione.\nVasari nelle Vite compose un ritratto ben documentato e criticamente accurato, anche riguardo alla specificit\u00e0 artistica e alla formazione culturale di Signorelli. Lo defin\u00ec infatti capace di \"ingegno\", di \"invenzione bizzarra e capricciosa\", di trovate, virtuosismi. Le tappe del suo sviluppo artistico, elencate con precisione, vennero verificate e consolidate nella critica successiva. Qualche enfatizzazione viene oggi giudicata eccessiva: una legata a divagazioni sentimentali di natura familiare, poich\u00e9 lo storico aretino si diceva lontano parente, ricordandosi di averlo frequentato in Arezzo quando era bambino; l'altra, ben pi\u00f9 rilevante e all'origine di tante storture e confronti imbarazzanti nella storiografia successiva, \u00e8 relativa al collegamento con Michelangelo, di cui Signorelli sarebbe stato il precursore. La menzione, che significativamente compare solo nell'edizione del 1568, era dettata da varie ragioni ed ha finito per dare a Signorelli una statura che non era la sua, tutt'oggi difficile da riquantificare.\nDurante il Romanticismo la sua figura raggiunse l'acme dell'esaltazione, ammirato dai poeti e imitato da puristi e preraffaelliti, sub\u00ec poi un radicale ridimensionamento nella critica moderna, soprattutto dopo la mostra del 1953 e la monografia di Pietro Scarpellini del 1964. A pesare sono soprattutto gli sbalzi qualitativi e talvolta \"limiti gravi di autenticit\u00e0 poetica\", che malgrado tutto non sono mai stati ritenuti sufficienti per arrivare a negare il suo ruolo di protagonista o per lo meno di comprimario nella scena artistica del Quattrocento e, pi\u00f9 in generale, dell'arte italiana.\nL'apparente facilit\u00e0 con cui l'artista pass\u00f2 dai climi rarefatti e intellettuali di Urbino e Firenze a quelli tradizionalisti e devoti della provincia umbra o marchigiana, hanno dato infatti a pi\u00f9 di uno storico l'impressione di una mancata partecipazione di Signorelli agli ideali e alle premesse teoriche che stavano alla base delle diverse produzioni artistiche: la sua personalit\u00e0 sembra onnivora, capace cio\u00e8 di immagazzinare i pi\u00f9 diversi spunti, inserendoli poi in un repertorio da usare a tempo e luogo debito. Martini (1953) scrisse che Signorelli soffriva di un'\"insufficienza morale, irreparabile poich\u00e9 di costituzione\", che gli impediva di cogliere i sentimenti pi\u00f9 autentici delle rappresentazioni, passando con disinvoltura e senza traumi apparenti dai temi filosofici e paganeggianti dei neoplatonici laurenziani alle esigenze devozionali della provincia umbra e marchigiana.\nSigmund Freud ha citato Luca Signorelli nel suo \"Meccanismo psichico della dimenticanza\" (1898) a proposito dei \"nomina propria\". Lo psicologo viennese prende ad esempio il lavoro del maestro del duomo di Orvieto per illustrare i meccanismi attraverso i quali la nostra mente, pur ricordando perfettamente immagini e sensazioni di opere d'arte, dimentica provvisoriamente i nomi propri degli artisti che le hanno prodotte. Tale esperienza della rimozione fu messa confronto con il vivo ricordo dei reperti archeologici donati dal mercante e archeologo Riccardo Mancini, unitamente alle fotografie e cartoline che sono conservate al Freud Museum di Londra.\nSignorelli e Michelangelo.\nUn filone della storiografia artistica, come si \u00e8 detto dipendente dalla primitiva affermazione di Vasari nelle \"Vite\", indica in Signorelli il precursore di Michelangelo. Si tratta di un'affermazione piuttosto ambigua che solo la critica moderna ha tentato, con notevoli difficolt\u00e0, di circoscrivere e ridimensionare. Vasari aggiunse questa sua teoria solo nella seconda edizione del 1568, basandosi molto probabilmente su ragioni di opportunit\u00e0 \"politica\" e di natura letteraria. Le prime riguardano essenzialmente le accuse che a quell'epoca, in piena Controriforma, riguardavano Michelangelo come autore trasgressivo e tendenzialmente \"eretico\", mettendo a rischio la sopravvivenza delle sue opere: riconducendo alcune di queste trasgressioni a un maestro per certi versi eccentrico, ma \"ortodosso\", potevano apparire attenuate. Le seconde ragioni riguardavano il disegno organizzativo dell'intera opera, con una volont\u00e0 di creare una simmetria tra il grande Raffaello, che aveva avuto come precursore Perugino, e Michelangelo, che \"doveva\" avere un prologo in Signorelli.\nGli elementi di contatto esteriori tra i due artisti non mancano: in opere come l'affresco della \"Resurrezione della carne\" a Orvieto la massa di corpi ignudi che risorgono \u00e8 un'esaltazione energetica che prelude ormai all'epica celebrazione della bellezza del corpo umano di Michelangelo. Entrambi gli artisti hanno infatti come nodo centrale della loro produzione il nudo, e inoltre hanno in comune il medesimo soggetto per il loro capolavoro, il \"Giudizio Universale\" della Sistina e quello della cappella di San Brizio.\nBench\u00e9 l'opera di Michelangelo resti spiritualmente superiore a quella di Signorelli, \u00e8 comunque da sottolineare come si debba all'artista cortonese l'individuazione del potenziale del nudo, cos\u00ec come la mediazione tra una straordinaria fantasia compositiva e una singolare rilettura della tradizione. Elementi che uniti all'uso drammatico della luce, alla ricchezza cromatica dei panneggi e alla creazione di scorci naturali fortemente inusuali, ispirarono la futura generazione di artisti creando una visione del mondo che a tratti trascendeva il campo della pittura per farsi poesia."}
{"id": "106855", "revid": "31886", "url": "https://it.wikipedia.org/wiki?curid=106855", "title": "Suserenra", "text": "Biografia.\nFiglio di Jacobher, Khyan \u00e8 un sovrano documentato solo da ritrovamenti archeologici: in particolare, alcuni di questi provenienti da localit\u00e0 molto lontane dal dominio \"hyksos\" (Knossos, \u1e2aattu\u0161a, Baghdad) testimoniano attivi scambi commerciali. Sul territorio egizio invece, il suo nome venne rinvenuto ad Avaris (insieme a quello del figlio, il principe ereditario Yanassi), a Bubasti su un monumento usurpato, a Gebelein (all'epoca limite meridionale del territorio controllato dagli \"hyksos\") assieme a quello di Ipepi, oltre che su vari sigilli e scarabei ritrovati nella zona palestinese.\nNel Canone Reale il nome \u00e8 andato perso, ma sarebbe dovuto trovarsi nella posizione n\u00ba 10.18.\nAlla sua morte, sarebbe dovuto succedergli il figlio ed erede designato Yanassi, quasi certamente lo \"Jannas\" riportato da Giuseppe Flavio e da Sesto Africano; pare invece che il trono pass\u00f2 nelle mani di Ipepi.\nTitolatura.\nIl \"praenomen\" \u00e8 talvolta riportato come\n&lt;-R8-nfr-N5-s-wsr-n-G38*N5-Aa1-i-i-G1-n-&gt;\nntr nfr s wsr n r\u055a s3 r\u055a \u1e2bj3n - \"Il buon dio, Suserenra, il figlio di Ra, Khyan\".\nSu un sigillo a rullo il \"nomem\" \u00e8 riportato come:\nS38-X7-N25:Z2-Aa1-i-i-G1-n\n\u1e25\u1e333 \u1e2b3s .wt \u1e2bj3n - \"Governante di un paese straniero, Khyan\"."}
{"id": "106856", "revid": "396099", "url": "https://it.wikipedia.org/wiki?curid=106856", "title": "Manutenzione", "text": "La manutenzione \u00e8 la scienza che finalizza le attivit\u00e0 umane ad un impiego economico e sostenibile delle risorse, nella progettazione e nella gestione dei sistemi antropizzati e nella conservazione dei sistemi naturali.\nIntroduzione.\nLa manutenzione ha il compito di adeguare e se possibile migliorare costantemente i sistemi alle esigenze espresse dai loro utilizzatori, ricorrendo dove necessario alla loro riprogettazione o alla loro sostituzione, quando i nuovi sistemi si rendono economicamente pi\u00f9 vantaggiosi.\nLa manutenzione \u00e8 un'attivit\u00e0 che va pianificata e progettata con la redazione di un piano di manutenzione preventiva con l'intento di azzerare gli interventi di manutenzione correttiva dovuta a guasti incidentali e spesso non prevedibili e per questo \u00e8 indispensabile che il personale addetto abbia le necessarie competenze e che sia formato costantemente a saper coordinare gli interventi da eseguire al fine di garantire la continuit\u00e0 produttiva e i livelli desiderati di disponibilit\u00e0 impiantistica.\nDefinizioni.\nDa quando l'OCSE, nel 1963, diede una prima originale definizione di manutenzione, molte cose sono cambiate e, particolarmente nel corso degli anni ottanta, sono state formulate nuove teorie, non ancora compiutamente applicate.\nIn una delibera dell'OCSE del 1963, la manutenzione fu definita con: \u201c\"S'intende per manutenzione quella funzione aziendale alla quale sono demandati il controllo costante degli impianti e l'insieme dei lavori di riparazione e revisione necessari ad assicurare il funzionamento regolare e il buono stato di conservazione degli impianti produttivi, dei servizi e delle attrezzature di stabilimento.\"\u201d\nIn modo coerente, l'Ingegneria di Manutenzione \u00e8 l'unit\u00e0 organizzativa responsabile della progettazione, del controllo e del miglioramento continuo del Sistema Manutenzione.\nNel mondo della normazione queste trasformazioni sono passate pressoch\u00e9 inosservate al punto che la definizione pi\u00f9 recente formulata dal Comitato Tecnico TC319 (2003) non rappresenta una evoluzione significativa rispetto a quella pi\u00f9 antica formulata dall'OCSE (1963). La commissione manutenzione dell'UNI, oltre quindici anni fa, nella UNI 9910 poi UNI 10147, defin\u00ec la manutenzione come \u201c\"Combinazione di tutte le azioni tecniche ed amministrative, incluse le azioni di supervisione, volte a mantenere o a riportare una entit\u00e0 in uno stato in cui possa eseguire la funzione richiesta\"\u201d.\nNel 2003 queste norme furono sostituite dalla UNI EN 13306, che definisce la manutenzione come \u201c\"combinazione di tutte le azioni tecniche, amministrative e gestionali, previste durante il ciclo di vita di un'entit\u00e0, destinate a mantenerla o riportarla in uno stato in cui possa eseguire la funzione richiesta\"\u201d.\nNel 1970 la manutenzione fu recepita come \u201cscienza della conservazione\u201d e venne coniato per l'occasione un nuovo termine: terotecnologia (dal greco terein = conservare, prendesi cura di; che significa letteralmente \u201ctecnologia della conservazione\u201d). La British Standard Institution (ente normatore inglese fondato nel 1901) nel 1970 associ\u00f2 alla terotecnologia questa definizione: \u201c\"La terotecnologia \u00e8 una combinazione di direzione, finanza, ingegneria e altre discipline, applicate ai beni fisici per perseguire un economico costo del ciclo di vita ad esse relativo. Tale obiettivo \u00e8 ottenuto con il progetto e l'applicazione della disponibilit\u00e0 e della manutenibilit\u00e0 agli impianti, alle macchine, alle attrezzature, ai fabbricati e alle strutture in genere, considerando la loro progettazione, installazione, manutenzione, miglioramento, rimpiazzo con tutti i conseguenti ritorni di informazioni sulla progettazione, le prestazioni e i costi.\"\u201d\nLa definizione di terotecnologia \u00e8 pi\u00f9 ampia di quelle associate alla manutenzione fino a questo momento, ma contiene anche dei concetti che non sono propriamente manutentivi e si rivolge principalmente all'ambiente industriale.\nPer contro questa definizione non pu\u00f2 naturalmente recepire le evoluzioni che sono avvenute nel quarantennio successivo e che hanno coinvolto l'ambiente antropizzato nel suo insieme, con un mutuo scambio di esperienze e di culture fra settori apparentemente molto diversi fra loro.\nEvoluzione dei criteri di management.\nAll'inizio degli anni ottanta, Sejiki Nakajima defin\u00ec l'insieme delle esperienze condotte presso la Toyota Motors con il termine di Total Productive Maintenance (in Italia detta Manutenzione Produttiva, ma pi\u00f9 nota con il suo acronimo TPM).\nQuesto modello di gestione della manutenzione ha integrato i concetti di ILS (Logistica Integrata, USA), Terotecnologia (Gran Bretagna), e RCM (Reliability Centered Maintenance, USA), nati nel ventennio precedente nell'ambito dell'industria aerospaziale, del nucleare, e nel settore militare (in particolare negli USA: molti di questi criteri sono stati standardizzati in documenti e manuali emessi dal DOD, Dipartimento della Difesa americano), con dei criteri squisitamente organizzativi.\nIl TPM coniuga i principi della manutenzione preventiva (che rappresentano una parte importante del TPM e sono il retaggio della cultura precedente), con l'esperienza degli utilizzatori, il lavoro di gruppo e pi\u00f9 in generale quell'insieme di principi che sono denominati \"Tecniche Produttive Giapponesi\". E mette al centro dell'attenzione manutentiva l'utilizzatore.\nCon Nakajima e il TPM, si inizia a parlare di automanutenzione o manutenzione autonoma (la manutenzione operata dagli utilizzatori), di miglioramento continuo (Kaizen), e di collaborazione fra piccoli gruppi, coinvolgendo, nella responsabilit\u00e0 manutentiva, sia la manutenzione, sia l'esercizio. Il superamento di questo dualismo (manutenzione-esercizio) permette di raggiungere obiettivi di efficacia e di efficienza impensabili con i modelli precedenti.\nLa metodologia TPM \u00e8 stata una delle basi fondamentali che il Prof. Hajime Yamashina ha utilizzato per creare il \"World Class Manufacturing\", noto come W.C.M., strumento ampiamente applicato nell'industria automobilistica e della componentistica italiana ed una delle leve che hanno determinato la svolta del gruppo FIAT avvenuta in questi ultimi anni.\nAlla base del W.C.M. sono i cosiddetti \"Pillar\" che, nell'ambito manutentivo, sono principalmente: \nIl percorso di evoluzione di ogni pillar \u00e8 vincolato a 7 fasi ed a continue verifiche interne (\"audit\")\nNel flusso della Professional Maintenance le fasi prevedono a grandi linee una prima fase di ripristino del degrado funzionale e la sua stabilizzazione (fasi 1-3), il successivo miglioramento delle performance dei componenti (fasi 4-5), per arrivare ad una manutenzione basata sulle metodologie predittive e ad un sistema di manutenzione completamente monitorato sia in termini di costi che di efficacia (fasi 6-7)\nI tipi di manutenzione sono ricondotti a questi acronimi: \nSostenibilit\u00e0.\nLa manutenzione persegue obiettivi di fruibilit\u00e0, conservazione e incremento del valore dei sistemi nel tempo, attraverso l'ingenerizzazione del processo manutentivo con lo sviluppo di sistemi di diagnostica, l'analisi per processi, il miglioramento continuo, la pianificazione della manutenzione, quali fondamenti per un inedito miglioramento prestazionale dei processi di manutenzione, utilizzando una molteplicit\u00e0 di tecniche e di strumenti che appartengono principalmente al dominio dell'ingegneria, delle scienze naturali, della fisica, della chimica, della economia, della sociologia e del management.\nLa Manutenzione preventiva permette un notevole risparmio di costi rispetto agli interventi a guasto, permette il mantenimento degli standard di produzione sia in termini di tempi che di qualit\u00e0 evitando costi di ripresa o rilavorazione dei prodotti, garantendo la disponibilit\u00e0 degli impianti diminuendo le fermate per guasti imprevisti e i relativi costi di interrotta e mancata produzione. Senza pensare al risparmio sui costi dovuti alla consegna e sostituzione al cliente di materiali difettosi, alle penali per ritardata consegna, ai costi per la perdita di immagine fino ad arrivare ai mancati guadagni per perdita del cliente.\nPer permettere tutto ci\u00f2 \u00e8 indispensabile avere, a seconda delle esigenze, personale adeguatamente formato:\n- lo specialista di manutenzione \u00e8 in sintesi un \"ruolo di indirizzo, guida, controllo e miglioramento di tutte le attivit\u00e0 inerenti la manutenzione\". Pi\u00f9 nello specifico, \u00e8 in grado di:\n1. eseguire o far eseguire i piani di manutenzione secondo le strategie aziendali\n2. intervenire tempestivamente in caso di guasto o anomalia, assicurando l'efficacia dell'intervento di ripristino\n3. operare o far operare secondo le normative e le procedure relative alla sicurezza, alla salute delle persone e alla tutela dell'ambiente\n4. assicurare la disponibilit\u00e0 dei materiali, dei mezzi e delle attrezzature necessarie per l'esecuzione delle attivit\u00e0 di manutenzione\n5. coordinare e/o soprintendere alle attivit\u00e0 operative di manutenzione\n6. eseguire o far eseguire le attivit\u00e0 operative di manutenzione in qualit\u00e0\n7. utilizzare e far utilizzare i sistemi informativi e gli strumenti tecnologici\n- il supervisore dei lavori di manutenzione e/o ingegnere di manutenzione in sintesi svolge \"un ruolo di indirizzo, guida, controllo e miglioramento di tutte le prestazioni inerenti la manutenzione\". Pi\u00f9 nello specifico, \u00e8 in grado di:\n1. garantire l'attuazione delle strategie e delle politiche di manutenzione\n2. pianificare le attivit\u00e0 di manutenzione di competenza, definendo e organizzando le risorse necessarie\n3. organizzare, gestire e sviluppare le risorse di manutenzione: personale, mezzi e attrezzature\n4. garantire il rispetto delle normative e delle procedure relative alla sicurezza, alla salute e all'ambiente\n5. controllare l'efficienza e l'efficacia tecnica ed economica delle attivit\u00e0 di manutenzione\n6. partecipare al processo di gestione dei materiali tecnici e gestire le prestazioni di manutenzione\n7. operare nel campo dell'ingegneria di manutenzione, progettando, controllando e migliorando le attivit\u00e0 di manutenzione\n8. utilizzare le conoscenze ingegneristiche e gli strumenti organizzativi per migliorare le attivit\u00e0 di manutenzione\n- il responsabile del servizio o della funzione manutenzione (ex responsabile degli obbiettivi del sistema di manutenzione) \u00e8 in sintesi \"responsabile delle prestazioni di disponibilit\u00e0 degli impianti, della riduzione degli sprechi, della conservazione globale del patrimonio impiantistico, del costo globale di manutenzione\". Pi\u00f9 nello specifico \u00e8 in grado di:\n1. definire e sviluppare le politiche di manutenzione in coerenza con le strategie aziendali\n2. definire i processi e gli strumenti a supporto della manutenzione\n3. definire, gestire e sviluppare il modello organizzativo della manutenzione\n4. garantire i livelli di disponibilit\u00e0, affidabilit\u00e0, sicurezza e qualit\u00e0 richiesti per l'intera vita utile dei beni\n5. assicurare la corretta gestione e il miglioramento continuo della manutenzione\n6. assicurare e controllare il rispetto del budget e del piano delle attivit\u00e0 della manutenzione e lo stato dei beni\n7. definire le strategie, le politiche e i criteri per la gestione delle prestazioni e la definizione del fabbisogno dei materiali di manutenzione\nManutenibilit\u00e0.\nLa \"maintenability\" (Manutenibilit\u00e0 M) di un dispositivo si definisce come la probabilit\u00e0 che il dispositivo sia mantenuto, o riparato, entro un dato periodo di tempo, attraverso procedure e risorse stabilite.\nIn accordo con la norma UNI 10147 (\"Manutenzione, Terminologia\"), nel tempo di manutenzione in avaria di un dispositivo, si possono individuare le seguenti componenti:\nFattori critici del processo manutentivo.\nIn una modellazione del processo manutentivo \"a scatola chiusa\", si identificano almeno quattro dimensioni di analisi decisionale, da declinarsi ciascuna nella scelta di uno o pi\u00f9 possibili metriche di prestazione:\nAlla valutazione periodica di queste due grandezze, si aggiunge la rilevazione e monitoraggio dell'affidabilit\u00e0 e del tasso di guasto del sistema, secondo il ciclo \"Plan-Do-Check-Act\" e del miglioramento continuo di processo / di prodotto.\nIl costo globale di manutenzione pu\u00f2 essere schematicamente disaggregato nelle seguenti voci di costo:"}
{"id": "106857", "revid": "124463099", "url": "https://it.wikipedia.org/wiki?curid=106857", "title": "Selgiuchidi", "text": "I Selgiuchidi (oppure Turchi Selgiuchidi, in turco \"Sel\u00e7uklular\"; , \"Salj\u016bqiy\u0101n\"; , \"Salj\u016bq\" oppure \u0627\u0644\u0633\u0644\u0627\u062c\u0642\u0629, \"al-Sal\u0101jiqa\") furono una dinastia turca il cui ramo principale elesse la sua residenza in Persia (Isfahan). Di fede musulmana sunnita, i Selgiuchidi governarono parte dell'Asia centrale, del Vicino e del Medio Oriente dall'XI al XIV secolo. Essi crearono l'Impero selgiuchide che si estendeva dall'Anatolia all'attuale Xinjiang ed era il pi\u00f9 vasto del suo tempo.\nDescrizione.\nLa dinastia Selgiuchide trae il suo nome da Seljuk, morto intorno all'anno 1000. Entrato in contrasto col suo signore, lo \"Yab\u0121u\" degli Oghuz \u2013 una delle trib\u00f9 turche orientali entrata a far parte della confederazione dei T'ie-lo, o Toquz Oghuz (Nove Clan) \u2013 il \"s\u00fcba\u0161\u0131\" Selj\u00fck emigr\u00f2 col suo gruppo nella Transoxiana. Suo figlio Isr\u0101\u02be\u012bl, coinvolto nelle lotte fra Samanidi e Karamanidi, si spost\u00f2 nei domini ghaznavidi.Dopo essere arrivati in Persia, i Selgiuchidi adottarono la cultura e la lingua persiana e giocarono un importante ruolo nello sviluppo della tradizione turco-persiana. Oggi sono ricordati come grandi patroni della cultura, arte, letteratura e lingua persiana e sono considerati gli antenati culturali dei Turchi occidentali, gli attuali abitanti di Azerbaigian, Turchia e Turkmenistan.\nIl primo elemento di spicco, fondatore di fatto della dinastia, fu Toghrul Beg (1037-1063), nipote di Selj\u00fck. Questi riusc\u00ec a conquistare la Persia e l'Iraq e fu nominato sultano nel 1055 dal califfo abbaside di Baghdad, cui egli impose una rispettosa tutela, resa meno gravosa dalla comune fede sunnita, contro le mene fatimidi, espresse in quel momento a Baghdad dal comandante militare turco-sciita al-Bas\u0101s\u012br\u012b che, tra il 1056 e il 1059, quasi riusc\u00ec a convincere il califfo al-Q\u0101\u02beim ad abdicare e a riconoscere come legittimo califfo di tutta la \"Umma\" l'Im\u0101m fatimide del Cairo.\nSuoi successori diretti furono Alp Arslan e Malikshah.\nOrigini.\nPrima del IX secolo, orde di Turchi attraversarono il Volga fino alle steppe del Mar Nero. Originariamente, la Casa dei Selgiuchidi era un ramo dei Turchi Oghuz \"Qinik\" che nel IX secolo viveva alla periferia del mondo Musulmano, a nord del Mar Caspio e del Lago d'Aral nel loro Khaganato Yabghu della Confederazione Oghuz nella steppa Kazaka del Turkestan. Nel X secolo i Selgiuchidi migrarono dalle loro antiche terre verso la Persia, nella provincia del Khorasan, dove si mescolarono alla popolazione locale e adottarono la cultura e la lingua persiana nei decenni successivi.\nSovrani selgiuchidi.\nSultani della dinastia Selgiuchide.\nI \"Grandi Selgiuchidi\" erano i capi della famiglia; in teoria la loro autorit\u00e0 si estendeva a tutti gli altri Selgiuchidi, sebbene in pratica questo non succedesse. I Turchi usavano chiamare il membro pi\u00f9 anziano della loro famiglia Grande Selgiuchide, anche se spesso la posizione era associata al sovrano della Persia occidentale.\nIl figlio di Mehmed I, Mahmud II gli successe nella Persia occidentale, ma Sanjar, il governatore del Khorasan dal 1097 e pi\u00f9 anziano membro della famiglia, divenne sultano selgiuchide.\nDopo la morte di Ahmed Sanjar gli Oghuz presero il controllo del Khorasan, e i domini selgiuchidi di Persia vennero divisi tra le signorie di Hamadan e Kerman.\nSultani selgiuchidi di Hamadan.\nI sovrani della Persia occidentale mantennero una debole presa sui califfi Abbasidi di Baghdad. Molti emiri turchi ottennero una forte influenza sulla regione, tra cui gli Eldiguzidi.\nNel 1194, Toghrul III fu ucciso in battaglia dai Khw\u0101rezmsh\u0101h, che annesse Hamadan.\nSultani selgiuchidi di Kerman.\nKerman era una regione della Persia meridionale. Tra il 1053 e il 1154 il territorio includeva anche l'Oman.\nMuhammad abbandon\u00f2 Kerman, che cadde nelle mani del capitano Oghuz Malik Dinar. Kerman fu infine annessa all'Impero Corasmio nel 1196.\nSultanato di Rum (1077-1308).\nIl sultanato anatolico di R\u016bm fu vassallo dei Grandi Selgiuchidi di Persia sino alla caduta dell'impero all'inizio del XIV secolo. Solo allora si ha la fine effettiva della linea selgiuchide, anche se ormai privata di ogni significativo potere.\nSultanato di Siria (1077-1104).\nIl sultanato di Siria fu Stato vassallo dei Grandi Selgiuchidi, ma gi\u00e0 dopo la morte del fondatore venne diviso nei due emirati di Aleppo e Damasco, il primo affidato a Ri\u1e0dw\u0101n e il secondo a Tutush, entrambi figli di Malikshah.\nSuccessivamente il sultanato passa agli Artuqidi.\nIn seguito Damasco \u00e8 assediata dal buride Toghtigin."}
{"id": "106858", "revid": "968255", "url": "https://it.wikipedia.org/wiki?curid=106858", "title": "Battaglia di Waterloo", "text": "La battaglia di Waterloo (denominata inizialmente dai francesi battaglia di Mont Saint-Jean e dai prussiani battaglia di Belle-Alliance) si svolse il 18 giugno 1815 durante la guerra della settima coalizione fra le truppe francesi guidate da Napoleone Bonaparte e gli eserciti britannico-olandese-tedesco del Duca di Wellington e prussiano del feldmaresciallo Gebhard Leberecht von Bl\u00fccher. Fu una delle pi\u00f9 combattute e sanguinose battaglie delle guerre napoleoniche, nonch\u00e9 l'ultima battaglia di Napoleone, e segn\u00f2 la sua definitiva sconfitta e il conseguente esilio a Sant'Elena. La battaglia in realt\u00e0 ebbe luogo nel territorio del villaggio di Mont-Saint-Jean, situato alcuni chilometri a sud della cittadina di Waterloo, nella quale si trovava il quartier generale del Duca di Wellington.\nDopo la fuga di Napoleone dall'isola d'Elba nel marzo 1815, numerosi Stati europei si unirono in un'alleanza militare dando vita alla settima coalizione, con lo scopo di sconfiggere definitivamente l'imperatore francese. Napoleone decise di attaccare di sorpresa i due eserciti che Regno Unito e Prussia avevano raggruppato in Belgio; l'imperatore sperava di raggiungere una rapida vittoria sfruttando la scarsa coesione dei suoi avversari.\nDue giorni prima di Waterloo i francesi avevano sconfitto i prussiani nella battaglia di Ligny, ma Wellington, informato che Bl\u00fccher era riuscito a riorganizzare il suo esercito e sembrava intenzionato a marciare in suo aiuto, prese la decisione di rischiare una battaglia contro le forze di Napoleone. Il generale britannico schier\u00f2 i suoi uomini in difesa lungo la scarpata di Mont-Saint-Jean, vicino alla strada per Bruxelles, confidando nell'aiuto dei prussiani. Napoleone sferr\u00f2 una serie di sanguinosi attacchi contro le linee britanniche a partire dalle ore 11:30 e nel tardo pomeriggio sembr\u00f2 vicino alla vittoria, ma l'ostinata resistenza del nemico e l'arrivo in massa dei prussiani decisero alla fine la battaglia a favore dei coalizzati.\nAncora oggi nei pressi di Waterloo \u00e8 ricordata la grande battaglia con una serie di monumenti, ed esiste un museo dedicato al famoso scontro. L'intera zona \u00e8 un parco storico.\nAntefatti.\nIl ritorno di Napoleone.\nIl 26 febbraio 1815 Napoleone Bonaparte salp\u00f2 in segreto dall'isola d'Elba, dove era stato esiliato nel maggio 1814 dalle potenze vittoriose della sesta coalizione, con l'intenzione di ritornare a prendere il potere in Francia, su cui governava, con l'appoggio dei monarchici francesi e delle altre potenze europee, il re Luigi XVIII. Napoleone tocc\u00f2 terra a Golfe-Juan, sulla costa meridionale francese, il 1\u00ba marzo.\nLa notizia del ritorno in Francia di Napoleone non sembr\u00f2 inizialmente allarmare il re e i monarchici francesi; i marescialli che avevano tradito l'imperatore in un primo momento rimasero fedeli a Luigi XVIII, compreso il maresciallo Michel Ney. Nei fatti, tuttavia, le truppe inviate a sbarrare il passo a Napoleone si unirono festanti al loro vecchio \"Empereur\", e il 18 marzo anche Ney defezion\u00f2. Il giorno successivo, 19 marzo, Luigi XVIII abbandon\u00f2 il trono diretto in Belgio (allora parte del Regno Unito dei Paesi Bassi) e Napoleone fece il suo ingresso a Parigi, riprendendo il governo della Francia.\nNapoleone apparentemente era ritornato animato da propositi pacifici e forse sper\u00f2 in un primo tempo di poter tranquillizzare le grandi potenze europee con dichiarazioni di pacifismo e con l'invio di lettere rassicuranti ai sovrani. In realt\u00e0 i rappresentanti delle grandi potenze della coalizione, riuniti in quel momento nel congresso di Vienna, fin dal 13 marzo 1815, dopo aver ricevuto la clamorosa notizia del ritorno dell'imperatore, avevano deciso di rifiutare ogni colloquio con Napoleone che avevano messo ufficialmente al \"bando dall'Europa\" e dichiarato \"nemico pubblico\" e perturbatore della pace europea. Il 25 marzo 1815 l'Impero austriaco, l'Impero russo, il Regno di Prussia e il Regno Unito confermarono ufficialmente l'alleanza di Chaumont del 1814 e costituirono, insieme con altri Stati minori, la settima coalizione.\nMentre Austria, Prussia e Russia iniziavano a mobilitare i loro eserciti, il Regno Unito stanzi\u00f2 immediatamente cinque milioni di sterline; le grandi potenze si impegnarono a mettere in campo ognuna almeno soldati. In attesa dell'arrivo sul fronte del Reno delle armate russe e austriache, le truppe britanniche presenti in Belgio vennero riunite, sotto il comando del Duca di Wellington, con i contingenti belgi-olandesi; tra Liegi e Namur era gi\u00e0 accantonata anche una parte dell'esercito prussiano guidato dal feldmaresciallo Gebhard Leberecht von Bl\u00fccher.\nDi fronte alle mosse minacciose dei coalizzati, Napoleone, efficacemente coadiuvato dal ministro della Guerra, maresciallo Louis Nicolas Davout, dovette rapidamente organizzare le sue forze militari. L'esercito lasciato dai Borbone era costituito da uomini, in gran parte veterani delle guerre napoleoniche; l'imperatore decise il 9 aprile 1815 il richiamo dei soldati in congedo e questo provvedimento permise di incorporare militari esperti; si mobilitarono le guardie nazionali per compiti di presidio; infine ai primi di giugno Napoleone decise di reintrodurre la coscrizione obbligatoria, giustificata con la necessit\u00e0 di difendere la patria. Napoleone tuttavia riteneva pericoloso attendere i coscritti per accrescere numericamente le sue forze; consider\u00f2 decisivo prendere subito l'iniziativa e attaccare le unit\u00e0 alleate e prussiane ammassate alla frontiera nord-orientale francese, invece di mantenersi sulla difensiva intorno a Parigi. Egli quindi concentr\u00f2 gran parte delle truppe gi\u00e0 disponibili nell'Armata del Nord (\"Arm\u00e9e du Nord\"). L'imperatore sperava di infliggere una rapida e schiacciante sconfitta agli eserciti nemici colti di sorpresa in Belgio; con una vittoria di prestigio avrebbe dato fiducia ai francesi e forse scosso la solidariet\u00e0 tra i coalizzati. Napoleone inoltre riteneva che la popolazione belga si sarebbe sollevata a suo favore alla notizia dell'avanzata francese e che lo stesso governo britannico sarebbe entrato in crisi dopo la disfatta del duca di Wellington. L'imperatore decise che i soldati dell'Arm\u00e9e du Nord avrebbero dovuto riunirsi attorno a Beaumont agli inizi di giugno per passare audacemente all'offensiva.\nI comandanti alleati invece ritenevano necessario concentrare i loro enormi eserciti e preparare un accurato piano di operazioni prima di attaccare Napoleone. Soprattutto per impulso del comandante in capo austriaco principe Schwarzenberg, si decise di rinviare ogni operazione alla fine del giugno 1815. Bl\u00fccher, assistito dal suo capo di stato maggiore August Neidhardt von Gneisenau e dall'ufficiale di collegamento con l'esercito britannico, generale Karl von M\u00fcffling, non perse tempo a rafforzare la sua armata con le riserve. La strategia alleata prevedeva un'offensiva combinata degli eserciti del duca di Wellington, del feldmaresciallo Bl\u00fccher e del principe Schwarzenberg, rafforzati alle spalle dell'armata russa del maresciallo Michael Andreas Barclay de Tolly. Negli alti comandi alleati peraltro era presente un forte ottimismo; Wellington e Bl\u00fccher avevano stabilito il 3 maggio di coordinare le loro operazioni in caso di attacco nemico, ma in realt\u00e0 non si temevano improvvise iniziative di Napoleone. Il 15 giugno, alla vigilia dell'attacco francese, il duca di Wellington in una lettera allo zar manifestava una tranquilla sicurezza e prevedeva di prendere l'iniziativa alla fine del mese di giugno; mentre Bl\u00fccher scrisse alla moglie che \u00abBonaparte non ci attaccher\u00e0\u00bb e che gli eserciti coalizzati \u00absarebbero entrati presto in Francia\u00bb.\nLa situazione prima della battaglia.\nNelle prime ore del 15 giugno i vari corpi d'armata francesi iniziarono a marciare in territorio belga; secondo gli ordini dell'imperatore l'armata avrebbe dovuto avanzare rapidamente e di sorpresa su Charleroi dove avrebbe attraversato la Sambre, irrompendo al centro dello schieramento nemico. Napoleone aveva impostato infatti la campagna del 1815 sulla \"strategia delle posizione centrale\" per compensare lo svantaggio di affrontare un avversario numericamente superiore. Napoleone riteneva possibile, sfruttando la sua abilit\u00e0 di manovra e la prevista scarsa coesione del nemico, battere uno dopo l'altro i due eserciti avversari prima che si fossero concentrati. Il piano francese per la campagna \u00e8 riassunto in alcune brevi frasi dettate il 16 giugno da Napoleone a Ney, comandante dell'ala sinistra:\nDopo il passaggio della Sambre, l'ala sinistra dell'Arm\u00e9e du Nord, comandata dal maresciallo Ney, doveva avanzare verso Quatre-Bras, mentre l'ala destra, sotto la guida del maresciallo Emmanuel de Grouchy, verso Fleurus e Sombreffe. Cos\u00ec Napoleone si sarebbe incuneato nella \"posizione centrale\" tra i due eserciti nemici, con la riserva a Charleroi pronta a intervenire.\nIl primo giorno di operazioni si concluse con pieno successo per i francesi. Wellington e Bl\u00fccher avevano disseminato i loro eserciti su un ampio territorio tra Gand e Liegi senza collegamenti tra loro e furono colti impreparati dall'improvvisa avanzata di Napoleone da Charleroi: a destra i francesi avanzarono di circa 30 chilometri e, dopo aver sbaragliato alcune avanguardie prussiane, raggiunsero Fleurus, nonostante alcune ore di ritardo a causa dell'errata trasmissione degli ordini. A sinistra invece, nonostante che l'imperatore avesse personalmente indicato al maresciallo Ney l'importanza di occupare il crocevia di Quatre-Bras, il maresciallo fece fermare i suoi uomini nella campagna di Frasnes-lez-Gosselies, 4 chilometri a sud dell'incrocio, convinto di avere davanti una consistente forza nemica, mentre in realt\u00e0 le forze nemiche erano costituite in quel momento solo da soldati. In effetti Wellington, sorpreso dall'offensiva francese e impressionato dalla presenza di Napoleone, in un primo tempo non comprese il piano strategico dell'imperatore: all'inizio previde di concentrare le sue forze a Mons per coprire la sua linea di ritirata, quindi, al termine della festa da ballo dalla duchessa di Richmond del 15 giugno a Bruxelles, decise di avvicinarsi ai prussiani marciando verso Nivelles ma senza preoccuparsi di raggiungere Quatre-Bras, che invece fu occupato per iniziativa autonoma di un generale olandese subordinato. Wellington alla fine cap\u00ec l'errore e nella notte del 16 giugno diede disposizioni urgenti ai suoi comandanti di procedere a marce forzate verso Quatre-Bras.\nIl mattino del 16 giugno Napoleone si rec\u00f2 di persona nelle posizioni di prima linea a contatto con i prussiani; dopo una valutazione delle forze nemiche dal suo posto di comando posto nel mulino di Naveau, l'Imperatore si convinse di avere davanti il grosso dell'esercito nemico. In effetti, Bl\u00fccher aveva deciso di affrontare una battaglia immediata e stava concentrando le sue forze senza coordinarsi con Wellington; Napoleone decise quindi di subordinare l'offensiva di Ney verso Bruxelles alla sconfitta dell'esercito prussiano a Ligny. In caso di vittoria francese, gran parte dell'esercito di Bl\u00fccher sarebbe stato annientato e le rimanenti forze si sarebbero ritirate verso Namur e Liegi, allontanandosi da Wellington, che il 17 giugno sarebbe rimasto solo. La battaglia di Ligny e quella di Quatre-Bras iniziarono quasi contemporaneamente. A Ligny Napoleone riusc\u00ec a battere i prussiani, ma le difficolt\u00e0 delle comunicazioni con l'ala sinistra di Ney impedirono il sopraggiungere di rinforzi che avrebbero trasformato il successo francese in una vittoria decisiva; Bl\u00fccher invece riusc\u00ec a ritirare le sue forze durante la notte sotto una violenta pioggia. Napoleone, esausto e provato fisicamente, ritenne impossibile inseguire subito i prussiani e solo alle ore 9:00 del 17 giugno raggiunse il campo di battaglia e diede i primi ordini al maresciallo Grouchy. Il maresciallo doveva marciare con due corpi d'armata e tre reparti di cavalleria all'inseguimento dei prussiani e \u00abincalzarli senza perderli di vista\u00bb, mentre l'Imperatore avrebbe concentrato il grosso dell'armata contro l'esercito del duca di Wellington.\nNel frattempo a Quatre-Bras, il maresciallo Ney non era riuscito a sconfiggere le truppe britanniche anche a causa del mancato impiego di un corpo d'armata che trascorse la giornata in inutili movimenti tra i due campi di battaglia. In ogni caso la sconfitta e la ritirata prussiana aveva lasciato sguarnito il fianco sinistro di Wellington, per cui il comandante britannico ordin\u00f2 la ritirata a Mont-Saint-Jean, sollecitando nel frattempo Bl\u00fccher a sostenerlo.. Sembra che il comandante britannico sperasse di resistere a Mont-Saint-Jean ma egli aveva anche predisposto ulteriori piani per ripiegare dietro la Schelda e per una evacuazione del suo esercito attraverso il porto di Anversa. Ney, incerto e prudente, non contrast\u00f2 il movimento di ripiegamento britannico nonostante che alle ore 12:00 del 17 giugno Napoleone gli avesse ordinato di attaccare subito.\nNapoleone arriv\u00f2 a Quatre-Bras alle ore 14:00 dove, dopo aver rimproverato il maresciallo Ney per la sua inazione, apprese che i britannici si erano ritirati; egli ordin\u00f2 l'inseguimento immediato, reso difficoltoso dalla pioggia che rese campi e strade quasi impraticabili. Le retroguardie di Wellington si trovarono in difficolt\u00e0, la cavalleria rischi\u00f2 di essere agganciata; a Genappe un tentativo di resistenza venne superato dai francesi; alle ore 19:30 l'avanguardia napoleonica raggiunse Plancenoit, sei chilometri a sud di Waterloo. Napoleone diresse personalmente l'inseguimento sperando di costringere il nemico a combattere immediatamente; alla fine, a causa del buio e della pioggia, dovette rassegnarsi con disappunto a rinviare la battaglia al giorno seguente. Egli si rec\u00f2 sulle prime linee e osserv\u00f2 le posizioni britanniche a Mont-Saint-Jean; alle ore 21:30 si rec\u00f2 alla fattoria di Le Caillou, sulla strada per Bruxelles, dove si sistem\u00f2 con i suoi ufficiali per la notte; invi\u00f2 subito una lettera a Grouchy in cui ordinava al maresciallo di \u00abmanovrare in conseguenza dei movimenti di Bl\u00fccher\u00bb e in ogni caso di unirsi nella giornata del 18 giugno con l'ala destra dell'esercito francese.\nNapoleone dorm\u00ec poco durante la notte; alle ore 1:00 si alz\u00f2 e si rec\u00f2 a cavallo, sotto la pioggia, fino agli avamposti per osservare di nuovo le linee nemiche; egli temeva che i britannici approfittassero del buio e del tempo per ripiegare; alle ore 3:30 l'imperatore ricevette notizie che invece lo rassicurarono: il nemico era fermo sulle sue posizioni e nessun rumore proveniva dagli accampamenti. Alle 04:00 del 18 giugno venne raggiunto da un dispaccio inviato da Grouchy che il maresciallo aveva scritto alle ore 22:00 da Gembloux; Grouchy riferiva che i prussiani sembravano ripiegare in due colonne sia verso Wavre sia verso Liegi e che egli intendeva \u00abseguirle al fine di separarle da Wellington\u00bb. Napoleone non sembr\u00f2 preoccupato da queste notizie e per il momento non ritenne necessario inviare ulteriori istruzioni al suo subordinato.\nEffettivamente la notte dopo la disfatta a Ligny, il generale von Gneisenau, temporaneamente al comando in assenza di Bl\u00fccher e pur dubbioso sull'effettiva volont\u00e0 di Wellington di combattere, aveva deciso di non ripiegare verso Namur a est ma di marciare con l'esercito verso nord fino a Wavre dove era ancora possibile cooperare con i britannici. Di fatto l'esercito prussiano si stava riorganizzando; il feldmaresciallo Bl\u00fccher riprese il comando e la sera del 17 giugno riusc\u00ec a convincere il generale von Gneisenau a muovere con almeno due corpi d'armata da Wavre in direzione dell'esercito britannico fermo a Mont-Saint-Jean; il comandante in capo prussiano nella notte invi\u00f2 un messaggio a Wellington per informarlo di questa cruciale decisione. La lettera raggiunse alle ore 2:00 del mattino il comandante in capo britannico che, rassicurato dalla notizia che i prussiani marciavano in suo aiuto, conferm\u00f2 la sua decisione di combattere a Mont-Saint-Jean.\nContemporaneamente nella pianura i soldati dei due eserciti avversari passarono una notte di grande disagio; le truppe rimasero all'aperto, su un terreno fangoso, senza riparo dalla pioggia che continuava a cadere; pochi riuscirono a dormire. Al mattino i soldati francesi, bagnati e infreddoliti, cercarono di riorganizzarsi, fecero cuocere le zuppe e ricevettero il pane; le truppe impiegarono il tempo soprattutto ad asciugare e controllare le armi per l'attesa battaglia; poco dopo l'alba la pioggia inizi\u00f2 a cadere con minore intensit\u00e0.\nTerreno.\nIl campo di battaglia di Waterloo \u00e8 particolarmente uniforme: l'area in cui si svolsero i combattimenti misurava circa 5 chilometri da est a ovest e meno di 2,5 chilometri da nord a sud; in questo angusto spazio, separati da appena 800 metri, stavano i due eserciti per un totale di uomini e oltre 400 cannoni, a cui si sarebbero aggiunti circa soldati di Bl\u00fccher. Parecchie aree erano coltivate a frumento non ancora mietuto (per buona parte gi\u00e0 calpestato dalle truppe, ma a volte, quando lo attraversava una fila di soldati, si vedevano soltanto le baionette), alternate a campi di foraggio senza ulteriori ostacoli. Inoltre, ampie porzioni di terreno erano zuppe d'acqua per via della pioggia caduta il 17 giugno.\nLo schieramento di Wellington, davanti alla foresta di Soignes, occupava l'intera lunghezza di un basso pendio, poco a sud dell'abitato di Mont-Saint-Jean. Una strada secondaria, lo Chemin d'Ohain, passava sulla cresta, affiancata a oriente da una fitta siepe e da macchie di alberi. Dietro questa linea, che formava la principale posizione difensiva dell'esercito alleato, il terreno era in leggero declivio, mentre in avanti era spezzato da alture e depressioni a est della strada maestra per Bruxelles, e sostanzialmente piatto a ovest della stessa strada. A sud della cresta gli alleati avevano occupato tre posizioni chiave: a ovest, circa 400 metri distante dall'ala destra di Wellington, c'era il castello di Hougoumont, circondato da un muraglione alto circa 1,80 metri, un frutteto sul lato orientale e una zona boscosa su quello meridionale; vicino al centro della linea alleata esiste ancora la fattoria di La Haye Sainte, poco distante da una cava di ghiaia ormai esaurita posta sul lato orientale della strada per Bruxelles, pi\u00f9 vicino alla cima di Mont-Saint-Jean; infine, pi\u00f9 a est, c'erano tra i boschi i tre casali di Papelotte, La Haie e Fichermont.\nL'asse centrale che divideva i due eserciti contrapposti era marcato dalla strada in pav\u00e9 per Bruxelles (allora fiancheggiata quasi per intero da pioppi), che scende a sud da La Haye Sainte toccando la locanda de La Belle Alliance. A est di questo punto il terreno sale leggermente e qui Napoleone sistem\u00f2 gran parte della sua artiglieria, mentre a ovest, in direzione di Hougoumont, era pi\u00f9 basso ma ondulato. I collegamenti con la strada per Nivelles erano costituiti da due viottoli: il primo correva dietro Hougoumont, il secondo si diramava pi\u00f9 a sud, dalla fattoria di Rossomme. Continuando ancora pi\u00f9 a sud, la strada arrivava fino a Charleroi passando per Maison du Roi, Le Caillou, Genappe e Quatre-Bras. Il villaggio di Plancenoit \u00e8 situato circa 2,5 chilometri a nord-est di Maison du Roi, vicino al torrente Lasne.\nPer andare da Waterloo a Wavre bisognava passare per la Selva di Parigi (\"bois de Paris\"), costellata da gole e torrenti che rendevano difficili i movimenti di truppe, gi\u00e0 ostacolati dalle strade che in pratica erano sentieri fangosi di campagna. I centri pi\u00f9 importanti ai fini delle vicende di Waterloo e Wavre sono Chapelle-Saint-Lambert, Ohain e Limale. La retroguardia prussiana che copr\u00ec il resto dell'esercito diretto a Waterloo si posizion\u00f2 su una ripida collina prospiciente il fiume Dyle, ottima per coprire i guadi di Wavre.\nForze in campo.\nSettima coalizione.\nL'esercito del duca di Wellington era eterogeneo e costituito da truppe disparate provenienti da nazioni divise da differenze di lingua, costume, organizzazione ed esperienza militare: i soldati britannici (il 35% dell'intera armata) erano l'elemento pi\u00f9 solido e omogeneo dell'armata; si trattava di truppe mercenarie, reclutate tra le classi pi\u00f9 povere e semianalfabete della societ\u00e0 britannica, sottoposte a una rigida disciplina, basata sulle brutali punizioni corporali, da un corpo ufficiali di estrazione nobiliare poco preparato, che raggiungeva gli incarichi superiori con il sistema dell'acquisto dei gradi. Nonostante la spina dorsale dell'esercito che aveva attraversato tutta la Spagna, valicato i Pirenei e invaso la Francia l'anno precedente fosse integrato da numerosi elementi provenienti direttamente dalla madrepatria (molti veterani erano infatti in America per la guerra anglo-americana), queste truppe tuttavia erano resistenti, disciplinate, ben addestrate al tiro e particolarmente abili in difesa. Gli altri elementi erano meno affidabili: le truppe tedesche della \"King's German Legion\" erano veterani delle campagne peninsulari, ma i reparti hannoveriani e sassoni erano poco disciplinati, mentre le milizie belghe e olandesi erano inesperte. Nel complesso Wellington valut\u00f2 negativamente la preparazione e l'efficienza del suo esercito: \u00ab\"un'armata infame, molto debole, male equipaggiata\u2026\"\u00bb.\nNonostante i dubbi del generale britannico, in realt\u00e0 alcune unit\u00e0 alleate dimostrarono una notevole combattivit\u00e0 a Waterloo. Wellington nomin\u00f2 come intendente generale, responsabile dei rifornimenti e dell'equipaggiamento, il valido colonnello William Howe De Lancey, mentre a capo della cavalleria fu messo Henry Paget che peraltro era inviso al duca per motivi personali.\nL'eterogeneit\u00e0 delle truppe corrispondeva a un'eccessiva diversificazione dell'armamento con conseguente complicazione dell'approvvigionamento. L'artiglieria britannica, che non era considerata molto efficiente, aveva cannoni da 9 e 6 libbre (corrispondenti al peso delle palle) e obici da 5 pollici e mezzo, mentre diversi distaccamenti alleati avevano cannoni francesi da 4, 6, 8 e 12 libbre pi\u00f9 obici da 6 pollici e mezzo tipo Gribeauval; belgi e olandesi disponevano soltanto di cannoni da 6 libbre. I fucili spaziavano dal modello 1777 al modello Potsdam prussiano, passando per il britannico Brown Bess; le formazioni leggere della King's German Legion erano dotate del fucile Baker; erano diversi anche i fucili dei reparti dell'Hannover, Nassau e Brunswick.\nSecondo David Chandler l'esercito del duca di Wellington ammontava a uomini, di cui fanti, a cavallo (ussari, lancieri, dragoni e altre specialit\u00e0) e artiglieri con 156 pezzi d'artiglieria. Il grosso di questi soldati era disposto su entrambi i pendii della cresta di Mont-Saint-Jean, in una posizione al riparo dell'artiglieria di Napoleone.\nGran parte del II Corpo del tenente generale Rowland Hill, I visconte Hill, era schierato alla destra di Wellington, tra il villaggio di Merbraine e la strada per Nivelles; circa un chilometro e mezzo pi\u00f9 a ovest la zona attorno Braine-l'Alleud era presidiata dalla divisione olandese del tenente generale David Hendrik Chass\u00e9; alla sinistra di questa formazione, in posizione pi\u00f9 avanzata, stava la brigata britannica del generale Hugh Henry Mitchell, con in seconda linea le tre brigate della divisione anglo-tedesca del tenente generale Henry Clinton. Queste forze costituivano l'ala destra di Wellington. Inizialmente Hougoumont era presidiato da quattro compagnie britanniche della Guardia pi\u00f9 altri reparti di hannoveriani e di Nassau.\nIl centro era tenuto dal I Corpo d'armata del principe Guglielmo d'Orange, con una parte della riserva generale. Lungo la cresta, a ovest della strada per Bruxelles, era schierata la 1\u00aa Divisione britannica del maggior generale George Cooke e, alla sua sinistra, la 3\u00aa Divisione anglo-tedesca del tenente generale Charles Alten. Davanti alle linee venne fortificata la fattoria de La Haye Sainte e la vicina cava di ghiaia, difese dal 2\u00ba Battaglione leggero della King's German Legion e da un reggimento britannico.\nA est della strada maestra, sul fianco sinistro alleato, presero posizione le tre brigate della divisione anglo-tedesca del tenente generale Thomas Picton pi\u00f9 una brigata hannoveriana e la brigata olandese del generale Willem Frederik van Bylandt, gi\u00e0 indebolita dalla battaglia di Quatre-Bras. A questi furono affiancate le brigate di cavalleria dei generali Hussey Vivian, I barone Vivian e John Ormsby Vandeleur. L'ala poggiava nelle fattorie fortificate di Papelotte, La Haie e Frischermont, dove era di guardia la brigata di Nassau del colonnello Bernardo di Sassonia-Weimar-Eisenach.\nLa riserva fu posta dietro il centro dello schieramento, costituita da gran parte della cavalleria: a est della strada maestra attendevano le brigate di William Ponsonby e Charles \u00c9tienne de Ghigny; a ovest era appostata la brigata di cavalleria pesante del generale Edward Somerset, sostenuta dalle altre due brigate di cavalleria dei Paesi Bassi nonch\u00e9 dalla maggior parte della riserva di artiglieria e da una brigata di fanteria britannica. Pi\u00f9 sulla destra venne ammassata la cavalleria leggera di Paget, con alle spalle i reparti del Ducato di Brunswick.\nIl duca di Wellington peraltro continuava a essere molto preoccupato per la sicurezza delle sue linee di comunicazione con la costa e quindi mantenne una parte cospicua delle sue forze, uomini e 30 cannoni al comando del principe Federico d'Orange-Nassau, tra Hal ed Enghien, a sedici chilometri a ovest di Mont-Saint-Jean. Queste truppe non parteciparono alla battaglia.\nIl comandante in capo britannico aveva scelto accuratamente il campo di battaglia; egli conosceva molto bene il terreno che aveva osservato fin dal settembre dell'anno precedente giudicandolo molto favorevole per bloccare un'eventuale avanzata dell'esercito napoleonico verso Bruxelles. Napoleone critic\u00f2 aspramente la decisione di Wellington di combattere con la foresta di Soignes alle spalle che, secondo l'imperatore, avrebbe potuto intralciare in modo catastrofico un'eventuale ritirata, ma in realt\u00e0 questo settore boscoso non era intransitabile per colonne di truppe e al contrario era dotato di buone strade facilmente percorribili. L'aver messo gran parte delle truppe disponibili nella propria ala destra dimostra inoltre che Wellington contava sull'arrivo di almeno una parte dell'esercito prussiano per rinforzare la sua ala sinistra.\nL'esercito prussiano impegnato nella campagna di Waterloo era stato costituito rimpolpando frettolosamente i reparti esperti rimasti tra Lussemburgo e Wesel dopo la guerra del 1814, con coscritti, richiamati alle armi dopo l'appello del Re di Prussia, e milizie territoriali della Landwehr; erano inoltre presenti truppe poco affidabili della Westfalia e della Sassonia. L'esercito affidato al comando dell'esperto e combattivo feldmaresciallo Bl\u00fccher era quindi eterogeneo e complessivamente poco addestrato; le truppe tuttavia erano estremamente motivate, accanitamente anti-francesi e animate da un acceso nazionalismo patriottico. Il comandante in capo, nella notte tra il 17 e il 18 giugno, aveva gi\u00e0 cominciato a far muovere due corpi d'armata. L'artiglieria era per lo pi\u00f9 formata da cannoni da 6 libbre, pochi da 12 libbre e altrettanto pochi erano gli obici; l'equipaggiamento individuale era disparato e non sempre di prima qualit\u00e0. L'esercito prussiano aveva uno stato maggiore molto ridotto ma era organizzato razionalmente in corpi d'armata e brigate che nei fatti equivalevano alle divisioni francesi. Bl\u00fccher disponeva di un esercito pi\u00f9 compatto e organizzato di quello del duca, ma questo vantaggio era in parte vanificato dall'inesperienza dei soldati; altri punti deboli erano la carenza di artiglieria e cavalleria pesante, nonch\u00e9 l'assenza di una cavalleria e di un'artiglieria di riserva, dal momento che queste forze erano suddivise nei singoli corpi d'armata.\nL'Arm\u00e9e du Nord francese.\nPer certi aspetti, per la campagna del 1815 Napoleone disponeva di uno degli eserciti pi\u00f9 esperti ed efficienti che avesse mai comandato: la gran parte dei soldati erano veterani delle campagne vittoriose dell'Impero, giovani ormai esperti dopo le guerre del 1813 e 1814, oppure reduci dai campi di prigionia della Russia e dalle navi prigione in Spagna e in Inghilterra. L'armata francese rimaneva la pi\u00f9 moderna dell'epoca; era sempre fondata sul sistema della coscrizione, dell'amalgama e soprattutto dell'uguaglianza e della promozione per merito dai ranghi; essa aveva mantenuto l'efficienza e la combattivit\u00e0 che le avevano permesso per venti anni di dominare i campi di battaglia europei: la fanteria era rapida nei movimenti e animata dal consueto spirito offensivo, la cavalleria era preparata e guidata da comandanti particolarmente esperti e aggressivi, l'artiglieria, organizzata secondo il sistema Gribeauval, era considerata ancora la migliore del mondo; i cannonieri erano addestrati a sparare velocemente e con precisione.\nIl morale dei soldati dell'imperatore era in generale molto alto e Napoleone godeva ancora di un prestigio assoluto tra i ranghi; le truppe manifestavano grande spirito combattivo e forte desiderio di vendetta sui nemici. Elemento di debolezza dell'esercito era invece la mancanza di completa fiducia tra le truppe e i comandanti a causa delle dolorose esperienze precedenti e delle accuse reciproche di tradimento. C'era diffidenza tra chi aveva rifiutato di servire sotto i Borbone e chi invece non si era fatto scrupoli a cambiare bandiera. All'interno dell'esercito era presente nervosismo ed eccessiva tensione; alla prova del fuoco l'armata avrebbe dimostrato grande slancio offensivo ma anche facilit\u00e0 alla depressione e allo scoraggiamento.\nOgni singolo corpo d'armata era ben equilibrato, con contingenti di fanteria, cavalleria, artiglieria, genio, servizi sanitari, addetti ai rifornimenti e un proprio quartier generale. Come capo di stato maggiore dell'Arm\u00e9e du Nord fu designato il maresciallo Nicolas Jean-de-Dieu Soult, un esperto e capace comandante sul campo non molto idoneo a compiti organizzativi; egli in effetti durante la campagna commise alcuni importanti errori. L'armamento non era dei migliori e, come nel passato, anche nel 1815 l'organizzazione dei rifornimenti si rivel\u00f2 inadeguata. Le strategie operative dell'Imperatore erano ormai ben conosciute dai generali alleati: in caso di superiorit\u00e0 numerica Napoleone in generale preferiva ampie manovre di aggiramento (\"manoeuvre sur les derri\u00e8res\") mentre, in caso di inferiorit\u00e0 numerica, egli adottava la cosiddetta \"strategia delle posizione centrale\". Nonostante le esperienze precedenti, peraltro, Wellington e Bl\u00fccher furono sorpresi dalla rapidit\u00e0 e dalla potenza dell'attacco iniziale francese a nord della Sambre e la \"strategia della posizione centrale\" di Napoleone raggiunse in un primo momento vantaggi apparentemente decisivi che sembravano preludere a un disastro per i coalizzati.\nNapoleone durante la breve campagna dimostr\u00f2 in effetti ancora una volta la sua superiore abilit\u00e0 strategica; la sua salute tuttavia non era eccellente e in alcune occasioni egli avrebbe mostrato minore risolutezza e fiducia del passato. In generale l'Imperatore non temeva i suoi avversari; riteneva Wellington lento e passivo, troppo prudente ed egoista, mentre considerava Bl\u00fccher eccessivamente avventato, ottuso e mediocre tattico; in complesso Napoleone aveva maggiore considerazione per i prussiani che per i britannici.\nSecondo Chandler, a Waterloo l'Arm\u00e9e du Nord di Napoleone ammontava a uomini, di cui baionette, sciabole e artiglieri con 246 pezzi d'artiglieria.\nLo spiegamento sul terreno dell'esercito napoleonico era pi\u00f9 semplice di quello adottato da Wellington. A ovest della strada per Bruxelles, col fianco destro non troppo distante da La Belle Alliance, si trovava il II Corpo del generale di divisione Honor\u00e9 Charles Reille a formare un lungo arco concavo attorno Hougoumont, oltrepassando a ovest la strada per Nivelles. All'estrema sinistra venne messa la divisione di cavalleria di Hippolyte Pir\u00e9 a cui si affiancavano, da ovest a est, le tre divisioni di fanteria di Girolamo Bonaparte, Maximilien S\u00e9bastien Foy e Gilbert Desiree Joseph Bachelu, mentre la divisione di Jean-Baptiste Girard, indebolita a Ligny, rimase indietro. Andando verso est da La Belle Alliance si incontravano le quattro divisioni di fanteria del I Corpo del generale Jean-Baptiste Drouet d'Erlon, guidate rispettivamente da Joachim J\u00e9r\u00f4me Quiot du Passage, Fran\u00e7ois-Xavier Donzelot, Pierre-Louis Binet de Marcognet e Pierre Fran\u00e7ois Joseph Durutte; gli undici squadroni di cavalleria del corpo d'armata si trovavano all'estrema destra, di fronte a La Haie e Frischermont, agli ordini di Charles-Claude Jaquinot. Questi due corpi d'armata andarono a costituire la prima linea dell'esercito francese, protette da uno schermo di cavalleria leggera.\nIn seconda linea si trovava tutta la cavalleria di riserva: il generale Fran\u00e7ois \u00c9tienne Kellermann con il suo III Corpo di cavalleria dietro Reille, a loro volta seguite dalla Divisione di cavalleria della Guardia di Claude-\u00c9tienne Guyot; allo stesso modo le spalle di d'Erlon erano guardate dal IV Corpo di cavalleria del generale \u00c9douard Jean-Baptiste Milhaud, seguito dalla Divisione di cavalleria leggera della Guardia comandata da Charles Lefebvre-Desnouettes.\nNapoleone dispose la riserva in colonna, in posizione centrale ai due lati della strada per Bruxelles: a est la cavalleria di Jean-Simon Domon, distaccata dal III Corpo che si trovava con Grouchy nei pressi di Wavre, e Jacques Gervais Subervie, distaccata dal I Corpo di cavalleria; a ovest le divisioni di fanteria di Francois-Martin-Valentin Simmer e Jean-Baptiste Jeanin del VI Corpo del generale Mouton, conte di Lobau. Infine c'era in terza linea la Guardia imperiale al comando del generale Antoine Drouot disposta a ranghi serrati accanto alla riserva d'artiglieria su entrambi i lati della fattoria di Rossomme.\nSvolgimento della battaglia.\nPreparativi.\nNapoleone aveva mostrato forte nervosismo durante le ultime ore della notte soprattutto per il persistere della pioggia che sembrava rendere difficoltoso l'impiego dell'artiglieria; alcuni ufficiali affermarono che sarebbe stato impossibile iniziare la battaglia al mattino; l'imperatore tuttavia era risoluto a combattere e pass\u00f2 il tempo studiando accuratamente le mappe e predisponendo lo schieramento tattico del suo esercito. Alle ore 5:00 invi\u00f2 un ordine al maresciallo Soult in cui disponeva che l'esercito fosse pronto alla battaglia per le ore 9:00. La situazione climatica miglior\u00f2 poco dopo le ore 8:00; la pioggia cess\u00f2 e il sole inizi\u00f2 ad asciugare e consolidare il terreno; Napoleone fu sollevato dall'apprendere che gli ufficiali d'artiglieria ritenevano ora possibile manovrare le loro batterie. Napoleone, vecchio ufficiale d'artiglieria, faceva grande conto sull'apporto decisivo dei suoi cannoni, nettamente pi\u00f9 numerosi di quelli dell'avversario, per frantumare progressivamente le linee britanniche.\nNel campo alleato, la nottata di pioggia aveva causato disagi anche superiori: oltre alle condizioni meteo che avevano reso il riposo quasi impossibile, un rombo di tuono particolarmente rumoroso aveva seminato il panico tra i cavalli della brigata di cavalleria pesante che si erano dati alla fuga seminando lo scompiglio nei bivacchi. Nonostante la nottata d'inferno, al mattino molti veterani della campagna di Spagna erano su di morale ricordando che anche alla vigilia della battaglia di Vitoria la pioggia era caduta copiosamente e pertanto ritenevano la pioggia stessa di buon auspicio.\nAlle 08:00 lo Stato maggiore francese si riun\u00ec con Napoleone a Le Caillou, per le disposizioni relative all'imminente battaglia. L'imperatore apparve molto ottimista, afferm\u00f2 che le probabilit\u00e0 erano tutte a suo favore e che i britannici ormai, a differenza di quel che pensava il maresciallo Ney, che ipotizzava una nuova ritirata del nemico, non potevano pi\u00f9 sfuggirgli. Wellington \"aveva gettato i dadi\" e \"ils sont pour nous\". Il maresciallo Soult invece si mostr\u00f2 preoccupato: egli temeva la solidit\u00e0 difensiva delle truppe britanniche e consigli\u00f2 di richiamare subito almeno una parte delle forze del maresciallo Grouchy; Napoleone derise i timori di Soult e conferm\u00f2 la sua piena fiducia nella vittoria. Subito dopo l'imperatore reag\u00ec con irritazione anche alle valutazioni espresse dal generale Reille che consigliava di evitare attacchi frontali e manovrare per sloggiare i britannici dalle loro posizioni; \u00e8 possibile che Napoleone esprimesse in pubblico grande sicurezza anche per non scoraggiare i suoi subordinati e sostenerne il morale.\nSembra peraltro che l'ottimismo fosse predominante tra gli ufficiali francesi; durante l'incontro del mattino venne raccontata la storia del ballo della duchessa di Richmond al quale aveva preso parte Wellington; il maresciallo Soult derise l'apparente frivolezza del generale britannico dicendo: \"il ballo \u00e8 oggi\". Alle ore 10:00 Napoleone invi\u00f2 da Le Caillou una lettera a Grouchy; egli non sembrava preoccupato e confermava in pratica gli ordini per il suo maresciallo; l'imperatore non richiedeva il suo ritorno sul campo di battaglia principale e invece incaricava Grouchy di inseguire da vicino i prussiani che sembravano essere in ritirata a nord verso Wavre. Napoleone non sospettava affatto una manovra del nemico da Wavre contro il suo fianco destro e quindi riteneva che sarebbe bastata la pressione diretta delle truppe di Grouchy per neutralizzare i prussiani; egli tuttavia richiedeva anche che Grouchy manovrasse in modo da avvicinarsi a lui.\nSubito dopo Napoleone si rec\u00f2 con i suoi ufficiali sulla linea del fuoco per ispezionare ancora una volta il terreno e passare in rivista il suo schieramento; egli era accompagnato da un contadino del posto, De Coster, che era stato costretto a fornire informazioni; le truppe accolsero con frenetiche manifestazioni di entusiasmo l'arrivo dell'imperatore sul campo di battaglia. Dopo aver esaltato i soldati con la sua presenza, Napoleone ritorn\u00f2 indietro e si sistem\u00f2 vicino alla fattoria di Rossomme, lasciando il maresciallo Ney sul posto.\nIl piano di battaglia venne dettato poco dopo le 11:00 e prevedeva un attacco diversivo sull'ala destra britannica e un attacco principale al centro, preceduto dal fuoco di un grande raggruppamento di artiglieria con i cannoni da 12 libbre del II e VI Corpo uniti a quelli del I Corpo, per sfondare le linee nemiche e occupare rapidamente Mont-Saint-Jean; in questo modo Napoleone avrebbe frantumato il fronte nemico e raggiunto risultati decisivi. L'imperatore quindi non tenne in alcun conto gli avvertimenti di Soult e Reille; trascur\u00f2 di effettuare complesse manovre contro l'ala destra nemica e rinunci\u00f2 anche ad aggirare l'ala sinistra britannica che era debole e priva di copertura sul fianco. Questa strategia semplice e brutale \u00e8 stata criticata dallo storico britannico David Chandler; l'autore ritiene sorprendente anche la sua decisione di affidare il controllo diretto dell'attacco al maresciallo Ney, nonostante i gravi errori commessi da quest'ultimo nei giorni precedenti; Chandler ritiene che forse l'imperatore si aspettasse il riscatto dell'aggressivo maresciallo. Secondo gli storici francesi invece, Napoleone scelse il piano dell'attacco al centro soprattutto per motivi strategici: un aggiramento sulla sinistra britannica avrebbe indotto Wellington a ripiegare verso la costa, mentre un aggiramento sulla destra avrebbe favorito il congiungimento dei due eserciti nemici; l'imperatore aveva invece bisogno di una vittoria immediata e decisiva.\nAlzatosi alle 06:00 e montato in sella al cavallo Copenaghen, anche Wellington si rec\u00f2 in prima linea per ispezionare le truppe. Verso le 11:00 stabil\u00ec il quartier generale presso un olmo isolato all'angolo sud-occidentale del crocevia sulla cresta di Mont-Saint-Jean. Forse per avere una via per ripiegare a occidente, forse perch\u00e9 sicuro dell'aiuto dei prussiani, Wellington non richiam\u00f2 i uomini del principe Federico. I prussiani nel frattempo si trovavano a una decina di chilometri di distanza, ritardati dal fango, presso Chapelle-Saint-Lambert.\nMentre Grouchy stava facendo colazione davanti a Wavre, verso le 11:30 le prime salve d'artiglieria francese diedero inizio alla battaglia di Waterloo. L'ora esatta dell'inizio della battaglia \u00e8 incerta: nella sua relazione finale, Wellington scrisse che erano \u00ab\"all'incirca le 10\"\u00bb; il capitano F. Powell di un reggimento della Guardia rifer\u00ec nel 1834 allo storico William Siborne che \u00ab\"il primo colpo di cannone fu sparato alle 10:45 (secondo il mio orologio)\"\u00bb. In base ad altre testimonianze e all'analisi di vari documenti, tuttavia, gran parte degli storici ritiene che il cannone spar\u00f2 per la prima volta alle 11:30.\nAttacco a Hougoumont.\nUdito il cannone sparare, il generale Reille diede il via all'attacco contro il castello di Hougoumont. Napoleone non aveva diramato istruzioni dettagliate a Reille; in pratica il compito iniziale del II corpo era solo quello di occupare il bosco e il castello; i francesi non erano sicuri che la zona fosse difesa e mancavano di informazioni precise. Fu quindi ordinato alla 6\u00aa Divisione di Girolamo Bonaparte di mandare avanti quattro reggimenti, supportati dalla cavalleria di Pir\u00e9. Le truppe di Nassau e di Hannover nascoste nel bosco del castello respinsero due volte i francesi, ma alla fine furono costrette a indietreggiare fino al frutteto e agli edifici del castello. Avanzando sotto una pioggia di fuoco, i soldati francesi iniziarono uno scontro violentissimo con gli avversari. Anzich\u00e9 consolidare le posizioni come gli era stato ordinato, Girolamo Bonaparte si fece trascinare dai combattimenti e invi\u00f2 nella mischia, uno dopo l'altro, tutti i suoi reggimenti che tuttavia, nonostante i ripetuti assalti, riuscirono solamente a conquistare parte del frutteto al prezzo di forti perdite.\nLa difesa della fattoria di Hougoumont era stata affidata da Wellington alle compagnie leggere della brigata della Guardia, supportate da fanteria leggera di Nassau schierata nei boschi e nei frutteti immediatamente a sud della fattoria. La scelta effettuata da Wellington delle truppe cui affidare la difesa di questo caposaldo strategico fu quanto mai azzeccata in quanto Hougoumont - al pari di La Haye Sainte - fu teatro di scontri accesissimi durante tutto il corso della battaglia. Ma, al contrario di La Haye Sainte, a Hougoumont le Guardie, anche se attaccate da tre fronti, non cedettero di un passo fino al termine della battaglia.\nI francesi fecero qualche temporaneo progresso a nord del castello, dove entr\u00f2 in azione il 1\u00ba Reggimento leggero della brigata del generale Soye: guidati dall'imponente sottotenente Legros (chiamato l\"Enfonceur\", \"lo sfondatore\", perch\u00e9 brandiva una grande scure), una decina di francesi irruppero nel cortile di Hougoumont guidati dall'erculeo sottotenente Legros, ma il successo fu di breve durata perch\u00e9 nella furibonda mischia che ne segu\u00ec i difensori, guidati dall'abile e aggressivo tenente colonnello James Macdonell, uomo dalla corporatura imponente quasi quanto il suo antagonista Legros, richiusero il portone e uccisero tutti i francesi rimasti intrappolati all'interno; si salv\u00f2 soltanto un tamburino, fatto prigioniero. Il sottotenente Legros si difese strenuamente da solo; ripetutamente ferito, riusc\u00ec a raggiungere la cappella all'interno del cortile dove, dopo una disperata resistenza, fu ucciso da un colpo di fucile. Il sopraggiungere di quattro compagnie di rinforzo e delle Coldstream Guards respinse del tutto i francesi dal muro settentrionale del castello. \nPer le truppe napoleoniche, quello che doveva essere un attacco secondario aveva finito di coinvolgere, per colpa degli sconsiderati attacchi ordinati da Girolamo Bonaparte, tutta la 6\u00aa e parte della 9\u00aa Divisione del generale Foy. Per contro, Wellington fece arrivare a Hougoumont tutta la brigata di Guardie del generale Byng, arrivate percorrendo un avvallamento parzialmente nascosto del terreno che univa Hougoumont alla principale linea alleata.\nSolo alle 15:30 Napoleone intervenne di persona ordinando un pesante bombardamento del castello, che comunque non cadde mai in mano francese. I combattimenti a Hougoumont erano ancora in corso dopo le 20:00, quando sul fronte principale la Guardia imperiale era gi\u00e0 stata battuta. Circa francesi erano stati bloccati e respinti dalle guardie di Byng e da qualche centinaio di soldati di Nassau e di Hannover, che giustamente meritarono gli elogi di Wellington. Le perdite furono elevate da ambo le parti. La mancata presa di Hougoumont non solo impegn\u00f2 una gran quantit\u00e0 di soldati francesi, ma imped\u00ec in seguito anche l'impiego in massa della cavalleria pesante napoleonica.\nAttacco del corpo d'armata di d'Erlon.\nMentre a Hougoumont si era nel pieno dei combattimenti e d'Erlon doveva ancora iniziare l'attacco, intorno alle ore 12:00 gli ufficiali dello stato maggiore francese avvistarono tra la vegetazione a nord-est, in direzione di Chapelle-Saint-Lambert, dei movimenti di truppe non identificate. Napoleone apparve nervoso e dubbioso; egli invi\u00f2 in quella direzione il generale Bernard per raccogliere informazioni; poco dopo l'aiutante di campo ritorn\u00f2 con pessime notizie: si trattava di truppe prussiane in avvicinamento appartenenti al IV corpo d'armata; l'informazione venne confermata dalla cattura di un prigioniero del 2\u00ba Reggimento ussari slesiani da parte di una pattuglia del 7\u00ba Reggimento ussari vicino a Frischermont.\nEffettivamente fin dalle ore 07:00 del 18 giugno, il feldmaresciallo Bl\u00fccher aveva messo in movimento da Wavre il IV corpo del generale Friedrich Wilhelm von B\u00fclow con l'ordine di raggiungere Chapelle-Saint-Lambert dove avrebbe dovuto fermarsi e raggrupparsi in attesa di nuove disposizioni; in caso di battaglia in corso a Mont-Sain-Jean, B\u00fclow avrebbe dovuto attaccare il fianco destro francese. Bl\u00fccher prevedeva di inviare subito dopo a Chapelle-Saint-Lambert anche il II corpo d'armata del generale Georg Dubislav Ludwig von Pirch; ansioso di prendere parte personalmente alla battaglia, il comandante in capo prussiano lasci\u00f2 il generale von Gneisenau a Wavre e alle ore 11:00, nonostante le precarie condizioni di salute, part\u00ec con il suo stato maggiore verso Chapelle-Saint-Lambert per assumere il comando diretto delle truppe. Bl\u00fccher avrebbe ricordato in seguito il suo ardente desiderio di combattere: \"Malgrado tutto le sofferenze per la mia caduta [a Ligny]\u2026mi sarei fatto legare al mio cavallo piuttosto che mancare alla battaglia\".\nA dispetto delle inquietanti notizie, Napoleone si mostr\u00f2 ancora convinto di poter concludere vittoriosamente la giornata. Gli squadroni dei generali Domon e Subervie e il VI Corpo di Lobau vennero spostati a nord-est; in tal modo la met\u00e0 delle riserve napoleoniche dovette essere impegnata ancora prima dell'inizio della battaglia per contrastare una possibile manovra sul fianco destro. Il maresciallo Soult scrisse a Grouchy una lettera che venne inviata poco prima delle ore 14:00; nella missiva il maresciallo si espresse in modo contraddittorio approvando i movimenti di Grouchy in direzione di Wavre ma affermando in un \"post scriptum\" che c'erano notizie della presenza di forze prussiane sul fianco destro dell'imperatore e che quindi Grouchy avrebbe dovuto anche \"manovrare per raggiungere la nostra destra\". Questo messaggio, peraltro poco chiaro, giunse al destinatario solamente dopo le 17:00, quando ormai era troppo tardi per fermare i prussiani. Senza ulteriori ordini, quindi, e dopo un alterco con il comandante del IV Corpo generale di divisione \u00c9tienne Maurice G\u00e9rard che voleva riunirsi a Napoleone, Grouchy si attenne alle disposizioni originarie di muovere verso Wavre, lasciando cadere definitivamente l'opportunit\u00e0 di intercettare i prussiani, cosa che in teoria sarebbe stata possibile se le sue truppe avessero iniziato l'inseguimento prima di mezzogiorno.\nNapoleone quindi, nonostante il crescente pericolo di essere attaccato sul fianco dai prussiani, decise di continuare la battaglia; egli avrebbe potuto verosimilmente ripiegare senza difficolt\u00e0, ricongiungersi con Grouchy e studiare un nuovo piano di campagna; l'imperatore invece non prese affatto in considerazione questa possibilit\u00e0 e apparve determinato a battersi e vincere sul campo di Mont-Saint-Jean. Secondo gli storici francesi Henri Lachouque e Robert Margerit, Napoleone temeva le conseguenze politiche in Francia della notizia di una sua ritirata; preoccupato di sostenere il morale delle sue truppe e dei suoi simpatizzanti, egli ritenne indispensabile ottenere subito una schiacciante vittoria sui suoi nemici.\nL'attacco principale francese procedette secondo i piani iniziali. A est della strada per Bruxelles, sulla cresta di Belle-Alliance, Napoleone fece entrare in azione la cosiddetta \"Grande batterie\" d'artiglieria; le batterie da 12 libbre del I, II e VI corpo, le batterie da 8 libbre del I corpo, e tre batterie della Guardia, per un totale di ottanta cannoni, aprirono il fuoco con un ritmo di 2-3 colpi al minuto per pezzo. Napoleone era sempre stato convinto dell'importanza di concentrare il fuoco di molte batterie nel settore dell'attacco per ottenere risultati decisivi e scuotere il morale dell'avversario. I generali Ruty e Desales schierarono i loro cannoni allo scoperto sul declivio e tra le ore 12 e le ore 13 aprirono il fuoco; i cannoni sparavano, su un fronte di circa due chilometri, 120 colpi al minuto in totale, con una media di un colpo al minuto ogni venti metri.\nIl fuoco dell'artiglieria francese cre\u00f2 una cappa di fumo stagnante sulla piana ma non ottenne risultati decisivi: schierati a - metri dalle posizioni britanniche, i cannoni erano troppo lontani per poter colpire con efficacia le riserve del nemico. Subirono perdite l'artiglieria e i reparti esposti di Wellington, in particolare i fanti belgi e olandesi della brigata Bylandt, ma il grosso dell'esercito alleato era al riparo dietro la cresta del colle e non venne pesantemente colpito, considerato anche che il terreno ancora umido evit\u00f2 il rimbalzo dei colpi che invece sprofondarono nel fango. In quel periodo era molto utilizzata la tecnica del \"tiro di rimbalzo\" o \"ricochet\": le palle erano sparate in modo che non si conficcassero nel terreno, ma rimbalzassero diverse volte tra le linee nemiche, moltiplicando l'effetto devastante della cannonata.\nAlle 13:30 i circa francesi del I Corpo d'armata cominciarono a muovere in avanti, preceduti da una rete di \"tirailleurs\"; il generale d'Erlon aveva concentrato al massimo le sue forze, raggruppando in una formazione compatta ventotto battaglioni. I soldati francesi del I Corpo avevano il morale molto alto e, dopo aver mancato di partecipare alla battaglia di Ligny per gli errori dei generali, erano animati da forte spirito offensivo. La formazione tattica che venne effettivamente adottata dal I Corpo d'armata per l'attacco non \u00e8 del tutto chiara: secondo David Chandler le divisioni, invece di disporsi in \"colonne di divisione per battaglione\" (una formazione flessibile con una prima linea di circa settecento uomini) si schierarono in \"colonne di battaglione per divisione\" (una formazione con duecento uomini in prima linea e molto profonda, molto limitante dal punto di vista tattico). Anche Henry Houssaye critica la formazione adottata apparentemente su iniziativa di d'Erlon o di Ney: lo storico francese afferma che le divisioni si schierarono in colonne di battaglione serrati e ammassati; Alessandro Barbero infine afferma che i francesi si schierarono con i battaglioni uno dietro l'altro ma disposti in formazione in linea invece che in colonna per assicurare una maggiore potenza di fuoco.\nAlla sinistra degli attaccanti, la divisione di Quiot si allarg\u00f2 attorno alla fattoria de La Haye Sainte, dove era schierato un battaglione di fanteria leggera tedesco della King's German Legion al comando del maggiore Baring. Tre compagnie erano appostate nel frutteto, due nell'edificio e una in un orto vicino alla fattoria. Il maresciallo Ney trascur\u00f2 di impiegare l'artiglieria per smantellare l'edificio e l'attacco della fanteria francese incontr\u00f2 una tenace resistenza da parte dei soldati tedeschi. Gli uomini della King's German Legion nel frutteto e nel giardino furono alla fine sopraffatti dai soldati francesi della brigata Quiot ma il primo attacco all'edificio si concluse con un fallimento; alcuni reparti di rinforzo inviati dalle brigate di Ompteda e Kielmansegge furono respinte dal tempestivo intervento dei corazzieri del generale Travers.\nFu momentaneamente conquistata anche la cava di ghiaia, ritornata presto in mano alleata grazie al pronto intervento della brigata del generale Kempt; un reggimento francese che tentava di aggirare la posizione di La Haye Sainte passando dall'orto sub\u00ec a sua volta forti perdite. Mentre erano in corso i combattimenti a La Haye Sainte, le altre tre divisioni francesi avanzarono in massa, nonostante le perdite causate dal fuoco dell'artiglieria e della fanteria anglo-alleata, e attaccarono la prima linea nemica costituita dalla debole brigata belga-olandese Bylandt che venne rapidamente sbaragliata dai reparti di Donzelot e Marcognet e ripieg\u00f2 in disordine oltre la cresta; l'assalto francese sembrava procedere con successo: sulla destra la divisione Durutte conquist\u00f2 la fattoria di Papelotte, respinse la fanteria leggera di Nassau e attacc\u00f2 gli hannoveriani della brigata Best.\nI francesi raggiunsero la cresta e oltrepassarono la siepe che bordeggiava la strada infossata dello \"chemin d'Ohain\" mentre gran parte della brigata Bylandt si disgregava; il generale Thomas Picton per evitare uno sfondamento decise di fare intervenire le due brigate britanniche Kempt e Pack, che erano schierate in seconda linea con i soldati sdraiati a terra al riparo dal fuoco d'artiglieria. Queste due formazioni si schierarono in linea e aprirono il fuoco di fila contro le masse compatte della fanteria francese delle divisioni Marcognet e Donzelot, che subirono forti perdite ma ben presto, dopo un momento di sbandamento, si spiegarono e risposero al fuoco con efficacia. Il generale Picton ordin\u00f2 ai suoi soldati di caricare ma fu ucciso quasi subito, colpito da un proiettile alla testa, e i famosi reggimenti scozzesi della brigata Pack furono ben presto fermati e attaccati dalla fanteria francese di Marcognet, che riprese a guadagnare terreno oltre la strada infossata. La situazione del settore centrale delle linee di Wellington intorno alle ore 14:00 divenne molto critica.\nL'intervento della cavalleria britannica.\nI generali alleati Pack e Best erano in grave difficolt\u00e0 di fronte all'attacco del corpo d'armata di d'Erlon, ma proprio In questa fase cruciale, Henry Paget ordin\u00f2 tempestivamente alle due brigate di cavalleria pesante di dare supporto alla fanteria in difficolt\u00e0; si trattava della 1\u00aa Brigata, conosciuta come Household Brigade, comandata dal maggior generale lord Edward Somerset e della 2\u00aa Brigata, conosciuta come Union Brigade, comandata dal maggior generale sir William Ponsonby e cos\u00ec chiamata perch\u00e9 era composta da un reggimento misto di inglesi, scozzesi (i famosi \"Scots Greys\") e irlandesi. Le due brigate erano costituite da circa cavalieri, montati su ottime cavalcature, superiori a quelle degli altri eserciti europei; si trattava di reparti combattivi e ben equipaggiati ma privi di esperienza, non molto addestrati e guidati da ufficiali entusiasti ma scarsamente preparati dal punto di vista tattico.\nHenry Paget decise di guidare personalmente l'attacco e quindi perse ogni possibilit\u00e0 di coordinare le operazioni: egli, dopo la battaglia, rimpianse apertamente di aver caricato alla testa dei suoi uomini, dicendo \u00abCommisi un grave errore\u00bb. La Household Brigade super\u00f2 le posizioni della fanteria alleata e caric\u00f2 gi\u00f9 dalla collina attaccando in un primo momento da due direzioni i corazzieri della brigata Travers, che coprivano il fianco sinistro del I Corpo; i cavalieri francesi si trovarono stretti tra i dragoni britannici e la strada infossata dello \"Chemin d'Ohain\" e cercarono di sfuggire deviando a destra verso la strada maestra di Bruxelles.\nI corazzieri francesi, inseguiti e attaccati dalla cavalleria britannica, finirono in gran numero nella profonda scarpata della strada maestra che correva incassata e subirono perdite rovinose; i superstiti cercarono di contrattaccare ma alla fine si ritirarono verso sud-ovest mentre i dragoni britannici continuavano la carica. In questa occasione rimase ucciso il caporale John Shaw, il pi\u00f9 famoso pugile della Gran Bretagna, raggiunto da un colpo di carabina di un corazziere francese. L'episodio della rovinosa caduta dei corazzieri nella scarpata della strada maestra ha probabilmente ispirato la celebre narrazione fittizia dello scrittore Victor Hugo della carica della cavalleria pesante francese contenuta nell'opera \"I Miserabili\".\nL'attacco degli squadroni britannici contro la fanteria del I Corpo d'armata ebbe effetti devastanti: le truppe francesi, colte allo scoperto, non riuscirono a organizzare la resistenza e vennero in gran parte disperse; i soldati fuggirono in rotta e subirono gravi perdite perdendo tutto il terreno guadagnato sulla cresta di Mont-Saint-Jean; vennero catturati numerosi prigionieri. La Household Brigade attacc\u00f2 e sbaragli\u00f2 la brigata Aulard della divisione Quiot; subito dopo tuttavia Henry Paget perse il controllo dei suoi reparti e i cavalieri britannici continuarono incautamente la carica. Fermati a valle dalla brigata francese Schmitz, che era riuscita a disporsi in quadrati difensivi, i dragoni subirono anche sul fianco il fuoco della fanteria della divisione Bachelu del II Corpo d'armata, schierata a ovest della strada maestra.\nI tre reggimenti della Union Brigade invece scompigliarono e disgregarono le quattro brigate delle divisioni Donzelot e Marcognet. Gli \"Scots Greys\" in particolare vennero in aiuto agli scozzesi della brigata Pack e distrussero le brigate Grenier e Nogues; vennero catturate le aquile del 105\u00ba Reggimento di linea e del 45\u00ba Reggimento di linea. L'aquila del 105\u00ba reggimento venne conquistata dal capitano Clark del 1\u00b0 Dragoni, mentre il sergente Ewart degli \"Scots Greys\" si impossess\u00f2 dell'aquila del 45\u00ba Reggimento. La fanteria delle brigate Kempt, Pack e Bylandt sfrutt\u00f2 la situazione e riconquist\u00f2 il terreno perduto, rastrellando e catturando i soldati francesi dispersi. La divisione di Durutte invece, schierata all'estrema destra del fronte di Napoleone, venne attaccata dai dragoni della brigata britannica di Vandeleur e della brigata belga-olandese di Ghigny ma, dopo un momento critico iniziale, riusc\u00ec a formare i quadrati ed evit\u00f2 una disastrosa sconfitta; dovette tuttavia ripiegare a sud della strada infossata.\nDopo il brillante successo contro la fanteria francese la Union Brigade tuttavia esaur\u00ec le sue forze continuando l'attacco in direzione dello schieramento di cannoni della \"Grande batterie\"; il comandante degli \"Scots Greys\", colonnello James Hamilton, guid\u00f2 personalmente i suoi uomini contro l'artiglieria francese. I dragoni britannici raggiunsero le batterie da 12 e da 6 pollici, scatenarono il panico tra gli artiglieri e misero temporaneamente fuori uso alcune decine di cannoni, ma i loro successi furono solo momentanei. Gli \"Scots Greys\" dovettero ben presto abbandonare le posizioni raggiunte e gran parte dei cannoni furono rimessi in funzione dai francesi; inoltre la cavalleria, esausta e disorganizzata, dovette subire il contrattacco della cavalleria napoleonica.\nPer fronteggiare la minaccia della cavalleria nemica, Napoleone ordin\u00f2 un pronto contrattacco con le due brigate di corazzieri della divisione di cavalleria pesante del generale Delort e con i temibili lancieri della divisione del generale Jacquinot. Due reggimenti di lancieri, al comando del colonnello Martigues e del colonnello Louis Bro, colpirono sul fianco gli \"Scots Greys\" con pieno successo, dimostrando la loro netta superiorit\u00e0 di armamento; gli \"Scots Greys\" vennero distrutti; il colonnello Hamilton venne ucciso insieme alla maggior parte dei suoi uomini. La Union Brigade perse anche il comandante William Ponsonby che, intralciato dal terreno fangoso, venne raggiunto e disarcionato dal sottufficiale francese Urban del 4\u00b0 lancieri e quindi ucciso con un colpo di lancia al petto. Il colonnello Bro prest\u00f2 aiuto anche ai soldati della divisione Durutte facilitando il loro disimpegno e attaccando i dragoni di Vandeleur. Contemporaneamente, i corazzieri della brigata Farine contribuirono alla distruzione degli \"Scots Greys\" e soprattutto inseguirono e attaccarono le altre formazioni della cavalleria britannica che, stanche e disorganizzate, subirono perdite elevatissime durante il ripiegamento; secondo il generale Milhaud i dragoni britannici vennero decimati, con \u00ab\"pi\u00f9 di 800 dragoni morti\"\u00bb.\nPer affrontare il contrattacco francese, i britannici impiegarono i dragoni di Vandeleur, che tuttavia subirono pesanti perdite contro i lancieri di Bro, e la cavalleria dei Paesi Bassi del generale de Collaert; questi reparti, gli ussari del barone de Ghighy e i carabinieri del generale Trip van Zoudtlandt, si dimostrarono efficienti e combattivi riuscendo a respingere la cavalleria francese e facilitando la ritirata dei cavalieri britannici superstiti. La cavalleria pesante britannica usc\u00ec molto indebolita dopo questa fase della battaglia e non pot\u00e9 svolgere pi\u00f9 un ruolo importante nel corso dei combattimenti successivi; tuttavia i reparti di cavalleria leggera anglo-alleati continuarono a operare con efficacia, fornendo prezioso supporto alla fanteria nelle dure fasi finali dello scontro.\nNonostante le perdite subite, l'azione della cavalleria pesante britannica ebbe grande importanza e permise di respingere l'attacco iniziale del corpo d'armata di d'Erlon che sembrava avere successo. Fu soprattutto grazie all'intervento della cavalleria britannica che questa mossa di Napoleone si risolse in un grave fallimento; la fanteria francese si disgreg\u00f2 e il I corpo d'armata perse circa uomini, tra cui - prigionieri, e sedici cannoni, i britannici inoltre guadagnarono tempo prezioso in attesa dell'arrivo dei prussiani. L'opinione degli storici \u00e8 dunque piuttosto favorevole, poich\u00e9 \u00ab\"nel complesso l'azione ebbe un successo sbalorditivo e con ogni probabilit\u00e0 salv\u00f2 Wellington dalla sconfitta\"\u00bb.\nLa carica della cavalleria pesante francese.\nTerminata la drammatica fase della carica della cavalleria alleata, verso le 15:00 i combattimenti calarono temporaneamente d'intensit\u00e0, eccetto che a Hougoumont e a La Haye Sainte. Napoleone aveva appena ricevuto un messaggio di Grouchy, scritto alle 11:30; l'imperatore comprese da questa missiva che il maresciallo stava marciando molto lentamente, non si preoccupava di avvicinarsi a lui e contava di entrare in campo solo il giorno seguente. Nonostante queste pessime notizie, Napoleone non desistette; ritenendo che se avesse interrotto la battaglia in corso, la sua situazione non avrebbe potuto che peggiorare, egli sperava ancora di riuscire a battere Wellington prima dell'arrivo in forze dei prussiani. L'imperatore diede ordine al maresciallo Ney di sferrare un nuovo attacco contro La Haye Sainte; egli considerava essenziale conquistare quel caposaldo da cui intendeva lanciare l'attacco finale con i reparti di Reille e d'Erlon, rafforzati con la Guardia imperiale. Il maresciallo Ney quindi attacc\u00f2 la fattoria difesa dai battaglioni della fanteria leggera tedesca della King's German Legion, con una brigata del generale Quiot; contemporaneamente i cacciatori di una brigata della divisione di Donzelot tentarono una manovra aggirante a est della strada di Bruxelles. Il maggiore Baring che guidava la difesa de La Haye Sainte aveva ricevuto due compagnie di rinforzo e fu in grado di respingere l'attacco della brigata di Quiot; anche la brigata della divisione di Donzelot fu respinta.\nDopo il fallimento del secondo attacco francese, i combattimenti a La Haye Sainte continuarono senza risultati decisivi. I soldati tedeschi della King's German Legion continuarono a mantenere il controllo della fattoria ma si trovarono progressivamente in sempre maggiore difficolt\u00e0 per la carenza di munizioni, richieste inutilmente dal maggiore Baring; Wellington si limit\u00f2 a inviare invece altre due compagnie di rinforzo.\nIl secondo attacco francese contro il settore de La Haye Sainte fu supportato dal fuoco sempre pi\u00f9 sostenuto della \"Grande batterie\" contro il centro-sinistra alleato; anche i cannoni del II Corpo erano intervenuti in modo massiccio, rinforzati da alcuni pezzi da 12 libbre della Guardia. In questa fase il tiro dell'artiglieria francese divenne particolarmente efficace e caus\u00f2 forti perdite alle prime linee nemiche; alcuni reparti ripiegarono di cento passi per trovare un maggior riparo. Questi movimenti e le notizie di convogli di feriti e sbandati che rifluivano verso la foresta di Soignes, trassero in inganno il maresciallo Ney che, ritenendo imminente la ritirata generale del nemico, ordin\u00f2 a una brigata di corazzieri di attaccare subito. Sembra che Napoleone avesse assegnato al maresciallo il controllo dell'intero IV Corpo di cavalleria del generale Milhaud ma senza dargli l'ordine di caricare; l'attacco della cavalleria francese sarebbe stato sferrato su iniziativa di Ney; il maresciallo decise alla fine di impiegare l'intero IV corpo e inoltre riusc\u00ec a convincere a partecipare alla carica anche il generale Lefevbre-Desnuettes, comandante di una divisione di cavalleria della Guardia. Secondo Robert Margerit la carica della cavalleria francese avvenne prematuramente soprattutto per la disorganizzazione del comando e per una serie di equivoci: verosimilmente Ney era convinto che l'imperatore approvasse la sua iniziativa.\nIn realt\u00e0 il duca di Wellington non aveva affatto intenzione di ritirarsi, ma al contrario predispose accuratamente le sue truppe per affrontare la cavalleria francese: venti battaglioni vennero schierati in quadrati disposti a scacchiera su due linee sulla contropendenza della cresta di Mont-Saint-Jean. Ogni quadrato era organizzato su tre ranghi, con i soldati della prima fila con il ginocchio a terra e le baionette in posizione; davanti ai quadrati le batterie britanniche continuarono a fare fuoco fino all'ultimo momento; quindi gli artiglieri ripiegarono all'interno delle linee abbandonando temporaneamente i cannoni.\nLa cavalleria di Ney discese il declivio fino a La Haye Sainte dove i cavalieri riorganizzarono la formazione, quindi riprese l'avanzata risalendo il pendio: in prima linea i corazzieri, seguiti dai cacciatori e infine i lancieri della Guardia. L'attacco della cavalleria francese venne condotto, sotto il fuoco dell'artiglieria britannica, a \"un trotto abbastanza lento\", e venne intralciato dal terreno ancora melmoso. Nonostante le perdite, i cavalieri francesi superarono le batterie nemiche che erano state abbandonate dai serventi e attaccarono con grande determinazione i quadrati, ma si trovarono in grande difficolt\u00e0. I cavalli, sfiancati dall'avanzata nel fango in salita e privi di spazio per riprendere lo slancio, non furono in grado di superare la linea delle baionette; molti animali furono abbattuti davanti ai quadrati. Lord Uxbridge riun\u00ec la cavalleria che gli rimaneva e contrattacc\u00f2 i francesi, che a loro volta si riorganizzarono e tornarono alla carica. La mischia divenne presto furibonda e le divisioni di cavalleria andarono una dopo l'altra all'attacco, qualcuna addirittura senza ordini precisi; poco dopo le 16:00 tutti i cavalieri di Ney erano in azione contro il centro del fronte alleato.\nNey commise l'errore di lanciare l'attacco senza il sostegno della fanteria; migliaia di cavalieri rimasero uccisi sul campo senza conseguire la vittoria decisiva. Per disimpegnare i corazzieri, Napoleone fece entrare in azione gli squadroni di cavalleria di Kellermann, gli unici ancora disponibili; verso le 17:00 i dragoni e i carabinieri si unirono con i corazzieri superstiti e ripresero gli attacchi contro i quadrati britannici. L'attacco, condotto da cavalieri, venne sferrato in formazione molto serrata su un fronte ristretto; gli ostinati assalti si susseguirono nonostante le perdite e la grande confusione; alcune formazioni britanniche subirono fino a tredici cariche. Nonostante l'impegno e il coraggio dei francesi, i fanti di Wellington conservarono la coesione e la disciplina e mantennero le posizioni senza retrocedere.\nLe truppe britanniche uscirono tuttavia estremamente provate dalle ripetute, accanite cariche della cavalleria francese; soprattutto i corazzieri impressionarono i soldati britannici con la loro disperata combattivit\u00e0. La cavalleria pesante francese riusc\u00ec a conquistare sei bandiere al nemico e alcuni reparti raggiunsero temporaneamente le retrovie dell'esercito alleato. Secondo Victor Hugo, dopo la battaglia il cadavere di un corazziere francese fu trovato all'interno dell'abitato di Mont-Saint-Jean. Alcuni quadrati dell'esercito alleato effettivamente si disgregarono; il 69\u00ba Reggimento e le brigate di Alten e Hackett subirono pesanti perdite; anche molti ufficiali britannici furono feriti.\nLa fanteria anglo-alleata dovette rimanere quasi costantemente schierata in quadrati per respingere le cariche della cavalleria; all'interno dei quadrati la situazione in alcuni casi divenne drammatica; i reggimenti britannici 40\u00b0, 73\u00b0, 52\u00b0, 33\u00b0 e i reggimenti hannoveriani e Nassau vennero particolarmente colpiti dal tiro delle batterie. Nel complesso tuttavia le cariche della cavalleria francese si conclusero con un fallimento; i reggimenti di corazzieri e la cavalleria della Guardia non ottennero risultati decisivi e, secondo alcuni storici, in realt\u00e0 gli attacchi provocarono soprattutto la decimazione dei preziosi reparti francesi che subirono perdite debilitanti, in alcuni casi superiori ai due terzi degli effettivi. Ney, che nel frattempo era stato sbalzato di sella quattro volte, alle 17:30 fece finalmente intervenire gli fanti del II Corpo di Reille in sosta attorno Hougoumont, ma questi, giunti dove pi\u00f9 infuriava la battaglia, furono decimati dall'artiglieria e dalla fanteria alleate, tanto che persero circa uomini in dieci minuti.\nConquista francese de La Haye Sainte.\nAlle ore 18:00 il maresciallo Ney ricevette da Napoleone l'ordine tassativo di conquistare la fattoria de La Haye Sainte \u00aba ogni costo\u00bb; il maresciallo quindi organizz\u00f2 un nuovo attacco con il 13\u00ba Reggimento leggero della divisione di Donzelot e una parte del 1\u00ba Reggimento del genio. La resistenza dei tedeschi del secondo battaglione leggero delle King's German Legion e il fuoco preciso delle compagnie del 95\u00b0 (Rifles) fu ancora molto efficace, settanta soldati francesi caddero all'esterno del muro di cinta; alla fine mentre una parte delle truppe cercava di scalare le mura, il gigantesco tenente Vieux dei genieri frantum\u00f2 a colpi d'ascia la porta d'ingresso e i francesi irruppero all'interno de La Haye Sainte. I tedeschi ripiegarono all'interno degli edifici e continuarono a combattere; alla fine il maggiore Baring riusc\u00ec a fuggire dalla fattoria con quarantadue superstiti e tutti gli altri soldati della King's German Legion impegnati nella difesa furono uccisi o catturati dai francesi. I francesi cercarono di sfruttare la favorevole occasione: un reggimento occup\u00f2 la cava di ghiaia costringendo a ripiegare il 95\u00ba Reggimento britannico, mentre i reparti ancora efficienti delle divisioni Quiot, Donzelot e Marcognet fecero progressi dai due lati della fattoria fino al vallone di Ohain. La brigata di Ompteda della King's German Legion, inviata per un contrattacco, si scontr\u00f2 con i corazzieri francesi che la ricacciarono indietro: un reggimento venne sbaragliato, il suo stendardo cadde in mano francese e il suo comandante venne ucciso. La brigata venne definitivamente distrutta dal fuoco di una batteria di cannoni da 6 pollici che il maresciallo Ney mise in azione personalmente dopo averla schierata a 200 metri dalle linee della fanteria nemica; lo stesso Ompteda cadde mortalmente ferito e la maggior parte dei suoi reggimenti furono decimati.\nFu questa la fase della battaglia pi\u00f9 critica per l'esercito di Wellington; numerose batterie dell'artiglieria francese furono portate audacemente in prima linea e, appoggiate anche dall'azione dei reparti di \"tirailleus\", mantennero un fuoco micidiale contro le linee nemiche, infliggendo perdite elevatissime. Il 30\u00ba e il 73\u00ba Reggimento britannici e il 1\u00ba Reggimento Nassau subirono un fuoco distruttivo contro le loro fila e anche i cannoni britannici furono colpiti dalle batterie francesi; il 27\u00ba Reggimento (Inniskillings) venne quasi distrutto e sub\u00ec le perdite pi\u00f9 elevate dell'intero esercito alleato; numerosi ufficiali in comando furono uccisi o feriti. Apparentemente le truppe alleate, che pure mantenevano ancora le posizioni sotto il fuoco dei cannoni francesi, non sembravano in grado di resistere ancora a lungo.\nWellington, nervoso e preoccupato, cerc\u00f2 di sostenere il morale dei suoi soldati ma in realt\u00e0 secondo le sue dichiarazioni successive alla battaglia, in quel momento era pessimista di fronte \u00abal caso pi\u00f9 disperato che avesse mai dovuto affrontare\u00bb. Sembra che nonostante la sua determinazione esteriore, il duca avesse gi\u00e0 inviato una serie di messaggi nelle retrovie per preparare la ritirata e l'evacuazione dell'esercito attraverso il porto di Ostenda; egli sul campo di battaglia avrebbe anche pronunciato in questa fase critica la famosa frase in cui invocava \u00abl'arrivo della notte o di Bl\u00fccher\u00bb. Nelle retrovie erano in fuga gruppi di sbandati che cercavano riparo nella foresta di Soignes.\nAlle 18:30 Ney ritenne possibile raggiungere la vittoria finale e mand\u00f2 subito un colonnello a chiedere a Napoleone di inviare la Guardia imperiale per lo sfondamento decisivo; tuttavia Napoleone, che in quel momento era soprattutto preoccupato per l'arrivo dei prussiani, respinse questa richiesta con la famosa frase: \u00ab\"Delle truppe? Dove dovrei prenderle? Credete che possa fabbricarne?\"\u00bb. Sfum\u00f2 cos\u00ec per i francesi la migliore occasione di vittoria sul fronte settentrionale.\nL'arrivo dei prussiani a Plancenoit.\nDopo le ripetute cariche della cavalleria pesante francese e la caduta del caposaldo di La Haye Sainte la battaglia sembrava volgere finalmente a favore di Napoleone, ma in realt\u00e0, nonostante i ricordi di alcuni ufficiali britannici che descrissero in termini drammatici la situazione del loro esercito in questa fase, la situazione dei francesi era pericolosa e incerta a causa delle perdite subite e della complessiva e crescente superiorit\u00e0 numerica del nemico grazie al continuo rafforzamento dell'esercito prussiano in arrivo. Il feldmaresciallo Bl\u00fccher aveva raggiunto le truppe del IV Corpo d'armata di B\u00fclow a Chapelle-Saint-Lambert alle ore 13:00 e aveva diretto con grande energia la marcia d'avvicinamento sollecitando i suoi soldati a \u00abnon farmi mancare la parola data al Duca!\u00bb. Dopo alcune incertezze iniziali, divenne evidente che non c'erano truppe francesi in vista e che l'avanzata poteva procedere senza opposizione in direzione del villaggio di Plancenoit sul fianco dell'esercito nemico; alle ore 16:00 le brigate Losthin e Hiller raggiunsero il \"bois de Paris\". La marcia era stata il pi\u00f9 veloce possibile per minimizzare i ritardi accumulati in giornata: un incendio a Wavre, il fango nelle strade, alcuni ingorghi delle colonne in movimento.\nAlle ore 16:30, consapevole della necessit\u00e0 di supportare rapidamente Wellington, Bl\u00fccher diede inizio all'attacco dalle due parti di Plancenoit senza attendere le altre due brigate del IV Corpo. Napoleone aveva inviato per tempo sul suo fianco le divisioni di cavalleria di Domon e Subervie e il VI Corpo di Lobau con l'ordine di formare una nuova linea ad angolo retto rispetto al I Corpo d'armata, ma sembra che i suoi ordini non fossero stati eseguiti correttamente; Lobau e le divisioni di cavalleria infatti non coprirono gli accessi al \"bois de Paris\" e si limitarono a schierarsi a protezione di Plancenoit, cedendo subito molto terreno ai prussiani. La superiorit\u00e0 numerica dei prussiani era schiacciante: il corpo d'armata del generale B\u00fclow contava uomini con 80 cannoni e dietro si stava avvicinando anche il corpo d'armata del generale von Pirch con altri soldati; il generale Lobau disponeva di uomini e 16 cannoni. I prussiani attaccarono in direzione del villaggio di Plancenoit ma incontrarono l'accanita resistenza dei reparti del VI Corpo, formati da soldati veterani di molte battaglie; solo con una manovra di aggiramento sulla sinistra, i prussiani guadagnarono terreno; la brigata francese asserragliata nel villaggio alla fine, attaccata da tre direzione dalle brigate Hiller e Ryssel e dalla cavalleria del principe Guglielmo, abbandon\u00f2 le sue posizioni. L'artiglieria prussiana inizi\u00f2 a tirare contro la linea di ritirata nemica, alcuni colpi raggiunsero anche le posizioni della Guardia dove si trovava Napoleone. Verso le 17:30 i francesi ripiegarono all'interno del villaggio di Plancenoit dove i combattimenti divennero estremamente accaniti.\nNapoleone doveva salvaguardare a ogni costo l'unica possibile via di ritirata; egli quindi fece intervenire la divisione della Giovane Guardia del generale Guillaume Philibert Duhesme sulla destra del VI Corpo del generale Lobau; i soldati della Giovane Guardia avanzarono senza sparare mentre i tamburi battevano la carica; i prussiani aprirono il fuoco dalle loro posizioni dietro le siepi e le mura. Dopo aspri scontri, i francesi riuscirono temporaneamente a stabilizzare la situazione e sloggiarono i prussiani da Plancenoit, ma il maresciallo Bl\u00fccher concentr\u00f2 il fuoco dell'artiglieria sulla citt\u00e0 e per trenta minuti i soldati della Giovane Guardia subirono il bombardamento nemico; sei battaglioni prussiani attaccarono di nuovo Plancenoit dando inizio a un'altra serie di violentissimi combattimenti. Alle ore 18:30 il VI Corpo diede segni di cedimento e il generale Lobau inizi\u00f2 a ripiegare sul fianco sinistro dello schieramento francese; alla fine Plancenoit venne occupata per la seconda volta dai prussiani e il generale Duhesme richiese con urgenza a Napoleone rinforzi per riguadagnare le posizioni perdute.\nNapoleone ritenne molto critica la situazione del suo fianco destro sotto l'attacco dei prussiani e consider\u00f2 essenziale riconquistare a tutti i costi Plancenoit; egli decise di ricorrere ad alcuni reparti della Vecchia Guardia e incaric\u00f2 il generale Charles Antoine Morand di attaccare il villaggio. L'Imperatore parl\u00f2 alle sue truppe scelte, il 1\u00ba Battaglione del 1\u00ba Reggimento granatieri e il 1\u00ba Battaglione del 2\u00ba Reggimento cacciatori, con accenti drammatici affermando che si era \u00abarrivati al momento supremo\u00bb, che bisognava \u00abaffrontare il nemico corpo a corpo\u00bb e sbaragliarlo \u00abcon la punta delle baionette\u00bb rigettandolo \u00abnel vallone [\u2026] da dove minaccia l'armata, l'Impero e la Francia\u00bb.\nIl contrattacco dei due battaglioni della Vecchia Guardia venne sferrato sotto il comando del generale Jean-Jacques Germain Pelet-Clozeau: i veterani avanzarono in formazione serrata senza sparare e con le baionette inastate; la carica raggiunse immediato successo. Mentre il generale Duhesme radunava i soldati della Giovane Guardia per partecipare al contrattacco, i battaglioni del generale Pelet entrarono da due direzioni dentro Plancenoit e in venti minuti sbaragliarono i prussiani della brigata Hiller e riconquistarono il villaggio. I soldati della Vecchia Guardia quindi proseguirono l'avanzata per seicento metri e respinsero il nemico fino alle postazioni dell'artiglieria prussiana; la Giovane Guardia prese posizione dentro Plancenoit mentre sul fianco sinistro anche i reparti del VI Corpo del generale Lobau riguadagnarono terreno contro le brigate Hacke e Losthin del corpo d'armata del generale B\u00fclow. Intorno alle 18:45 la situazione sul fianco destro napoleonico si era stabilizzata a favore dei francesi.\nUltimo attacco francese.\nAlle ore 19:30 Napoleone, rassicurato dal brillante successo della Vecchia Guardia a Plancenoit che aveva consolidato le posizioni sul fianco destro, ritenne possibile sferrare finalmente un attacco decisivo a Mont-Saint-Jean contro Wellington; in quel momento dal suo quartier generale era udibile il rumore dei cannoni del maresciallo Grouchy. Sembrava che il rombo dell'artiglieria fosse in avvicinamento e che il combattimento fosse in corso circa a due leghe e mezzo sulla destra della Belle-Alliance; questo fatto confort\u00f2 ulteriormente l'imperatore; sembrava che finalmente Grouchy stesse arrivando sul campo di battaglia principale.\nLa realt\u00e0 era molto diversa dalle ottimistiche illusioni dei comandanti francesi; il maresciallo Grouchy, impegnato in confusi e inconcludenti combattimenti con le retroguardie prussiane del III corpo d'armata del generale Thielmann nel settore di Wavre, non giunse mai a Mont-Saint-Jean. Intorno alle 16:00, mentre a Waterloo la cavalleria francese stava caricando i quadrati di Wellington, Grouchy aveva inviato il corpo d'armata del generale G\u00e9rard verso il mulino di Bierge, poco a sud di Wavre, per passare in quel punto il fiume Dyle, mentre il III Corpo di Vandamme attacc\u00f2 a Wavre. Entrambe le azioni non ottennero grandi successi contro le retroguardie prussiane e Grouchy, verso le 17:00, devi\u00f2 parte delle truppe al ponte di Limal, ancora pi\u00f9 a sud; alla fine giornata, la situazione era giunta a un punto di stallo. In quel momento Grouchy era ancora ignaro di quello che era successo a Mont-Saint-Jean.\nNapoleone decise di attaccare lungo l'intera linea e di impiegare tutta la fanteria superstite. Da Hougoumont a Papelotte, i \"tirailleurs\" moltiplicarono la loro azione per aprire la strada alle colonne d'attacco; il generale d'Erlon port\u00f2 avanti i reparti ancora efficienti delle divisioni Donzelot, Allix e Marcognet che attaccarono energicamente, mentre il generale Reille non riusc\u00ec a mandare in linea molte truppe. L'imperatore fece entrare in azione le ultime batterie della riserva d'artiglieria ancora disponibili e i cannoni continuarono a tirare fino alla fine contro la cresta. Lo sfondamento decisivo, cui l'imperatore mirava sin dal mattino, poteva tuttavia essere realizzato solamente impiegando contro il centro delle linee nemiche quei battaglioni della Guardia imperiale ancora disponibili, che costituivano l'ultima riserva fresca a disposizione.\nIl periodo pi\u00f9 favorevole per i francesi tuttavia era gi\u00e0 passato; Wellington, informato dell'imminente attacco da un capitano di cavalleria francese disertore, aveva avuto il tempo di rafforzare il centro del suo schieramento facendo affluire tutte le riserve ancora disponibili e richiamando reparti dagli altri settori. Mentre le brigate britanniche Adam e Maitland venivano riportate in prima linea, giunsero sul posto le brigate tedesche du Plat e William Hackett e soprattutto l'intera divisione belga-olandese Chass\u00e8; anche la cavalleria di Vivian e Vandeleur dall'ala sinistra si trasfer\u00ec verso la strada maestra.\nDei trentasette battaglioni di riserva disponibili, tolti quelli gi\u00e0 impiegati contro i prussiani e i due battaglioni del 1\u00ba Reggimento granatieri lasciati a La Belle Alliance per garantire un estremo caposaldo, Napoleone aveva ancora disponibili per l'attacco finale undici battaglioni della Vecchia Guardia, poco pi\u00f9 di seimila soldati veterani. L'imperatore in un primo tempo guid\u00f2 personalmente la marcia di avvicinamento dei suoi reparti scelti, quindi affid\u00f2 al maresciallo Ney la conduzione diretta dell'attacco che sarebbe stato sferrato in prima linea da sei battaglioni del 3\u00ba e 4\u00ba Reggimento cacciatori e del 3\u00ba e 4\u00ba Reggimento granatieri, la cosiddetta \"Moyenne Garde\", a cui sarebbe seguito un secondo scaglione con altri tre battaglioni del 2\u00ba Reggimento granatieri e del 1\u00ba e 2\u00ba Reggimento cacciatori. La Vecchia Guardia avanz\u00f2 lentamente in formazione a quadrato per poter respingere un eventuale attacco della cavalleria britannica; sembra tuttavia che Ney fece deviare erroneamente verso sinistra i battaglioni, esponendoli al fuoco laterale; inoltre i reparti della Vecchia Guardia, schierati a scaglioni e non in colonna, persero l'allineamento ed entrarono in combattimento separati perdendo parte della loro potenza d'urto.\nL'avanzata della Vecchia Guardia avvenne sotto il fuoco a mitraglia dell'artiglieria britannica che colp\u00ec i quadrati di fronte e di fianco; nonostante le perdite, i francesi serrarono i ranghi e continuarono ad avanzare sotto la guida dei loro ufficiali; ogni battaglione era comandato da un generale: al 3\u00ba granatieri i generali Friant e Porret de Morvan, al 4\u00ba granatieri il generale Harlet, al 3\u00b0 cacciatori i generali Michel e Mallet, al 4\u00b0 cacciatori il generale Henrion; Ney si affianc\u00f2 a piedi, dopo avere avuto il quinto cavallo della giornata abbattuto sotto di lui, al generale Friant.\nI primi a venire a contatto con i difensori furono sulla destra i due battaglioni di granatieri; i francesi sembrarono inizialmente avere la meglio e, dopo aver superato la debole resistenza delle truppe di Brunswick, raggiunsero due batterie britanniche e quindi costrinsero alla ritirata due reggimenti della brigata Colin Halkett; il generale Friant, ferito ed evacuato nelle retrovie, riport\u00f2 notizie ottimistiche all'imperatore. Gli anglo-alleati fecero intervenire tempestivamente le riserve: il principe d'Orange guid\u00f2 personalmente un contrattacco con un battaglione del reggimento von Kruse; il principe cadde ferito ma l'assalto ferm\u00f2 l'avanzata dei granatieri; inoltre i reggimenti 30\u00b0 e 73\u00b0 britannici riuscirono a costituire un nuovo schieramento e, sostenuti dal fuoco di una batteria olandese, inflissero dure perdite ai francesi. Anche gli altri due reggimenti della brigata Colin Halkett, il 33\u00ba e il 69\u00ba, attaccati dal 4\u00ba granatieri rischiarono di crollare; il generale Halkett venne gravemente ferito, ma alla fine i britannici arrestarono l'avanzata nemica. Dopo alcuni minuti di fuoco di fucileria, i due reparti della Vecchia Guardia furono infine sconfitti e costretti alla ritirata dal decisivo intervento della brigata Ditmers della divisione belga-olandese Chass\u00e8, che contrattacc\u00f2 alla baionetta sul fianco dei quadrati francesi.\nMentre avveniva questo combattimento, sulla sinistra, i due battaglioni del 3\u00ba Reggimento cacciatori risalirono il pendio in massa compatta e inizialmente non incontrarono ostacoli da parte della fanteria e giunsero fino al margine della strada infossata pur subendo perdite per il fuoco dei cannoni nemici. A questo punto tuttavia si trovarono improvvisamente di fronte circa soldati britannici della brigata Guardie del generale Maitland che erano rimaste fino a quel momento al riparo sdraiati a terra. Al comando dei loro ufficiali, i soldati britannici scattarono in piedi e, schierati su quattro file, aprirono il fuoco che a distanza ravvicinata si rivel\u00f2 devastante: il mito vuole che Wellington diede l'ordine gridando \u00abAlla carica! \u2013 Guardie in piedi , dategli addosso!\u00bb, ma in realt\u00e0 il Duca disse \u00abAvanti Maitland. Adesso tocca a voi!\u00bb.\nI cacciatori della Guardia subirono immediatamente circa trecento perdite sotto il fuoco della fanteria britannica e il generale Michel cadde mortalmente ferito. I francesi, sorpresi dall'improvvisa azione nemica e ridotti a poco pi\u00f9 di un battaglione, non cercarono di proseguire l'avanzata e caricare, ma rimasero fermi sul posto per circa dieci minuti cercando di rispondere al fuoco e subendo nuove perdite. Sottoposti al tiro anche di due batterie di cannoni e caricati dalle truppe britanniche delle Guardie, i soldati del 3\u00b0 cacciatori ben presto si disgregarono e ripiegarono nella confusione; i britannici tuttavia che erano scesi gi\u00f9 per il pendio, vennero minacciati sul fianco dall'arrivo del battaglione del 4\u00b0 cacciatori che, schierato in quadrato, risaliva lentamente sull'estrema sinistra. Le truppe del generale Maitland ripiegarono verso la cresta dove si schierarono nuovamente in linea, mentre i cacciatori della Vecchia Guardia ripresero l'avanzata sotto il fuoco nemico. L'artiglieria britannica schierata nella zona colp\u00ec pesantemente le truppe francesi che riuscirono ugualmente a raggiungere la strada infossata e a superare le siepi; a questo punto tuttavia la situazione dell'ultimo quadrato della Vecchia Guardia divenne critica: le Guardie di Maitland ripresero un fitto fuoco di fila frontale, mentre sui fianchi francesi entrarono in azione la brigata Adam, i resti della brigata Colin Halkett e gli hannoveriani della brigata William Halkett.\nI francesi cercarono di resistere sulle posizioni raggiunte e risposero al fuoco, ma subirono crescenti perdite e il generale Mallet venne gravemente ferito; sembra che l'intervento sul fianco sinistro francese da parte del 52\u00ba Reggimento fanteria dell'Oxfordshire guidato dall'energico colonnello Colborne abbia accelerato il crollo finale della Vecchia Guardia; entro pochi minuti anche l'ultimo quadrato francese si disgreg\u00f2 e ripieg\u00f2 in rotta lungo il pendio. L'attacco finale francese era fallito con la perdita di soldati tra morti e feriti, tra cui sessanta ufficiali; i resti della Vecchia Guardia cercarono in un primo momento di ritirarsi con ordine e ridiscesero dalla strada infossata, ma la vista della sconfitta di quelle truppe scelte, ritenute invincibili, scosse in modo decisivo il morale della fanteria francese; si diffuse rapidamente lo stupore e poi il panico; si udirono tra le file francesi le grida \"La Garde recule\", lo sbandamento si estese velocemente lungo tutto lo schieramento di Napoleone.\nLa disfatta francese.\nLa situazione generale dei francesi si era gi\u00e0 fortemente aggravata ancor prima del disperato attacco finale della Guardia a causa della comparsa e dell'attacco, nella zona di Papelotte, degli elementi di punta del I Corpo d'armata prussiano del generale Hans Ernst Karl von Zieten contro il precario fianco destro dello schieramento francese. Partite da Wavre alle ore 12:00, queste forze prussiane avevano incontrato grandi difficolt\u00e0 durante la marcia per gli ingorghi con le altre colonne in movimento e per la mancanza di buone strade attraverso il bosco di Rixensart; di conseguenza il generale Zieten era arrivato con le avanguardie a Ohain solo alle ore 18:00. Inoltre, il generale Zieten ricevette notizie disastrose sull'andamento della battaglia e, temendo di rimanere isolato di fronte alla presunta ritirata dei britannici, in un primo momento decise di deviare verso sud per collegarsi con le truppe del generale B\u00fclow verso Plancenoit. Fu il barone von M\u00fcffling che convinse Zieten a cambiare i suoi piani; egli afferm\u00f2 che \u00ab\"la battaglia \u00e8 perduta se il I corpo non soccorre il Duca\"\u00bb; alle ore 19:30, proprio mentre la Guardia Imperiale incominciava il suo attacco finale, le truppe prussiane di testa del I Corpo sbucarono finalmente da Smohain e attaccarono il fianco destro francese a Papelotte.\nQuando Napoleone vide le colonne di Zieten in arrivo, per non demoralizzare le truppe che stavano conducendo l'attacco finale, ordin\u00f2 di diffondere la notizia che si trattava dei reparti di Grouchy, ma l'espediente fu di breve durata e non pot\u00e9 impedire che il panico, dopo che la Guardia era stata battuta, si propagasse in tutto l'esercito. In realt\u00e0 le truppe prussiane del I Corpo d'armata che attaccarono da Smohain verso Papelotte erano numericamente deboli dopo le perdite nelle precedenti battaglie; si trattava solo della brigata Steinmetz e di una parte della cavalleria del generale R\u00f6del; inoltre si verificarono alcuni incidenti con scontri a fuoco per errore tra prussiani e britannici. Nonostante queste difficolt\u00e0 l'attacco prussiano raggiunse subito il successo: i reparti della divisione Durutte cedettero a Papelotte e La Haye. Tra le truppe francesi, stanche ed esasperate dalla lunga battaglia, sconvolte per la sconfitta della Vecchia Guardia e per l'arrivo dei prussiani da una direzione da cui attendevano gli aiuti di Grouchy, si diffusero voci di \u00abtradimento\u00bb; le grida dei soldati \u00ab\"si salvi chi pu\u00f2!\"\u00bb e \u00ab\"sono troppi!\"\u00bb, segnalarono l'inizio del disfacimento irreversibile dell'armata in rotta. I tentativi disperati del maresciallo Ney di radunare le truppe e organizzare la resistenza non ottennero alcun risultato.\nWellington colse l'occasione per mandare le brigate di cavalleria leggera di Vivian e Vandeleur a disperdere quello che rimaneva dei battaglioni della Guardia, poi l'intera linea alleata si gett\u00f2 in avanti all'assalto, mentre i prussiani sempre pi\u00f9 numerosi accorrevano sul campo di battaglia.\nNapoleone cap\u00ec subito che la battaglia era persa. Egli, dopo aver cercato invano di impedire la fuga del suo esercito, non pot\u00e9 fare altro che rallentare l'avanzata nemica per proteggere la ritirata delle truppe in rotta; l'imperatore cerc\u00f2 di controllare la situazione con i tre battaglioni della Vecchia Guardia che erano stati tenuti in seconda linea al momento dell'attacco finale; il 2\u00ba Battaglione del 1\u00ba Reggimento cacciatori, del 2\u00ba Reggimento granatieri e del 2\u00ba Reggimento cacciatori, al comando dei generali Cambronne, Roguet e Christiani, vennero schierati rapidamente in quadrati e disposti circa cento metri a sud di La Haye Sainte. Gli squadroni di cavalleria di scorta all'imperatore operarono delle cariche disperate per frenare la cavalleria britannica del generale Vivian che, dopo aver evitato i quadrati, disgreg\u00f2 le colonne in fuga della fanteria francese. I quadrati della Vecchia Guardia riuscirono a respingere la cavalleria ma subirono pesanti perdite sotto il tiro della fanteria delle brigate Adam e William Hackett e dell'artiglieria; alla fine Napoleone ordin\u00f2 la ritirata e i quadrati iniziarono a marciare verso le alture della Belle-Alliance.\nLa linea francese era crollata anche a nord di Plancenoit; le due divisioni del VI Corpo d'armata di Lobau furono attaccate di fronte dalle brigate Losthin e Hacke del IV Corpo prussiano, sostenute dalla cavalleria del principe Guglielmo, e vennero aggirate da nord dalla brigata Steinmetz e dai reparti a cavallo del generale R\u00f6del che, dopo aver sbaragliato la divisione Durutte, avanzavano in massa verso sud. La Giovane Guardia e due battaglioni della Vecchia Guardia nel frattempo si erano asserragliati dentro Plancenoit al comando dei generali Morand, Pelet e Duhesme e si batterono con grande determinazione per coprire la linea di ritirata francese; le brigate prussiane Ryssel, Hiller e Tippelskirch non riuscirono al primo assalto a conquistare il villaggio, che si incendi\u00f2 sotto i colpi dell'artiglieria. Il secondo assalto, diretto personalmente dal generale von Gneisenau, diede luogo a scontri sanguinosi e accaniti in mezzo agli incendi delle case; un battaglione della Giovane Guardia si difese dentro il cimitero a oltranza prima di essere totalmente distrutto; i soldati prussiani dimostrarono grande ostinazione e odio verso i francesi; il 25\u00ba Reggimento del maggiore von Witzleben riusc\u00ec ad aggirare le posizioni nemiche e penetrare nel villaggio da sud. Alla fine, alle ore 21:15, i prussiani in grande superiorit\u00e0 numerica ebbero la meglio conquistando Plancenoit ormai devastata dopo cruenti combattimenti ravvicinati nelle case, nelle strade e nei granai; i francesi superstiti ripiegarono in disordine verso Le Caillou dopo aver abbandonato l'artiglieria.\nMentre le masse sbandate francesi rifluivano in rotta lungo la strada maestra, la Vecchia Guardia svolse un'ottima azione di retroguardia, dimostrando grande valore in quei momenti di caos. I quattro battaglioni superstiti marciarono ordinatamente verso la Belle-Alliance, respingendo continui attacchi e sostenendo l'intenso fuoco del nemico; a causa delle continue perdite, si dovette riorganizzare lo schieramento su due ranghi in formazione triangolare e ogni cinquanta metri gli ufficiali fermavano la marcia per respingere le cariche nemiche e rettificare le file; la Vecchia Guardia si ritirava isolata, circondata dai nemici mentre il resto dell'armata si disgregava completamente. Il generale Pierre Cambronne, del 1\u00ba Reggimento cacciatori della Vecchia Guardia, entr\u00f2 nella storia pronunciando la famosa parola \u00ab\"Merde!\"\u00bb alla richiesta di resa di un ufficiale britannico, prima di cadere gravemente ferito al viso ed essere catturato incosciente sul campo di battaglia.\nLa famosa frase enfatica: \u00ab\"la Guardia muore ma non si arrende\"\u00bb, attribuita ugualmente a Cambronne, \u00e8 probabilmente un mito. Il generale William Hackett riferisce nei suoi ricordi di avere catturato personalmente il generale Cambronne che cercava di fuggire, ma questa versione \u00e8 stata ritenuta completamente inattendibile dallo storico Henry Houssaye che conferma che il generale francese venne raccolto incosciente sul campo di battaglia. Nonostante il loro coraggio e la loro orgogliosa combattivit\u00e0, i quadrati della Vecchia Guardia non avevano alcuna possibilit\u00e0 di fermare la rotta; circondati, bersagliati dal fuoco dell'artiglieria, caricati dalla cavalleria nemica, attaccati da tutte le parti, i quadrati progressivamente si disgregarono durante la ritirata e alla fine i soldati si dispersero. Dopo la disgregazione della maggior parte dei battaglioni della Guardia tra Hougoumont e la Belle-Alliance, il 2\u00ba Battaglione del 3\u00ba Reggimento granatieri, guidato dal generale Roguet, fu l'ultimo a resistere prima di sciogliersi a sua volta in piccoli gruppi.\nI soldati della Guardia cercarono di raggiungere la fattoria di Ronsomme, dove Napoleone aveva organizzato un punto di raduno con i soldati dei due battaglioni del 1\u00ba granatieri della Vecchia Guardia, che durante la battaglia erano rimasti come ultima riserva. Mentre l'imperatore e i suoi generali, tra cui Soult, Ney, Bertrand e La Bedoyere, entravano nel quadrato del 1\u00ba Battaglione, i veterani, al comando del generale Petit, respinsero tutti gli attacchi, coprirono il riflusso degli altri soldati della Guardia e impedirono anche con le armi che gli sbandati dell'esercito disgregassero quest'ultimo ridotto. Alle ore 21:30 Napoleone ordin\u00f2 la ritirata e i due battaglioni ripiegarono ordinatamente ai due lati della strada maestra fino a Le Caillou dove si congiunsero con il 1\u00ba Battaglione dei cacciatori della Guardia, che aveva difeso questa posizione contro gli attacchi dei prussiani provenienti da Plancenoit.\nL'inseguimento prussiano.\nPoco dopo le 21:00 davanti alla locanda di La Belle Alliance si incontrarono i due comandanti alleati; Wellington ricord\u00f2 cos\u00ec l'incontro con Bl\u00fccher: \u00abEravamo ambedue a cavallo; tuttavia egli mi abbracci\u00f2 esclamando: \"Mein lieber kamerad\" (mio caro compagno) e poi \"Quelle affaire!\" (che impresa!), pressoch\u00e9 tutto ci\u00f2 che egli conosceva della lingua francese\u00bb; secondo l'opinione generale in questa occasione Bl\u00fccher avrebbe proposto di chiamare la vittoria con il nome della fattoria de La Belle Alliance, ma Wellington insistette sul nome di Waterloo, dove aveva il suo quartier generale. Wellington afferm\u00f2 in seguito che l'incontro con il feldmaresciallo prussiano avvenne solo alle ore 23:00 vicino a Genappe, ma questa versione \u00e8 smentita dagli altri testimoni; secondo lo storico Henry Houssaye, il Duca avrebbe diffuso una versione errata dei fatti per minimizzare il ruolo dei prussiani nella vittoria.\nL'esercito di Wellington partecip\u00f2 inizialmente all'inseguimento dei francesi, ma furono i prussiani di von Gneisenau a proseguire fino oltre Frasnes-lez-Gosselies. Il bottino fino a quel momento comprendeva l'intera artiglieria napoleonica, pi\u00f9 di mille carri e cassoni portamunizioni e un gran numero di prigionieri. I prussiani condussero l'inseguimento dell'esercito francese in rotta con grande accanimento, Bl\u00fccher ordin\u00f2 di non dare tregua; i soldati prussiani, estremamente ostili ai francesi, si abbandonarono a episodi di ferocia con eliminazione sommaria di prigionieri e il panico si diffuse tra i superstiti; anche Victor Hugo evidenzier\u00e0 la spietatezza e l'implacabilit\u00e0 dei prussiani durante l'inseguimento. Ben presto le truppe prussiane fecero irruzione a Le Caillou; il villaggio venne incendiato e i feriti francesi morirono bruciati o uccisi a colpi di baionetta; anche il chirurgo capo dell'armata francese, il famoso Dominique-Jean Larrey, fu catturato e, scambiato erroneamente per Napoleone, rischi\u00f2 di essere immediatamente fucilato dai prussiani.\nIl generale von Gneisenau continu\u00f2 l'inseguimento con grande determinazione durante tutta la notte successiva alla battaglia e fu in questa fase che i francesi in rotta nel panico abbandonarono la maggior parte dei loro cannoni che furono catturati dai prussiani. In un primo momento Napoleone, che a Le Caillou, completamente esausto era salito sulla carrozza imperiale, aveva sperato di radunare le truppe a Genappe, ma nell'abitato si diffuse subito la massima confusione tra i soldati sbandati che cercavano di passare l'unico ponte sul fiume Dyle; l'imperatore rischi\u00f2 addirittura di essere catturato e dovette abbandonare in tutta fretta la carrozza imperiale e fuggire a cavallo con una piccola scorta. I prussiani del 15\u00ba reggimento, guidati dal maggiore von Keller, si impadronirono dell'intero corteo delle carrozze imperiali, del tesoro in oro e diamanti presente nelle vetture e di alcuni trofei dell'imperatore, tra cui una spada, vestiti e cappello di ricambio, e alcune medaglie.\nNapoleone sperava ancora di incontrare a Quatre-Bras la divisione Girard, rimasta indietro a Ligny, per stabilire un punto di raduno generale; quando l'Imperatore giunse a Quatre-Bras le truppe della divisione non erano ancora arrivate, perci\u00f2 la ritirata continu\u00f2 fino al 19 giugno attraverso Charleroi e Philippeville; entro la mattina del 19 ogni contatto con gli inseguitori era stato finalmente interrotto e Napoleone, che ancora scriveva che \u00abnon \u00e8 tutto perduto\u2026 c'\u00e8 ancora tempo per rimediare la situazione\u00bb, ordin\u00f2 a Soult di far riposare e riorganizzare i superstiti mentre lui proseguiva per Parigi, dove sperava di organizzare una campagna difensiva.\nNonostante la crescente disgregazione dell'esercito e il cedimento morale tra le truppe, in realt\u00e0 i francesi non vennero completamente travolti; alcuni reparti si batterono con grande determinazione per coprire la ritirata e mantenere l'ordine tra le file; in particolare \u00e8 significativo che i prussiani e i britannici non riuscirono a conquistare neppure un'insegna del nemico nel corso del drammatico inseguimento; tutte le aquile dei reggimenti, tranne le due insegne perse durante la carica della cavalleria britannica nella prima fase della battaglia, vennero salvate dai soldati francesi.\nConseguenze.\nA Wavre, Grouchy ricevette la notizia della sconfitta di Napoleone solamente alle 10:30 del 19 giugno. Durante la notte i francesi erano riusciti ad allargare la testa di ponte e, grazie alla netta superiorit\u00e0 numerica, avevano obbligato il III Corpo d'armata del generale prussiano Johann von Thielmann a ritirarsi dalla citt\u00e0. La vittoria fu inutile; Grouchy ordin\u00f2 subito la ritirata e riusc\u00ec a ripiegare con abilit\u00e0, rientrando in Francia il 21 giugno, dopo essere sfuggito all'inseguimento prussiano.\nNel campo di battaglia di Waterloo giacevano, tra morti e feriti, soldati alleati (oltre britannici, di Brunswick e di Nassau e oltre belgi e olandesi), prussiani e francesi; questi ultimi ebbero anche prigionieri e quasi altrettanti disertarono nei giorni seguenti. In totale, sul campo di battaglia caddero morti o feriti pi\u00f9 di uomini. Gli alleati e i prussiani avevano cominciato la campagna con una netta superiorit\u00e0 numerica, per cui sopportarono meglio le perdite.\nNella relazione della battaglia che compil\u00f2 la mattina del 19 giugno per Henry Bathurst, Segretario di Stato per la Guerra e le Colonie, Wellington lod\u00f2 con misura l'operato dei suoi uomini e dei suoi ufficiali ed elogi\u00f2 anche i prussiani. La notizia della vittoria arriv\u00f2 a Londra la sera del 21 giugno, pi\u00f9 o meno quando inizi\u00f2 a diffondersi, con sentimenti ovviamente opposti, anche a Parigi. Nella capitale Napoleone era al lavoro per organizzare un nuovo esercito prendendo misure d'emergenza, ma il Parlamento francese gli era apertamente ostile e alla fine si risolse, il 23 giugno, a presentare un nuovo atto d'abdicazione, lasciando le sorti della Francia al governo provvisorio di Joseph Fouch\u00e9.\nGrouchy, dal 26 giugno nuovo comandante dell'esercito al posto di Soult, entr\u00f2 a Parigi il 29 giugno con circa superstiti, tallonato a breve distanza da Bl\u00fccher e, pi\u00f9 da lontano, da Wellington. La situazione militare della Francia non era del tutto disastrosa, come dimostrano i successi delle truppe dislocate lungo il Reno, nel Giura e presso le Alpi, nonch\u00e9 il successo del generale Exelmans nella battaglia di Rocquencourt contro i prussiani, ma alla lunga la superiorit\u00e0 numerica dei coalizzati fece il suo effetto e ogni resistenza armata cess\u00f2 entro la fine di luglio. L'8 luglio, intanto, Luigi XVIII aveva fatto ritorno al Palazzo delle Tuileries, preceduto dai prussiani di Bl\u00fccher che avevano varcato i confini parigini il 4 luglio. Napoleone, che il 29 giugno era partito per Rochefort nella speranza di trovare un veliero con cui fuggire in America, fu bloccato dalla Royal Navy e il 15 luglio si consegn\u00f2 al capitano Frederick Maitland della marina britannica; fu infine deportato nella remota isola di Sant'Elena, dove mor\u00ec sei anni dopo.\nBl\u00fccher, tornato in Prussia in ottobre, pass\u00f2 il resto della propria vita tra Berlino e Breslavia, dove si dedic\u00f2 alla tenuta di famiglia e al figlio malato; mor\u00ec nel 1819 all'et\u00e0 di settantasette anni. Per Wellington, Waterloo signific\u00f2 l'inizio di una vivace vita politica che lo ricompens\u00f2 con numerose cariche pubbliche, tra cui quella di comandante supremo delle forze armate britanniche e di primo ministro. Mor\u00ec nel 1852, a ottantatr\u00e9 anni.\nValutazioni conclusive.\nNe \"Il Memoriale di Sant'Elena\" Napoleone espresse le sue considerazioni sulla battaglia di Waterloo, confermando di aver ritenuto la situazione molto favorevole e di aver creduto in una facile vittoria. L'Imperatore critic\u00f2 aspramente i suoi avversari; Bl\u00fccher e Wellington, sorpresi dalla sua strategia, avrebbero commesso gravi errori strategici e in particolare il generale britannico avrebbe, secondo Napoleone, disposto le sue truppe in una posizione pericolosa e non avrebbe mostrato alcuna abilit\u00e0 tattica; la sua sconfitta nella battaglia, senza l'arrivo dei prussiani sarebbe stata certa; Wellington \u00abdovrebbe accendere un bel cero a Bl\u00fccher\u00bb, i suoi errori \u00abfurono enormi\u00bb e i suoi ordini \u00abpenosi\u00bb, mentre \u00abammirevoli\u00bb furono le truppe britanniche. In conclusione, Napoleone nel memoriale lod\u00f2 le truppe francesi \u00abche non si batterono mai meglio\u00bb e non ammise di aver commesso gravi errori tattici o strategici; in pratica la sconfitta sarebbe stata dovuta soprattutto all'incomprensibile comportamento dei suoi luogotenenti, in particolare i marescialli Ney e Grouchy.\nGli storici moderni non hanno accolto completamente l'interpretazione napoleonica dell'esito della breve campagna di Waterloo e anche gli autori francesi non negano alcuni evidenti errori dell'imperatore; Jean Tulard afferma che gli errori di Napoleone sono innegabili, mentre Henri Lachouque, uno dei maggiori storici militari dell'epopea napoleonica, afferma che la responsabilit\u00e0 ultima della sconfitta non pu\u00f2 che spettare al comandante supremo malgrado le deficienze esecutive dei suoi luogotenenti. Lo storico francese in particolare evidenzia come il comportamento di Napoleone nella sua ultima campagna fu spesso in contrasto con i suoi stessi principi strategici; egli perse tempo in alcune occasioni decisive, accett\u00f2 di combattere sul campo di battaglia scelto dall'avversario, non concentr\u00f2 tutte le forze disponibili. Secondo Lachouque, in realt\u00e0 Napoleone mostr\u00f2 esitazioni e comp\u00ec errori soprattutto perch\u00e9 egli aveva ormai perso fiducia nella sua fortuna e nel suo destino; anche Georges Lefebvre rimarca, oltre al declino della salute fisica dell'imperatore, i suoi dubbi sul successo della sua ultima impresa. Jacques Bainville descrive il carattere disperato per i francesi della fase finale della battaglia, la loro \u00absepolcrale\u00bb disfatta nella \u00abcupa pianura\u00bb (\"morne plaine\") di Waterloo, i loro drammatici eroismi e i cedimenti di fronte all'incolmabile superiorit\u00e0 del nemico; elenca \u00abdimenticanze e distrazioni incredibili\u00bb che pregiudicarono l'esito della campagna che egli peraltro ritiene \u00abpersa in partenza\u00bb; lo storico francese descrive il comportamento di Napoleone oscillante tra temeraria sicurezza ed eccessiva prudenza. In conclusione Bainville ritiene che \u00abniente riusc\u00ec perch\u00e9 niente doveva riuscire\u00bb a causa soprattutto della mutevolezza dello spirito dell'imperatore e per la sua \u00absegreta disperazione\u00bb. Anche lo storico britannico David G. Chandler, che pure non esenta da colpe Grouchy, Ney e Soult, ritiene in ultima analisi che \u00abfu Napoleone in persona a scegliere questi tre comandanti, nonch\u00e9 i componenti del suo stato maggiore, quindi la responsabilit\u00e0 globale va attribuita a lui\u00bb e, in relazione all'attacco a Hougoumont, all'avanzata del I Corpo d'armata in formazione tattica superata, alle deleterie cariche della cavalleria e al ritardato contrasto dell'attacco prussiano a Plancenoit, \u00ablo si pu\u00f2 criticare perch\u00e9 non intervenne subito al momento giusto per dare una svolta diversa alla battaglia\u00bb.\nHenry Houssaye, massimo storico francese della battaglia di Waterloo, fornisce un'interpretazione diversa del comportamento di Napoleone sul campo di battaglia: egli afferma che il piano dell'imperatore di massiccio attacco frontale al centro delle linee nemiche era in pratica il solo che garantisse, in caso di successo, una vittoria schiacciante e decisiva. Inoltre l'autore francese confuta la classica immagine di Napoleone a Waterloo, descritto come abulico, sofferente, confuso; al contrario, basando la sua analisi su un preciso riscontro cronologico delle disposizioni e dei movimenti dell'imperatore, Houssaye conclude affermando che in realt\u00e0 Napoleone cerc\u00f2 disperatamente fino all'ultimo di raggiungere la vittoria, intervenendo costantemente nell'azione tattica per rimediare agli errori dei generali e controllando tutte le fasi della battaglia pi\u00f9 strettamente che nelle precedenti campagne; egli lott\u00f2 contro le crescenti difficolt\u00e0 e tent\u00f2 di fare fronte al progressivo fallimento di tutti i suoi piani, causato soprattutto dalla deplorevole azione esecutiva dei suoi subordinati.\nLo storico britannico Chandler, invece, afferma che l'azione di comando di Wellington \u00abnelle fasi decisive fu superiore a quello del suo avversario\u00bb; \u00abil duca era inferiore a Bonaparte nelle scelte strategiche di fondo, ma superiore in alcuni accorgimenti tattici\u00bb, inoltre \u00abfu per tutto il giorno totalmente concentrato su quanto accadeva intorno a lui, senza mostrare un attimo di stanchezza, sempre straordinariamente attivo ed energico\u00bb. L'autore britannico non trascura alcuni errori del comandante in capo alleato: la decisione di inviare una parte delle sue forze lontano dal campo di battaglia lo priv\u00f2 di parecchi uomini che avrebbero potuto rivelarsi utili in assenza dei prussiani. La cavalleria pesante britannica, impiegata incautamente, sub\u00ec ingenti perdite, cos\u00ec come venne decimata la brigata di Bylandt, schierata in una posizione troppo esposta all'artiglieria francese; non rifornire di munizioni il maggiore Baring fu la causa principale della caduta di La Haye Sainte. Tuttavia, secondo Chandler, \u00abil coraggio e la tenacia di Wellington \u2013 e delle truppe alleate di diverse nazionalit\u00e0 al suo comando [\u2026] \u2013 contribuirono in misura determinante alla vittoria\u00bb. I giudizi delle fonti francesi invece sono molto pi\u00f9 critici sul comandante britannico; Robert Margerit arriva al punto di definirlo \u00abgenerale dei pi\u00f9 ordinari\u00bb e \u00abstratega dilettante\u00bb.\nChandler, pur esaltando come la gran parte degli storici britannici, l'azione dei comandanti e delle truppe britanniche, ammette peraltro che la battaglia di Waterloo non sarebbe stata vinta dai coalizzati senza l'intervento dei prussiani. Per molti studiosi tedeschi l'esercito di Bl\u00fccher sarebbe stato l'elemento decisivo della vittoria; alcuni storici britannici invece ne sminuiscono l'apporto dato alla battaglia; in realt\u00e0 nessuno dei due comandanti avrebbe potuto prevalere da solo contro Napoleone. Secondo Chandler, Bl\u00fccher \u00abnon valeva quanto Napoleone o Wellington, n\u00e9 per doti intellettuali n\u00e9 per competenza professionale\u00bb, ma mantenne a ogni costo la promessa fatta a Wellington di inviare aiuti, inoltre fu di grande stimolo per i suoi uomini durante la marcia di avvicinamento. Il generale von Gneisenau, capo di stato maggiore, non nutriva invece altrettanta fiducia nei britannici; durante la marcia verso Mont-Saint-Jean, Gneisenau \u00abimpart\u00ec ordini vaghi, lasciando ai suoi generali ampi margini di discrezionalit\u00e0\u00bb. Chandler considera molto importante il ruolo del barone von M\u00fcffling.\nLo storico russo Evgenij Viktorovi\u010d T\u00e0rle invece ha enfatizzato il ruolo dei prussiani che egli considera decisivo; l'autore afferma che le capacit\u00e0 militari di Napoleone si dimostrarono ancora superiori anche nel 1815 e ritiene che la sconfitta dell'esercito britannico sarebbe stata certa senza la \u00abperseveranza di Bl\u00fccher\u00bb, che \u00absalv\u00f2 Wellington dall'imminente, terribile, disfatta\u00bb.\nIl campo di battaglia oggi.\nGrazie a una legge belga che lo protegge, il campo di battaglia di Waterloo \u00e8 cambiato poco dal 18 giugno 1815. Arrivando tramite la strada nazionale N5, sul percorso della vecchia Philippeville-Bruxelles via Charleroi, \u00e8 immediatamente visibile la collina del leone (\"butte du lion\"), innalzata nel 1820 da Guglielmo I dei Paesi Bassi che in cima vi fece collocare, per l'appunto, la statua di un leone. La salita \u00e8 possibile passando per il centro turistico sito ai suoi piedi, dove si trova anche una rotonda con un grande murale circolare che raffigura la prima carica di Ney contro i quadrati alleati. Dalla cima di questo rilievo artificiale, situato circa al centro dello schieramento alleato, si scorge tutto il campo di battaglia; il viottolo che prosegue fino a incrociarsi con la strada per Bruxelles (dove Wellington schier\u00f2 i suoi soldati) \u00e8 diventato una strada carrozzabile, ma sul lato ovest, bench\u00e9 asfaltato, \u00e8 ancora stretto come nel 1815. Di fronte al panorama ai piedi della collina \u00e8 possibile visitare il museo delle cere.\nSono stati posizionati cinque punti d'osservazione per aiutare a comprendere meglio lo svolgimento della battaglia. Il punto d'osservazione numero 1 si trova circa 150 metri a est dell'incrocio, nella zona che fu teatro del primo attacco del corpo d'armata di D'Erlon; questa parte di terreno \u00e8 stata alterata dai lavori di creazione della collina del leone, per cui oggi il pendio che guarda verso sud non \u00e8 ripido quanto lo era allora, e non \u00e8 pi\u00f9 possibile vedere il campo di battaglia come lo vide Wellington dall'olmo (peraltro fatto a pezzi e venduto come souvenir dopo la battaglia); per capire quale fosse il livello originario del terreno, occorre guardare la sommit\u00e0 di un monticello posto a lato della strada per Bruxelles, dove \u00e8 stato posto un monumento al tenente colonnello Alexander Gordon, aiutante di campo di Wellington colpito a morte vicino a La Haye Sainte. Altri monumenti situati nei pressi dell'incrocio ricordano i caduti belgi, gli hannoveriani e il generale Picton.\nIl punto d'osservazione numero 2 coincide con La Haye Sainte, o meglio, dal momento che la fattoria \u00e8 ancora propriet\u00e0 di cittadini privati, con il punto al lato opposto della strada; riparata dopo la battaglia, La Haye Sainte \u00e8 cambiata ben poco dal 1815: il cortile \u00e8 lambito a destra dall'abitazione e a sinistra dalla cascina, unite sul lato di fondo da una serie di stalle, mentre il lato verso la strada \u00e8 chiuso da un alto muro. Il meno cambiato di tutti \u00e8 forse il punto d'osservazione numero 3, situato sul viottolo che dalla collina del leone prosegue verso ovest; qui si verificarono le cariche della cavalleria francese e della Guardia imperiale di Napoleone.\nAndando verso ovest dalla collina del leone, una volta il viottolo dove si attestarono le truppe alleate scendeva entro una profonda infossatura fino alla strada per Nivelles, ma l'ultimo tratto \u00e8 stato distrutto dall'autostrada, ora superata da un ponte; prima del ponte si incrociano due sentieri: uno, probabilmente nelle stesse condizioni in cui si trovava nel 1815, si dirama sulla sinistra fino a La Belle Alliance, un altro termina a Hougoumont, vale a dire al punto d'osservazione numero 4. Entrando nel cortile (il vecchio portone di legno \u00e8 scomparso) la grande cascina si trova sulla destra, mentre la casa padronale, distrutta dal fuoco della battaglia, era sulla sinistra; al centro si possono vedere una cappella (chiusa perch\u00e9 in passato oggetto di atti di vandalismo) e la casa che fu del giardiniere del castello, l'unico civile belga di cui si abbia notizia che rimase tutto il giorno sul campo di battaglia. Sui muri di Hougoumont ci sono molte lapidi e nel giardino c'\u00e8 un monumento ai francesi. Il punto d'osservazione numero 5 si trova nei pressi della locanda de La Belle Alliance.\nI combattimenti di Plancenoit sono ricordati da un monumento qui posto in ricordo dei prussiani; a Rossomme, radicalmente cambiato dal passare del tempo, non \u00e8 pi\u00f9 possibile riconoscere il punto dove Napoleone assistette alla battaglia; a Le Caillou invece la casa in cui Napoleone pass\u00f2 la notte prima della battaglia \u00e8 rimasta com'era e ospita una collezione di cimeli dell'imperatore e del suo esercito. Il principale monumento francese \u00e8 l\"Aigle bless\u00e8\", posto a ricordo dell'estrema difesa della Vecchia Guardia, metri a sud della collina del leone e 200 metri a sud di La Belle-Alliance; fu inaugurato all'inizio del 1900 su iniziativa dello storico Henry Houssaye, nell'atmosfera patriottica della \"revanche\" antitedesca.\nLa cittadina di Waterloo ospita una chiesa con ricordi della battaglia, mentre sul lato opposto della strada \u00e8 stato aperto il Museo Wellington, nella stessa locanda che fu il quartier generale del Duca; vi \u00e8 conservata una serie di oggetti provenienti dal campo di battaglia o appartenuti allo stesso Wellington, a cui fanno da contorno alcune carte topografiche illuminate che illustrano le varie fasi della battaglia."}
{"id": "106860", "revid": "111373", "url": "https://it.wikipedia.org/wiki?curid=106860", "title": "Sankt Margrethen", "text": "Sankt Margrethen (toponimo tedesco) \u00e8 un comune svizzero di 5\u00a0792 abitanti del Canton San Gallo, nel distretto di Rheintal.\nInfrastrutture e trasporti.\nSankt Margrethen \u00e8 servito dall'omonima stazione sulla ferrovia Coira-Rorschach e capolinea della ferrovia del Voralberg."}
{"id": "106861", "revid": "1632387", "url": "https://it.wikipedia.org/wiki?curid=106861", "title": "Arbitro (calcio)", "text": "Larbitro, noto anche con i termini di uso comune quali \"direttore di gara\" o \"giudice di gara\" , \u00e8 un ufficiale di gara dello sport del calcio. \nQuesta figura, \u00e8 colui che durante una partita di calcio, svolta in maniera ufficiale, \"arbitra\" ossia dirige l'incontro per il quale \u00e8 stato designato, e assicura che essa si svolga regolarmente nel pieno rispetto delle regole del gioco, stabilite a livello internazionale dall'IFAB, dalla FIFA e a livello minore dalle varie federazioni calcistiche continentali e nazionali.\nAll'arbitro \u00e8 conferita tutta l'autorit\u00e0 necessaria per far osservare le regole del gioco nell'ambito della gara che \u00e8 chiamato a dirigere e controllare, alla stregua di un pubblico ufficiale.\nIl Regolamento del gioco del calcio dedica all'arbitro la Regola 5 e agli altri ufficiali di gara suoi assistenti la Regola 6.\nDoveri e poteri dell'arbitro.\nIl compito principale dell'arbitro \u00e8 quello di controllare e assicurarsi che una partita di calcio si svolga sotto l'osservanza delle regole del gioco, coadiuvato ed aiutato, se presenti, da altri ufficiali di gara, in qualit\u00e0 di suoi assistenti, che nella loro forma pi\u00f9 classica sono solo due denominati dal regolamento assistenti arbitrali, andando cos\u00ec a formare con l'arbitro, la cosiddetta terna arbitrale. \nDeve altres\u00ec assicurarsi che i palloni utilizzati nella gara e l'equipaggiamento dei calciatori rispettino i requisiti previsti dalle regole del gioco.\nL'arbitro \u00e8 inoltre l'unico cronometrista ufficiale della gara (infatti ad differenza di altri sport di squadra, come ad esempio la pallacanestro, nel calcio non esiste una figura del \"cronometrista\" indipendente), e deve prendere nota degli episodi accaduti nel corso della stessa, per poi a fine gara riportarli sul referto, da inviare al Giudice Sportivo competente per la categoria.\nPu\u00f2 interrompere temporaneamente la gara, sospenderla o interromperla definitivamente a sua discrezione, al verificarsi di ogni infrazione alle regole o a seguito di interferenze esterne, di qualunque genere esse siano. L'arbitro deve intervenire su segnalazione dei suoi assistenti per quanto concerne incidenti non direttamente controllati.\nPrima della gara deve identificare tutti i calciatori e lo staff tecnico delle societ\u00e0 partecipanti, controllando che la \"distinta\" (un elenco dove sono indicati tutti i tesserati di una societ\u00e0 che faranno richiesta di accedere al recinto di gioco) sia correttamente compilata, e deve inoltre far in modo che nessuna persona non autorizzata o non identificata entri nel recinto di gioco; deve indicare la ripresa della gara dopo un'interruzione del gioco; deve inviare alle autorit\u00e0 competenti un rapporto con le informazioni relative a tutti i provvedimenti disciplinari adottati nei confronti dei calciatori e dirigenti, inclusi allenatori, medici, massaggiatori, operatori sanitari e altri collaboratori in genere, e a tutti gli altri incidenti eventualmente accaduti prima, durante e dopo la gara. In base alla regola 5 del Regolamento, l'arbitro assume \"potere\" e quindi tutta l'autorit\u00e0 necessaria, dal momento in cui questi giunge presso l'impianto sportivo, e cessa quando a fine gara lascia definitivamente lo stadio.\nAl termine della gara, l'arbitro e se presenti gli altri ufficiali, devono compilare un referto ufficiale della gara, annotando con precisione tutti i fatti accaduti durante la stessa (reti segnate, calciatori ammoniti, sostituzioni, periodo di recupero accordato ecc.), ivi comprese eventuali problematiche intercorse prima, durante o dopo la gara, e comportamenti non consoni allo spirito del \"gioco\", anche da parte di persone estranee o non tesserate.\nIl referto una volta compilato deve essere spedito via email, pec, fax, in busta sigillata via posta o infine consegnato a \"mano\" al Giudice Sportivo competente territorialmente per la categoria; questo ultimo tramite la pubblicazione di un comunicato ufficiale (di norma il gioved\u00ec nelle gare dilettantistiche regionali e provinciali o il giorno immediatamente successivo alla gara nelle competizioni nazionali), omologa il risultato di essa e decide eventuali sanzioni a carico dei calciatori, dirigenti o in toto alle societ\u00e0, per le violazioni delle regole segnalate dall'arbitro nel referto.\nInappellabilit\u00e0 delle decisioni dell'arbitro.\nLe decisioni dell'arbitro che si riferiscono ai fatti accaduti durante il gioco sono assolutamente inappellabili ed esso pu\u00f2 modificarle solamente a suo insindacabile giudizio solo nel caso egli si renda conto di aver sbagliato o, a sua discrezione, a seguito della segnalazione di un assistente o del quarto ufficiale che lo porti a ritenere errata una sua decisione prima che il gioco sia stato ripreso o la gara non sia terminata.\nSolamente ai capitani delle due squadre \u00e8 permesso con assoluta educazione rivolgersi all'arbitro per chiedere spiegazioni su decisioni da lui prese.\nArbitraggio delle gare e gli altri ufficiali di gara.\nL'arbitraggio, direzione e controllo della partita da parte dell'arbitro avviene classicamente con la collaborazione di soli altri due ufficiali, denominati dal regolamento (Regola 6), \"Assistenti Arbitrali\" (Nella cultura popolare sono noti anche con il termine storico di guardalinee), che formano con l'arbitro centrale la cosiddetta terna arbitrale.\nA causa del basso numero di assistenti, nelle gare dilettantistiche regionali, provinciali e nel settore giovanile e scolastico, \u00e8 l'Arbitro \"da solo\" ad occuparsi di dirigere l'incontro.\nNelle gare pi\u00f9 importanti e nei campionati di vertice, viene designato, oltre che all'arbitro e ai suoi due assistenti, anche un quarto ufficiale di gara, chiamato comunemente \"quarto uomo\", e in caso straordinario pu\u00f2 essere designato anche un assistente di riserva, detto anche \"quinto uomo\".\nLe gare dei campionati di vertice italiani (Serie A/Serie B, Coppa Italia) e internazionali, svolte sotto egida FIFA e UEFA, normalmente vedono in pianta stabile la presenza di sei ufficiali di gara (arbitro, assistenti, quarto ufficiale, Var e Avar).\nA partire dalla stagione sportiva 2009/2010 in aiuto della classica quaterna, nella competizione della UEFA Europa League vengono introdotti e designati in via sperimentale anche ulteriori due assistenti supplementari, detti assistenti addizionali d'area di rigore: durante la gara per il quale sono stati designati, essi prendono posto nei pressi della linea di porta e hanno il compito di vigilare su quanto accade all'interno dell'area di rigore di loro competenza, specialmente in caso di assegnazione o meno di una rete in casi dubbi (gol fantasma, e/o infrazioni), oppure in caso di infrazioni punibili con un calcio di rigore.\nDalla stagione sportiva successiva essi vengono introdotti anche nella UEFA Champions League e in alcuni campionati nazionali; dalla stagione 2012/2013 gli addizionali d'area vengono introdotti anche in Serie A, dove rimangono ininterrottamente fino alla fine della stagione 2016/2017. Dalla stagione 2017/2018 viene introdotto in Serie A e in varie competizioni internazionali UEFA e FIFA il sistema VAR, e con esso si vede la nascita di due nuovi ufficiali di gara denominati VAR e AVAR, e per tale motivo e per ragioni di budget vengono \"soppressi\" gli Assistenti addizionali d'area, che quindi cessano di \"esistere\" dopo quasi 8 anni dalla loro nascita.\nNelle gare dei campionati semi-professionistici nazionali (dalla Serie C in gi\u00f9, fino alla Promozione) e dilettantistici regionali, le gare vengono di norma dirette dai classici soli tre ufficiali (arbitro e i due assistenti).\nIn tutti gli altri campionati (dalla Prima categoria in gi\u00f9) provinciali, amatoriali e nel settore Giovanile e Scolastico, e in ogni caso in cui non sia prevista la designazione dei due assistenti ufficiali, \u00e8 solo l'arbitro a occuparsi dello svolgimento della gara, coadiuvato da due assistenti di parte, ovvero due persone tesserate, uno per societ\u00e0 partecipante alla gara, che svolgeranno la funzione di assistente dell'arbitro, con l'unico compito di indicare alzando la bandierina quando il pallone abbia interamente superato le linee perimetrali senza indicare a che societ\u00e0 spetta la rimessa; la loro presenza per regolamento \u00e8 obbligatoria.\nLa terna arbitrale pu\u00f2 essere presente a discrezione del competente Organo Tecnico anche negli spareggi (play-off-play-out) di Prima Categoria e Seconda Categoria, e nelle gare del settore giovanile pi\u00f9 importanti.\nLe segnalazioni degli assistenti arbitrali e di altri ufficiali (Quarto Uomo, Var e Avar), a cui il regolamento dedica la Regola 6, in ogni caso sono esclusivamente a fini regolamentari solamente di \"supporto\", e quindi spetta solo all'arbitro la scelta finale di prendere in considerazione o meno la segnalazione del suo assistente, e quindi di decidere se interrompere o meno il gioco.\nEquipaggiamento dell'arbitro.\nPer assicurare il corretto svolgimento della partita, l\u2019arbitro entra in campo con i seguenti oggetti:\nDivise degli ufficiali di gara.\nQuando il gioco del calcio era ancora ai suoi esordi (primi del 1900), gli arbitri dirigevano le partite indossando una giacca nera, una camicia bianca, e pantaloncini neri stile da \"tennis\".\nDa questo inusuale abbigliamento \u00e8 nata l'espressione, in uso ancora oggi, di \"giacchetta nera\", e da tale storica usanza, nei campionati di vertice, regionali, nazionali ed internazionali, gli ufficiali di gara si presentano nell'impianto sportivo indossando un abbigliamento composto da una giacca nera, camicia bianca e cravatta nera.\nDal secondo dopo guerra, circa verso la met\u00e0 del 1950, vennero finalmente introdotte le divise anche per gli arbitri e gli altri ufficiali, ed esse erano tradizionalmente nere o di un colore molto scuro, spesso con colletto e polsini bianchi. \nTuttavia, nelle partite della nazionale scozzese la divisa degli ufficiali di gara era solitamente di colore rosso per evitare confusione con le maglie color blu scuro della Scozia.\nSolo a partire dalla seconda met\u00e0 degli anni novanta cominciarono ad essere prodotte e utilizzate divise colorate che furono inventate per rendere la sua sagoma inconfondibile rispetto ai colori delle maglie dei calciatori e dei portieri.\nIl colore pi\u00f9 diffuso tra gli arbitri, oltre al classico nero, \u00e8 il giallo.\nIn base al Regolamento i calciatori di entrambe le squadre (portieri compresi) devono indossare divise di colore differente da quella degli ufficiali di gara.\nDivise degli arbitri italiani.\nIn Italia, le divise che gli arbitri e assistenti associati AIA utilizzano in tutte le gare considerate ufficiali e/o svolte sotto l'egida della FIGC e dei vari sottocomitati, sono state fornite dai primi anni del 1990 fino al 30 Giugno 2019 dalla azienda Veneta Diadora, che firm\u00f2 nel tempo vari contratti di durata variabile come sponsor tecnico dall' Associazione Italiana Arbitri, fornendo ai fischietti nostrani oltre alle divise di gara anche il vario materiale tecnico e di rappresentanza.\nDal 1 luglio 2019 e quindi a partire dalla stagione sportiva 2019/2020, scaduto il contratto con la Diadora durato ben 25 anni e non rinnovato, subentr\u00f2 come nuovo sponsor tecnico dell'AIA, l'azienda campana Legea, che firm\u00f2 un contratto triennale di fornitura di abbigliamento di gara e rappresentanza.\nLe nuove divise Legea hanno deputato nei campionati italiani a partire dal 1 Luglio 2019, e da contratto agli Arbitri \u00e8 fatto divieto di utilizzare le vecchie divise Diadora.\nI colori delle divisa da gara proposte da Legea per la stagione 2019/2020 sono:\nPer le stagioni 2017/2018 e 2018/2019 i direttori di gara avevano a disposizione divise di tre colori prodotti dalla Diadora:\nLe divise hanno i pantaloncini sempre neri, mentre i calzettoni sono dello stesso colore della maglia.\nA partire dalla Stagione Sportiva 2015/2016, gli arbitri appartenenti agli Organi Tecnici Nazionali indossano divise con la sponsorizzazione di Eurovita Assicurazioni.\nDalla Stagione Sportiva 2016/2017, anche gli Arbitri appartenenti agli Organi Tecnici periferici godranno della medesima sponsorizzazione.\nPer la stagione 2011/2012 e 2012/2013 gli arbitri hanno a disposizione divise di quattro colori. \nTutte le divise hanno il pantaloncino sempre nero, mentre i calzettoni sono dello stesso colore della maglia. Le fasce bianche, rosse e verdi, che simboleggiano il Tricolore italiano, sono per festeggiare il centenario dell'Associazione italiana Arbitri. Inoltre le nuove uniformi possiedono particolari tratti dalle storiche livree della terna arbitrale: il colletto e il risvolto dei calzettoni di colore bianco, sono stati fedelmente riprodotti. Sul petto \u00e8 ben visibile lo scudetto tricolore simbolo dell'AIA, mentre i pantaloncini sono rigorosamente neri, ma con lo stesso richiamo stilistico che caratterizza la maglia. Sui calzoncini inoltre campeggia il logo del Centenario dell'AIA.\nCon l'inizio della nuova stagione la divisa azzurra \u00e8 stata sostituita da una viola che mantiene per\u00f2 le stesse caratteristiche, fatta eccezione per il logo del centenario, rimosso, rispetto alle divise della passata stagione.\nAnche per le stagioni 2009/2010 e 2010/2011 gli arbitri hanno avuto a disposizione tre colori:\nTutte le divise avevano il pantaloncino sempre nero, mentre i calzettoni erano dello stesso colore della maglia. L'unica modifica rispetto alle divise del biennio precedente (esclusi i pantaloncini sempre neri) era il particolare delle taschine nere. Invece per la stagione 2008/2009 e 2007/2008 i colori delle divise erano:\nTutte le divise avevano sia i pantaloncini sia i calzettoni dello stesso colore della maglia.Nelle stagioni precedenti, gli arbitri hanno indossato anche il celeste, il bianco, il verde (in varie tonalit\u00e0) e l'arancio.\nNelle stagioni 2004/2005 2005/2006 e 2006/2007 l'azienda di assicurazioni Ing Direct sponsorizz\u00f2 l'AIA e quindi sulle maniche delle divise arbitrali fu applicato il famoso logo della Zucca arancione.\nL'obbligo per l'arbitro di indossare la divisa parte dalla categoria degli Esordienti. Nelle categorie inferiori (Pulcini e Piccoli Amici) l'arbitro pu\u00f2 non indossare la divisa (anche perch\u00e9 le partite di queste categorie di solito vengono arbitrate dagli stessi allenatori).\nNelle gare svolte sotto l'egida del CSI o della UISP, le divise sono prodotte dalla Garman.\nDivise degli arbitri internazionali.\nPer le gare svolte sotto l'egida della UEFA e FIFA, le divise sono prodotte dalla Macron, che subentr\u00f2 all'Adidas a partire dalla stagione 2019/2020, in vari colori.\nPer le gare della Uefa Champions League 2009/2010 sono state create divise \"ad hoc\". I colori sono:\nPer le altre gare di UEFA e FIFA per il biennio 2010/2012, i colori sono:\nCambio divise.\n Tuttavia l'Associazione Italiana Arbitri, nel presentare le divise in uso per la stagione 2011/2012, ha affermato che le stesse sarebbero rimaste in dotazione per altre tre stagioni; cosa poi non avveratasi, dato che nella stagione 2013/2014 sono state cambiate; nella stagione 2014/2015 vengono utilizzate le divise della stagione precedente.\nOrganizzazione arbitrale in Italia.\nIn Italia tutte le gare di calcio, che sono considerate ufficiali (amichevoli comprese) o comunque in ogni caso organizzate o autorizzate dalla FIGC, dalle leghe o dai comitati locali da essa dipendenti, devono essere obbligatoriamente dirette da arbitri federali designati dal competente organo tecnico dell'Associazione Italiana Arbitri.\nGli organi tecnici riconosciuti dall'Associazione italiana Arbitri si distinguono in diversi livelli: si parte dall'O.T.S. (Organo Tecnico Sezionale) in passato chiamato O.T.P. (Organo Tecnico Provinciale), che designa le gare di competenza delle singole sezioni (spesso di livello provinciale); O.T.R. o comunemente chiamato C.R.A. (Regionale) che designa gare di competenza regionale (come la Promozione); per poi passare agli O.T.N. Nazionali che passano dalla C.A.I.(Commissione Arbitri Interregionale), C.A.N. D, CAN C, e cos\u00ec via fino alla massima serie nazionale C.A.N. A-B\nIn caso della mancanza dell'arbitro designato all'ora di inizio della gara, le societ\u00e0 hanno l'obbligo di cercare un altro arbitro federale che pu\u00f2 sostituire il collega, secondo le modalit\u00e0 previste dal Regolamento, e in genere si fa ricorso al \"Pronto AIA\" che \u00e8 un servizio messo a disposizione dal competente O.T. per poter reperire alla svelta un arbitro, che possa sostituire il collega.\nIn Italia l'et\u00e0 minima per accedere al corso di formazione per diventare arbitro federale \u00e8 14 anni, e la massima 40. Il limite d'et\u00e0 massimo \u00e8 fissato a 50 anni.\nPer divenire arbitri di calcio, l'aspirante dovr\u00e0 seguire un corso formativo presso una delle numerose sezioni AIA dislocate in tutto il territorio italiano: il corso non ha una durata precisa, ma solitamente si aggira intorno ai 2-3 mesi.\nNel corso di preparazione sono impartite lezioni sia teoriche sia pratiche riguardanti principalmente il regolamento del gioco del calcio da arbitri pi\u00f9 esperti.\nAl termine del corso, i candidati sostengono un esame di abilitazione, che consiste in una prova scritta e un esame orale sul regolamento; poi, una volta superati gli esami, gli arbitri devono superare dei test atletici riguardanti in genere lo scatto (40\u00a0m) e la resistenza (Yo-Yo Test) per poter poi essere successivamente designati.\nUna volta divenuti arbitri si riceve una tessera federale FIGC che permette di entrare gratis in tutti gli stadi d'Italia, richiedendo un accredito alla societ\u00e0 calcistica di competenza qualche giorno prima della gara per assistere a partite organizzate dalla FIGC nel territorio nazionale. L'arbitro di calcio per continuare a far parte dell'Associazione deve rispettare delle regole ben precise, ad esempio quella di arbitrare un numero minimo di partite durante una stagione calcistica (in genere 15), non assentarsi ingiustificatamente pi\u00f9 di quattro volte alle riunioni tecniche della sezione di appartenenza, che si tengono in media ogni quindici giorni: se si violano queste regole si pu\u00f2 avere delle sanzioni disciplinari fino al ritiro della tessera che significa l'esclusione a vita dall'associazione.\nLe designazioni degli ufficiali di gara (Arbitro, Assistenti e Osservatori) da parte degli Organi Tecnici dell' AIA, avvengono di norma \"7 giorni\" prima della gara nella categorie Dilettantistiche e 2 giorni prima nelle categorie nazionali.\nAd esclusione della categorie nazionali (CAN A-B, C e D) dove le designazioni avvengono a \"voce\" o tramite e-mail / comunicati da parte degli Organi Tecnici, nelle categorie dilettantistiche regionali e provinciali (CRA/CPA e OTS), le designazioni avvengono mediante l'uso di una piattaforma online denominata \"Sinfonia4You\".\nL' Arbitro che verr\u00e0 designato per una gara ricever\u00e0 una e-mail generata automaticamente da Sinfonia4You, con un riepilogo della gara e lo inviter\u00e0 ad accedere alla piattaforma per accettare la gara. Di norma esso avr\u00e0 a disposizione pochissimi giorni (di norma 1-2) per accettare la gara ed in caso di impegni tali da non poter permettere l'accettazione (es. impegni lavorativi, famigliari, ecc.) dovr\u00e0 tempestivamente avvisare telefonicamente il proprio Organo Tecnico competente, pena il \"rifiuto ingiustificato\". \nDue giorni prima della data fissata per la gara, tutte le designazioni degli Ufficiali di Gara comprese quelle riguardanti le categorie dilettantistiche, amatoriali e giovanili, sono rese pubbliche mediante la pubblicazione delle stesse sul sito web istituzionale dell' AIA, alla voce \"Ultime Designazioni\" per poi selezionare la categoria che interessa (divise per Regioni e Provincie).\nPreparazione atletica.\nUn arbitro \u00e8 tenuto a mantenere per tutto l'arco della stagione agonistica, una preparazione fisica adeguata. Come abbiamo detto precedentemente, l'arbitro \u00e8 tenuto a sostenere dei test fisici di resistenza, ma non solo quando diventa arbitro effettivo. Questi test vengono svolti, di solito due volte a stagione, uno all'inizio dei vari campionati, e un altro a met\u00e0 stagione (verso gennaio-febbraio), questo per garantire agli arbitri un continuo mantenimento della forma fisica per affrontare al meglio gli impegni stagionali.\nIn caso di non superamento del test, l'arbitro (o l'assistente) pu\u00f2 ricevere una sospensione dalle designazioni fino ad un mese, potr\u00e0 poi riprovare il test nelle date che la sezione di appartenenza metter\u00e0 a disposizione e se risulter\u00e0 idoneo potr\u00e0 continuare ad arbitrare.\nPremi e riconoscimenti.\nTra i premi pi\u00f9 importanti per gli arbitri italiani abbiamo il premio Giovanni Mauro, per il miglior arbitro della stagione, il Premio Giorgio Bernardi (prima chiamato \"Premio Florindo Longagnani\") per il miglior arbitro esordiente in Serie A, il Premio Sportilia che premia i migliori arbitri e assistenti di linea per categoria di appartenenza; inoltre ogni sezione pu\u00f2 assegnare premi e/o riconoscimenti speciali ai propri tesserati.\nLa carriera arbitrale.\nIn Italia le categorie della carriera di un arbitro sono le seguenti:\nUna volta seguito e superato il corso arbitrale presso le sezioni il neo direttore di gara esordisce nella pi\u00f9 bassa categoria, molto probabilmente nei Giovanissimi o negli Esordienti (Se il comitato provinciale prevede l'Arbitro Federale).\nLa figura del dirigente arbitro.\nIn Italia, a causa del numero insufficiente di arbitri federali, nei campionati giovanili di base la F.I.G.C. pu\u00f2 autorizzare un dirigente della societ\u00e0 ospitante (o in rari casi della ospitata) a ricoprire il ruolo del direttore di gara.\nQuesto dirigente \u00e8 comunemente chiamato \"Dirigente arbitro\" o in rari casi \"arbitro di base\".\nQuesta figura \u00e8 presente, in alcune regioni in cui non ci sono abbastanza arbitri federali, fino alla categoria degli esordienti.\nPer la categoria pulcini e piccoli amici, tutto ci\u00f2 non avviene; infatti, sar\u00e0 un semplice istruttore a dirigere la gara, senza per altro indossare la divisa e utilizzare i cartellini gialli e rossi."}
{"id": "106862", "revid": "106456", "url": "https://it.wikipedia.org/wiki?curid=106862", "title": "Gioacchino Murat", "text": "Era l'ultimo degli undici figli di una coppia di locandieri, Pierre Murat Jordy e sua moglie Jeanne Loubi\u00e8res. Essi gestivano beni del comune e benefici ecclesiastici della prior\u00eca di La Bastide-Fortuni\u00e8re (dal 1763) e del priorato di Anglars (dal 1770). Divenne cognato di Napoleone Bonaparte sposando Carolina Bonaparte, sorella minore dell'imperatore.\nBiografia.\nDa figlio di locandieri a generale.\nGioacchino Murat \u00e8 un grande esempio della mobilit\u00e0 sociale che caratterizz\u00f2 il periodo napoleonico (e anche delle conclusioni tragiche di molte folgoranti carriere). Subito destinato alla carriera ecclesiastica, lo si trova fra i seminaristi di Cahors, poi presso i lazzaristi di Tolosa. Si preparava al noviziato sacerdotale, ma era amante della bella vita, contraeva debiti e, temendo le ire paterne, si arruol\u00f2, il 23 febbraio 1787, nei \"Cacciatori delle Ardenne\", poi nel 12\u00ba reggimento dei \"Cacciatori a cavallo della Champagne\", unit\u00e0 di cavalleria che reclutava uomini audaci. Istruito, si distinse presto e divenne \"mar\u00e9chal de logis\" (sergente), ma nel 1789 venne segnalato per insubordinazione. Il suo reggimento, di stanza nella provincia di S\u00e9lestat, si rifiut\u00f2 di obbedire agli ordini di un ufficiale e, in seguito ad un'indagine interna, Murat venne identificato come agitatore della protesta. Il giovane aveva diffuso idee filo-rivoluzionarie tra i commilitoni per mezzo di opuscoli e giornali. Gioacchino venne posto in congedo assoluto e dovette far ritorno al villaggio natale. Il padre Pierre, deluso per la naufragata carriera ecclesiastica del figlio, non volle riaccoglierlo nella locanda di famiglia. Murat trov\u00f2 quindi lavoro come cameriere presso la drogheria di un paese limitrofo, Saint-C\u00e9r\u00e9.\nDopo qualche mese di lavoro, Gioacchino si avvicin\u00f2 ai club giacobini di Cahors e il cantone di Montfaucon lo scelse come rappresentante nella festa della Federazione di Parigi, tenutasi il 14 luglio 1790. Non riuscendo a sostentarsi economicamente con il lavoro presso la drogheria, Murat ritent\u00f2 la carriera militare e venne reintegrato nell'esercito nel gennaio 1791, come soldato semplice. Nell'estate dello stesso anno si trovava a pochi chilometri di distanza da Varennes, quando il re e la regina vennero arrestati dalla Guardia nazionale di Lafayette mentre tentavano la fuga. All'inizio del 1792 Murat entr\u00f2 a far parte della Guardia costituzionale di Luigi XVI. La guardia era stata costituita dall'Assemblea legislativa francese per proteggere il re, in sostituzione dei reparti moschettieri; Murat voleva entrarvi poich\u00e9 si trattava di un reparto d\"\u00e9lite\" con base nella capitale, ma presto si rese conto che l'ambiente non gli si confaceva, dato che la guardia era composta principalmente da ufficiali filo-monarchici. Dopo un solo mese di servizio Murat diede le dimissioni. Il colonnello realista Descours, interessato alle doti militari di Murat, gli offr\u00ec in segreto 40 luigi d'oro per arruolarsi in uno degli eserciti contro-rivoluzionari che si stavano formando fuori dalla Francia, ma Murat lo denunci\u00f2. Sulla base di quella denuncia, il deputato Claude Basire ottenne lo scioglimento della guardia del re, il 29 maggio 1792.\nMurat si era cos\u00ec conquistato la fiducia della nuova classe politica e venne reintegrato nel suo vecchio reggimento. Il 15 ottobre 1792 divenne luogotenente; nel 1793 divenne prima capitano e poi comandante di squadrone. Alla caduta della monarchia entr\u00f2 nell'esercito rivoluzionario e divenne rapidamente ufficiale. Durante gli anni rivoluzionari Murat fu un grande sostenitore del processo rivoluzionario, come testimonia la sua corrispondenza e, secondo alcuni autori, fu anche filo-giacobino; egli era solito firmarsi con il cognome del rivoluzionario Marat, facendolo seguire al suo.\nNel 1795 era a Parigi a sostenere Napoleone contro l'insurrezione lealista e lo segu\u00ec poi nella campagna d'Italia.\nNel 1796 prese parte alla battaglia di Bassano, dove fu al comando di un corpo di cavalleria le cui cariche furono di importanza decisiva per la riuscita dello scontro.\nNel 1797, durante un soggiorno al castello di Mombello, incontr\u00f2 Carolina Bonaparte, la sorella minore di Napoleone, la quale s'invagh\u00ec di lui.\nNel maggio 1798 salp\u00f2 da Genova a bordo dell\"'Art\u00e9mise\" e prese parte alla campagna d'Egitto, dove fu nominato generale, e fu determinante nella vittoria di Abukir contro i turchi. Partecip\u00f2 attivamente al colpo di Stato del 18 brumaio 1799 e divenne comandante della guardia del Primo console. L'anno seguente, il 20 gennaio, spos\u00f2 Carolina Bonaparte, dalla quale ebbe quattro figli, due maschi e due femmine.\nEletto, nel 1800, deputato del suo dipartimento, il Lot, fu poi nominato comandante della prima divisione militare e governatore di Parigi, al comando di 60.000 uomini.\nMurat maresciallo.\nNel 1804 fu nominato maresciallo dell'Impero e due anni dopo \"Granduca di Cl\u00e8ves e di Berg\", titolo che lasci\u00f2 al nipote Napoleone Luigi Bonaparte (figlio del cognato Luigi Bonaparte), dopo essere diventato re di Napoli nel 1808. Grande soldato e grande comandante di cavalleria, fu con Napoleone in tutte le campagne, pur non rinunciando alle proprie opinioni, come quando si oppose all'esecuzione del duca di Enghien. Era in effetti un combattente nato, un uomo sprezzante del pericolo, pronto ad attaccare anche quando la situazione era rischiosa e pericolosa: il coraggio non gli fece mai difetto. Sulla lama della sua sciabola aveva fatto incidere: \u00abL'onore e le donne\u00bb\nPi\u00f9 volte le cariche travolgenti della sua cavalleria avevano risolto a favore dei francesi una situazione critica, come successe nella battaglia di Eylau, e determinante fu per il successo del colpo di Stato bonapartiano il suo contributo il 18 brumaio quando, insieme al Leclerc, comandava le truppe che stazionavano a Saint-Cloud di fronte alla sala dov'era riunito il Consiglio dei Cinquecento. Tuttavia non eccelleva nell'arte militare e quando il coraggio e lo sprezzo del pericolo dovevano lasciare il posto al freddo calcolo, alla capacit\u00e0 di valutazione immediata della situazione sul campo di battaglia e alle relative decisioni strategiche, non dimostrava grandi doti: si pu\u00f2 dire che in battaglia avesse molto pi\u00f9 fegato (e cuore) che testa.\nEsprime bene questo aspetto quanto lamentato dal generale Savary a proposito del comportamento avventato di Murat nella battaglia di Heilsberg (10 giugno 1807): \u00ab\u2026 sarebbe stato meglio che egli [Murat] fosse dotato di meno coraggio e di un po' pi\u00f9 di buon senso!\u00bb Altrettanto significativi delle qualit\u00e0 e difetti del maresciallo sono due episodi avvenuti fra la battaglia di Ulma e quella di Austerlitz.\nIl 12 novembre 1805 Murat giunse in vista di Vienna, dichiarata dagli austriaci \"citt\u00e0 aperta\", e stava per attraversare il Danubio nei sobborghi della citt\u00e0 utilizzando l'ultimo ponte rimasto agibile, che un contingente di genieri austriaci era quasi pronto a far saltare. Non potendo prendere il ponte d'assalto, nel timore che gli artificieri nemici facessero brillare le mine, Murat e Lannes, accompagnati dal loro intero stato maggiore, si presentarono sulla riva meridionale del Danubio in grande uniforme da parata e cominciarono ad attraversare a piedi il ponte urlando \"Armistizio, armistizio\" e sfoggiando grandi sorrisi. Gli ufficiali austriaci che dirigevano le operazioni dei genieri erano interdetti e non osarono far aprire il fuoco sul gruppo di alti ufficiali francesi, apparentemente non pi\u00f9, al momento, belligeranti. Questi attraversarono il ponte e non appena giunti sulla riva settentrionale abbandonarono i sorrisi e, sfoderate le sciabole, si avventarono sugli artificieri pi\u00f9 vicini neutralizzandoli. In quel momento una colonna di granatieri francesi del generale Oudinot, che era rimasta celata nel bosco della riva meridionale, attravers\u00f2 a passo di carica il ponte e sopraffece facilmente il reparto di genieri austriaci: il ponte era cos\u00ec salvo e le truppe di Murat e Lannes poterono attraversarlo senza pericoli. L'episodio divert\u00ec molto Napoleone, che \"dimentic\u00f2\" cos\u00ec un precedente, recente svarione del cognato.\nPoco dopo, per\u00f2, un paio di settimane prima della battaglia di Austerlitz, presso Hollabrunn, mentre l'armata francese stava tentando di accerchiare quella russa di Kutuzov, Murat fu convinto dal generale russo Wintzingerode, venuto a parlamentare, a sottoscrivere, senza averne i poteri, una tregua d'armi che ebbe l'unico risultato di consentire al generale russo Bagration di sganciarsi dalla morsa in cui era stato costretto per coprire la ritirata del collega Kutuzov.\nEcco che cosa gli scrisse l'infuriato Napoleone quando seppe della tregua che l'incauto cognato aveva sottoscritto con l'astuto Wintzingerode: \u00abIl tuo operato \u00e8 veramente inqualificabile, e non ho parole per esprimere appieno i miei sentimenti! Tu sei solo un comandante della mia avanguardia e non hai diritto di concludere un armistizio senza un mio preciso ordine in tal senso. Hai buttato all'aria tutti i vantaggi di un'intera campagna. Rompi immediatamente la tregua! Attacca il nemico! Marcia! Distruggi l'esercito russo! Gli austriaci si sono lasciati trarre in inganno al ponte di Vienna ma tu ora ti sei lasciato gabbare da un aiutante di campo dello zar!\u00bb.\nInutile dire che Murat non se lo fece ripetere, ma ormai il grosso delle truppe di Bagration si era tratto in salvo.\nNel 1808 Murat fu inviato in Spagna, dove represse con ferocia la rivolta del popolo di Madrid contro l'occupazione francese.\nRe di Napoli.\nNel 1808 Napoleone lo nomin\u00f2 re di Napoli, a seguito della nomina del precedente reggente, Giuseppe Bonaparte, a re di Spagna. A Napoli il nuovo re, ormai noto come \"Gioacchino Napoleone\", fu ben accolto dalla popolazione, che ne apprezzava la bella presenza, il carattere sanguigno, il coraggio fisico, il gusto dello spettacolo e alcuni tentativi di porre riparo alla sua miseria, ma venne invece detestato dal clero. Tra i suoi primi atti di governo si contarono la concessione di un perdono per i disertori, lo stanziamento di sussidi per militari in ritiro per inabilit\u00e0 o ferite e il soccorso alle vedove ed orfani dei caduti.\nAttraverso contatti e accordi con l'Austria cerc\u00f2 di farsi riconoscere dalle potenze europee quale legittimo regnante delle Due Sicilie. Murat, che aveva intenzione di sistemarsi definitivamente a Napoli, intendeva consolidare il regno, \"in primis\" conquistando la Sicilia, liberandosi dell'ingombrante presenza a Palermo di Ferdinando e Maria Carolina.\nUna delle prime riforme a cui Murat mise mano fu quella dell\u2019esercito napoletano. Ferma intenzione del nuovo sovrano era quella di dotare il regno di un numeroso e moderno esercito nazionale. In questo proposito fu aiutato dallo stesso Napoleone, che con la convenzione di Bayonne impose al Regno di Napoli di fornire all'Impero almeno 16.000 fanti e 2.500 cavalieri. Giuseppe Bonaparte aveva gi\u00e0 dato il via alla ristrutturazione delle forze armate ma le presenze filo borboniche nelle truppe ne avevano frenato le novit\u00e0. Il nucleo a cui si appoggiava Giuseppe era formato dall'Arm\u00e9e de Naples composta da truppe francesi. Fu giocoforza istituire un servizio di leva obbligatoria, riuscendo infine ad accattivarsi le simpatie del popolo e a risolvere i problemi sorti durante il regno del predecessore. La leva al principio non fu vista di buon occhio dal popolo ma poi si rivel\u00f2 un elemento fondante dell'unit\u00e0 del regno. I giovani contadini, che facendo una vita misera a causa delle povere condizioni economiche delle loro famiglie, ebbero modo di migliorare la loro posizione in seno all'esercito, dove potevano godere di una buona alimentazione, di abiti e di una istruzione basica nelle arti militari. L'esercito napoletano di Murat era composto da 9 reggimenti ognuno dei quali formato da 3 battaglioni (che in guerra diventavano 4), composti a loro volta da 7 compagnie (di cui due scelte di granatieri e volteggiatori) e dotato di una batteria di artiglieria. Nel 1809 Murat costitu\u00ec anche due reggimenti di fanteria di linea a reclutamento regionale, il 4\u00b0 \"Real Sannita\" e il 5\u00b0 \"Real Calabria\", mentre l'anno successivo, per sopperire alle perdite riportate in Spagna e nella spedizione in Sicilia, venne creato il 6\u00ba Reggimento Fanteria di Linea \"Napoli\", formato da elementi della Guardia Municipale di Napoli, e venne incorporato nell'esercito napoletano anche un ex-reparto francese formato da soldati di colore, il 7\u00ba Reggimento di Fanteria di Linea \"Real Africano\". Il nuovo esercito ebbe il proprio battesimo del fuoco nella fulminea spedizione militare che consent\u00ec di cacciare gli inglesi dall'isola di Capri. \nIl regnante francese mise ordine nelle finanze dello stato che al suo arrivo presentavano un notevole deficit, diminuendo le spese di tutti ministeri e razionalizzando il debito pubblico. L'ingente ammontare del debito fu suddiviso tra quello al quale non si intendeva far fronte poich\u00e9 era stato accumulato dall'amministrazione borbonica e quello di pertinenza del suo predecessore Giuseppe, al quale furono regolarmente pagate le cedole ricalcolate con un interesse massimo del 3%. Inoltre ristruttur\u00f2 il catasto fondiario, i cui valori erano la base del calcolo dell\u2019imposta fondiaria.\nDurante il suo breve regno Murat fond\u00f2, con decreto del 18 novembre 1808, il \"Corpo degli ingegneri di Ponti e Strade\" (all'origine della facolt\u00e0 di Ingegneria a Napoli, la prima in Italia) con la Scuola di Applicazione in Ponti e Strade, e la cattedra di agraria nella medesima universit\u00e0 con decreto del 10 dicembre 1809, ma condann\u00f2 alla chiusura, con decreto del 29 novembre 1811, l'antica Scuola medica salernitana. Promosse la Societ\u00e0 Reale fondata da Giuseppe e suddivisa in tre sezioni: Accademia di Storia e Belle Lettere, Accademia delle Scienze e Accademia di Belle Arti. \nInoltre avvi\u00f2 opere pubbliche di rilievo non solo a Napoli (nuovi scavi a Ercolano, il Campo di Marte, ecc.), ma anche nel resto del Regno (l'illuminazione pubblica a Reggio Calabria, il progetto del Borgo Nuovo di Bari, il riattamento del porto di Brindisi, l'istituzione dell'ospedale San Carlo di Potenza, guarnigioni dislocate nel Distretto di Lagonegro con monumenti e illuminazioni pubbliche, pi\u00f9 l'ammodernamento della viabilit\u00e0 sulle montagne d'Abruzzo). Il beneplacito della popolazione per il suo operato fu ricambiato dallo stesso sovrano, che intitol\u00f2 a s\u00e9 l'intera citt\u00e0 di Torre Annunziata, mutandone il nome in \"Gioacchinopoli\".\nDecisiva per la costruzione di Piazza del Plebiscito di Napoli, fu la legge del 7 agosto 1809 emanata da Murat, che ordin\u00f2 in tutto il regno di Napoli la soppressione dei monasteri; l'abbattimento dei diversi conventi preesistenti, infatti, port\u00f2 la superficie totale della piazza a triplicarsi, da 9000 a pi\u00f9 di 23\u00a0000 m2. In questo modo, Murat gi\u00e0 nel 1809 pot\u00e9 sancire l'inizio dei lavori per la \u00abGrande e pubblica piazza\u00bb, il cosiddetto \u00abForo Gioacchino\u00bb, da realizzare sotto la direzione dell'architetto napoletano Leopoldo Laperuta, coadiuvato da Antonio De Simone. Nel solco dei vasti rinnovi urbani che stavano coinvolgendo la Francia e l'Europa illuminista, intendeva infatti sostituire quello che era sostanzialmente uno slargo irregolare con una piazza geometricamente ben definita; solo in questo modo si sarebbe infusa maggiore vitalit\u00e0 a uno dei maggiori punti focali cittadini, in quanto davanti alla Reggia. Obiettivo dei Napoleonidi era quello di conferire maggiore grandiosit\u00e0 architettonica al Largo, tramite un modello monumentale che impiegava due quinte architettoniche contrastanti, fiancheggiate da elementi neutri (in questo caso, rispettivamente il porticato semicircolare, la Reggia e i palazzi gemelli). I lavori per la costruzione del Foro Gioacchino, che proseguirono fino al 1815, portarono all'erezione dei due palazzi gemelli (il Palazzo dei Ministri di Stato e il Palazzo per il Ministero degli Esteri), mentre dell'edificio erano complete solo le fondamenta. A Murat si deve inoltre lo slargo di collegamento della piazza con Via Chiaia che intitol\u00f2 Largo Carolina in onore alla moglie. Sempre a Murat si deve il completamento dei lavori, cominciati sotto Giuseppe, del Ponte della Sanit\u00e0 (in precedenza i viandanti diretti a Capodimonte erano costretti a percorrere una ripida discesa nel vallone della Sanit\u00e0 e una dura salita dal lato di Capodimonte.) che costituiva il cosiddetto \"Corso Napoleone\" (oggi via Santa Teresa degli Scalzi e corso Amedeo di Savoia) unendo il centro citt\u00e0 e il distretto di Capodimonte ove sorgeva anche il palazzo reale e dove l'astronomo Federigo Zuccari ottenne dal re francese l'ordine che si costruisse un nuovo edificio dalle forme monumentali, il futuro Osservatorio astronomico, la cui impresa fu approvata l'8 marzo del 1812 e il 4 novembre fu posta la prima pietra del nuovo osservatorio con una solenne cerimonia presieduta dal ministro Giuseppe Zurlo. Sia l'Osservatorio che l'Orto Botanico erano stati ufficialmente fondati da Giuseppe Bonaparte ma furono realizzati sotto Murat. A lui si devono anche l'avvio dei lavori nel 1812 di Via Posillipo affidata a Romualdo De Tommaso per collegare Mergellina al Capo di Posillipo. Murat promosse i lavori di prosciugamento delle paludi che si trovavano ad est di Napoli, ai piedi della collina di Poggioreale, e quelle della piana tra Posillipo e il mare, nell'odierno quartiere di Fuorigrotta. \nIl 1\u00ba gennaio 1809 Murat introdusse nel regno il Codice Napoleonico che, tra le varie riforme, legalizz\u00f2, per la prima volta nella penisola, il divorzio, il matrimonio civile e l'adozione, cosa che non venne gradita dal clero, che cos\u00ec perse la facolt\u00e0 di gestire le politiche familiari. La nobilt\u00e0 apprezz\u00f2 le cariche e la riorganizzazione dell'esercito sul modello francese, che offriva belle possibilit\u00e0 di carriera. I letterati apprezzarono la riapertura dell'Accademia Pontaniana per opera di intellettuali che si riunirono nella residenza di Giustino Fortunato e l'istituzione della nuova Accademia reale e i tecnici l'attenzione data agli studi scientifici e industriali. Furono abolite le prestazioni gratuite dei contadini a favore dei feudatari e tolto il divieto di usufruire delle acque dei fiumi per irrigare i campi o far funzionare i mulini.\nTuttavia i pi\u00f9 scontenti erano i commercianti, ai quali il blocco imposto ai commerci di Napoli dagli inglesi rovinava gli affari (blocco contro il quale lo stesso Murat tollerava e favoriva il contrabbando, il che costituiva un'ulteriore ragione per accordargli il favore popolare). Molto efficace, anche se attuata con metodi di sconvolgente crudelt\u00e0, fu la repressione del brigantaggio, affidata dapprima al generale Andrea Massena e poi al generale Charles Antoine Manh\u00e8s.\nL'11 giugno 1809 fond\u00f2 il Supremo Consiglio di Napoli (detto delle Due Sicilie) del Rito Scozzese Antico e Accettato della Massoneria, di cui fu il primo Sovrano Gran Commendatore fino al 1815.\nNel 1810 per tre mesi Murat govern\u00f2 il regno dalle alture di Piale (attualmente frazione di Villa San Giovanni, in provincia di Reggio Calabria). Egli, muovendosi da Napoli per la conquista della Sicilia (dove si era rifugiato il re Ferdinando I sotto la protezione degli inglesi, un esercito dei quali era accampato presso Punta Faro a Messina), giunse a Scilla il 3 giugno 1810 e vi rest\u00f2 sino al 5 luglio, quando fu completato il grande accampamento calabrese di Piale. \nNel breve periodo di permanenza, Murat fece costruire i tre forti di Torre Cavallo, Altafiumara e Piale, quest'ultimo con torre telegrafica (telegrafo di Chappe). Il 26 settembre dello stesso anno, constatando impresa difficile la conquista della Sicilia, anche per il sostegno poco convinto di Napoleone, Murat dismise l'accampamento di Piale e ripart\u00ec per la capitale.\nNel 1811, dopo alcuni contrasti con Napoleone che minacciava di inglobare il regno di Napoli nell'impero, Murat introdusse una norma che prevedeva che i ministri e i funzionari dello stato dovessero avere la cittadinanza del regno. In tal modo voleva obbligare tutti francesi che avessero voluto conservare i loro incarichi a naturalizzarsi acquisendo la cittadinanza napoletana. Napoleone intervenne nella questione affermando che tutti i cittadini francesi erano da considerarsi anche cittadini del Regno di Napoli. Murat, dopo la presa di posizione dell'imperatore, fu costretto a fare marcia indietro. Diede per\u00f2 inizio a una lenta e costante sostituzione dei funzionari francesi con elementi napoletani. \nNon va infine sottovalutato il ruolo avuto nel governo del periodo murattiano dalla moglie Carolina, donna intelligente ancorch\u00e9 molto ambiziosa.\nUltime battaglie con Napoleone.\nIl suo ruolo di re non gli imped\u00ec di partecipare, nella \"Grande Arm\u00e9e\", alla campagna di Russia del 1812, al comando della cavalleria napoleonica e di un contingente di soldati del regno di Napoli: il suo comportamento in battaglia fu, come in passato, eccellente. La sua carica nella battaglia della Moscova decise le sorti della medesima a favore dell'armata napoleonica. Fu grazie alla sua impetuosit\u00e0 che Murat, incaricato di guidare l'avanguardia dell'esercito napoleonico, con la sua colonna serrata di cavalleria invase Mosca e giunse al Cremlino.\nCos\u00ec fu anche durante la ritirata e il 5 dicembre 1812 Napoleone, partendo per rientrare a Parigi, gli affid\u00f2 il comando di ci\u00f2 che rimaneva della \"Grande Arm\u00e9e\". Tuttavia Murat, giunto a Pozna\u0144, lasci\u00f2 a sua volta il comando dell'armata francese a Eugenio di Beauharnais il 16 gennaio 1813 e rientr\u00f2 in tutta fretta a Napoli. Risalgono a questo periodo i primi negoziati con gli austriaci, influenzati dai consigli della regina Carolina. Torn\u00f2 comunque a fianco di Napoleone in tempo per combattere a Dresda e a Lipsia, dopo di che lasci\u00f2 l'Armata.\nIl tradimento.\nGiunto a Milano l'8 novembre 1813, Murat fece sapere all'ambasciatore austriaco di essere disposto a lasciare il campo napoleonico e due mesi dopo (gennaio 1814) venne firmato un trattato di alleanza fra Austria e Regno di Napoli. La sera del 6 febbraio la notizia, inviatagli da Eugenio di Beauharnais, giunse a Napoleone, che era impegnato nella difesa del suolo francese, e che cos\u00ec reag\u00ec:\nMurat, di fronte al rischio di perdere quel regno che aveva faticosamente costruito e rimesso finanziariamente in piedi dopo il breve regno di Giuseppe Bonaparte, da poco avveduto diplomatico qual era scelse il cambio di schieramento, nella speranza che le Grandi Potenze decidessero di lasciargli il suo Stato, impedendo la restaurazione borbonica. Del resto i suoi rapporti con lo stesso Napoleone erano ormai da tempo deteriorati, tanto che l'illustre cognato, dimenticando spesso i legami di parentela che li legavano, lo consider\u00f2 sempre e comunque un \"vassallo\". Nel trattato l'Austria garantiva al Murat i suoi Stati, ponendo cos\u00ec un'ipoteca sulle decisioni del congresso di Vienna, che in un primo tempo non volle privarlo del Regno di Napoli, appoggiata in questo anche dall'Inghilterra e dalla Russia, che avevano riconosciuto ufficialmente il trattato di gennaio.\nGuerra contro l'Austria e caduta.\nIl 1\u00ba marzo 1815 Napoleone sbarc\u00f2 vicino a Cannes, dopo essere fuggito dall'isola d'Elba, e il 5 marzo Murat scrisse alle corti di Vienna e di Londra che, qualunque fossero state le sorti di Napoleone dopo il rientro in Francia dall'Elba, egli sarebbe rimasto fedele all'alleanza con i due stati, cos\u00ec come gli chiese lo stesso cognato scrivendogli che \u00abil passato fra loro due non esisteva pi\u00f9\u00bb e, perdonandolo della sua condotta dell'anno precedente, altres\u00ec gli raccomandava soprattutto di mantenersi in accordo con gli austriaci e di limitarsi a contenerli se avessero marciato contro la Francia.\nMa gi\u00e0 il 19 dello stesso mese, vedendo che al Congresso si tendeva all'opzione della restaurazione borbonica sui territori del suo regno, Murat diede inizio alla guerra austro-napoletana, invadendo lo Stato Pontificio con un esercito di 35.000 uomini. Murat prosegu\u00ec ancora avanzando verso nord, entr\u00f2 con il suo esercito nelle Legazioni, presidiate dall'esercito austriaco che, dopo alcuni tentativi di resistenza, si ritir\u00f2, lasciando a Murat anche la citt\u00e0 di Bologna, dove Murat entrava il 2 aprile, e l'8 aprile faceva presentare ai suoi plenipotenziari a Vienna una nota nella quale, pur protestando contro l'atteggiamento austriaco, ribadiva la sua volont\u00e0 di rispettare gli accordi del gennaio 1814. La risposta della diplomazia austriaca fu rapida: il 10 dello stesso mese il ministro austriaco Metternich presentava ai plenipotenziari di Murat la dichiarazione di guerra e il 28 aprile l'Austria firmava un trattato di alleanza con Ferdinando III di Sicilia; la sovranit\u00e0 di quest'ultimo sul Regno di Napoli e di Sicilia venne successivamente ratificata dal Congresso di Vienna.\nMurat fu sconfitto dagli austriaci, prima a Occhiobello, poi, dopo una ritirata attraverso Faenza e Forl\u00ec, occupate da Adam Albert von Neipperg, nella battaglia di Tolentino (2 maggio 1815); il successivo trattato di Casalanza (20 maggio 1815), firmato presso Capua per conto dello stesso Murat da parte di Pietro Colletta e Michele Carrascosa, sanc\u00ec definitivamente la sua caduta e il ritorno del Borbone sul trono.\nIntanto Murat, dopo la disfatta di Tolentino e dopo aver emesso il 12 maggio il famoso proclama, falsamente datato 30 marzo 1815 e dedicato agli italiani, che chiam\u00f2 alla rivolta contro i nuovi padroni, presentandosi come alfiere della loro indipendenza, commise uno dei suoi ultimi errori. Aveva l'intenzione di portarsi a Gaeta per difendere il suo regno ormai perso, ma i suoi cortigiani gli imposero la partenza per la Francia per andare a combattere con Napoleone. Fu convenuto che la regina sarebbe rimasta a Napoli per trattare con gli inglesi e il 19 maggio alle 8 di sera lasci\u00f2 la sua corte e la sua famiglia: non li avrebbe mai pi\u00f9 rivisti. Nella mattinata del 20 maggio s'imbarc\u00f2 per Ischia e riusc\u00ec a sbarcare a Cannes il 25 maggio. Qui err\u00f2 a lungo per la Provenza, nella speranza che l'illustre cognato, ripreso il potere dopo la fuga dall'isola d'Elba, lo richiamasse nell'Armata. Ma Bonaparte non solo non lo richiam\u00f2, ma gli impose, tramite un inviato del ministro degli esteri Caulaincourt, di tenersi lontano da Parigi e di soggiornare tra Grenoble e Sisteron. Il non volere Murat al suo fianco fu un errore rimpianto dallo stesso Napoleone nelle sue memorie: in Belgio \u00abpure ci avrebbe forse potuto arrecare la vittoria: che abbisognava in certi istanti della giornata di Waterloo? Di rompere tre, o quattro quadrati d'inglesi: ora Murat era mirabile per simile bisogno; era precisamente l'uomo della cosa; giammai, alla testa della cavalleria, ne fu veduto uno pi\u00f9 determinato, pi\u00f9 bravo, pi\u00f9 coraggioso di lui.\u00bb\nArresto e fucilazione.\nVenuto a conoscenza della disfatta napoleonica a Waterloo, dove l'imperatore con 120.000 uomini non riusc\u00ec a difendere il suo impero, e avendo Murat una taglia sulla testa di 48.000 franchi, messa a disposizione dal marchese di Rivi\u00e8re, un uomo che Murat stesso aveva salvato dal patibolo, il re di Napoli si rifugi\u00f2 rocambolescamente in Corsica, ove giunse il 25 agosto 1815 e dove fu presto circondato da centinaia di suoi partigiani. Aspettando fin troppo a lungo i passaporti provenienti dall'Austria per poter raggiungere la moglie Carolina a Trieste e avendo false notizie sul malcontento dei napoletani, fu convinto a organizzare una spedizione per riprendersi il regno di Napoli. La spedizione, messa in piedi frettolosamente e forte di circa 250 uomini, part\u00ec da Ajaccio il 28 settembre 1815. Murat voleva dapprima sbarcare nei dintorni di Salerno, ma, dirottato da una tempesta in Calabria e tradito dal capo battaglione Courrand, sbarc\u00f2 l'8 ottobre nel porticciolo di Pizzo.\nIntercettato dalla gendarmeria borbonica al comando del capitano Trentacapilli, fu da questi arrestato e fatto rinchiudere nelle carceri del locale castello. Informato della cattura dell'ex sovrano, il generale Vito Nunziante (quale governatore militare delle Calabrie) si precipit\u00f2 incredulo da Monteleone, dove si trovava, a sincerarsi dell'identit\u00e0 del prigioniero. Ferdinando IV di Borbone (nel frattempo risalito al trono) nomin\u00f2 da Napoli una commissione militare competente a giudicare Gioacchino, composta da sette giudici e presieduta dal fedelissimo Vito Nunziante, al quale il re aveva ordinato di applicare la sentenza di morte in base al codice penale promulgato dallo stesso Gioacchino Murat, che prevedeva la massima pena per chi si fosse reso autore di atti rivoluzionari, e di concedere al condannato soltanto una mezz'ora di tempo per ricevere i conforti religiosi. \nNell'ascoltare la condanna capitale Murat non si scompose. Chiese di poter scrivere in francese l'ultima lettera alla moglie e ai figli (i quali, postisi sotto la protezione della bandiera del Regno Unito, furono poi trasferiti dagli austriaci a Trieste), che consegn\u00f2 a Nunziante in una busta con dentro alcune ciocche dei suoi capelli.\nVolle confessarsi e comunicarsi, prima di affrontare il plotone d'esecuzione che l'attendeva, e venne fucilato a Pizzo Calabro il 13 ottobre 1815. Di fronte al plotone d'esecuzione si comport\u00f2 con grande fermezza, rifiutando di farsi bendare. Pare che le sue ultime parole siano state:\nCharles Gallois, quasi come un cronista dell'epoca, narra: \u00abI soldati sono commossi, due colpi partono senza sfiorarlo. \"Nessuna grazia! Ricominciamo! Fuoco!\" Questa volta dieci colpi detonarono insieme; 6 palle lo hanno colpito. Si mantenne ritto un istante. Poi piomb\u00f2 al suolo fulminato.\u00bb\nDopo essersi sbarazzato di un cos\u00ec pericoloso rivale, Ferdinando di Borbone insign\u00ec Pizzo del titolo di \"fedelissima\" e concesse al generale Nunziante il feudo e il titolo di Marchese di San Ferdinando di Rosarno.\nIn seguito, circolarono voci che ritenevano Murat vittima di un complotto architettato da Giustino Fortunato e Pietro Colletta, i quali lo avrebbero attirato in Calabria facendogli credere di essere ricevuto e acclamato dal regno, complotto che infine si rivel\u00f2 inesistente. Otto giorni dopo la fucilazione, il generale Nunziante fu nominato marchese, mentre il tenente che esegu\u00ec la fucilazione divent\u00f2 comandante. Sull'epilogo della vita di Murat, suo cognato Napoleone espresse, nelle proprie memorie, un giudizio lapidario: \nMurat \u00e8 ricordato con una lapide al cimitero di P\u00e8re-Lachaise di Parigi. Il corpo venne sepolto nella chiesa di San Giorgio a Pizzo Calabro, in una fossa comune. Una lapide sul pavimento al centro della navata ne ricorda la sepoltura in questo tempio.\nDiscendenti.\nDa Carolina Bonaparte Gioacchino Murat ebbe quattro figli:"}
{"id": "106863", "revid": "17351", "url": "https://it.wikipedia.org/wiki?curid=106863", "title": "Fortezza volante", "text": ""}
{"id": "106865", "revid": "124991784", "url": "https://it.wikipedia.org/wiki?curid=106865", "title": "Arbitro", "text": "L'arbitro (termine derivato dal latino \"arbitratus\", vale a dire \"giudizio\") \u00e8 una figura neutra volta alla risoluzione imparziale di una controversia tra due parti e alla segnalazione di scorrettezze in gioco; originariamente una figura del diritto (chiamato a pronunciarsi tramite il cosiddetto \"arbitrato\"). Il termine \u00e8 stato mutuato dal linguaggio sportivo per indicare l'arbitro sportivo.\nIl suo ruolo \u00e8 di far rispettare il regolamento e di ammonire (verbalmente o con delle sanzioni \"es. cartellini\").\nLa figura dell'arbitro negli sport.\nCalcio.\nNel calcio, come in tutti gli sport d'altronde, la figura dell'arbitro \u00e8 fondamentale per lo svolgimento corretto della partita.\nIn caso di scorrettezza durante i (circa) 90' di gioco questo, da protocollo, deve procedere con degli ammonimenti che possono essere verbali (quindi un richiamo o rimprovero), o mediante l'uso dei cartellini giallo e rosso.\nIl cartellino giallo indica un primo ammonimento mediamente grave, mentre quello rosso \u00e8 causa di espulsione, quindi in caso di grave scorrettezza.\nGeneralmente vi \u00e8 un arbitro principale ed altri tre di cui due sono guardalinee; di recente si \u00e8 anche aggiunto il VAR in aiuto."}
{"id": "106867", "revid": "883", "url": "https://it.wikipedia.org/wiki?curid=106867", "title": "Free software", "text": ""}
{"id": "106868", "revid": "110157", "url": "https://it.wikipedia.org/wiki?curid=106868", "title": "Walzenhausen", "text": "Walzenhausen (toponimo tedesco) \u00e8 un comune svizzero di 2\u00a0034 abitanti del Canton Appenzello Esterno.\nStoria.\nIl comune di Walzenhausen \u00e8 stato istituito nel 1638 per scorporo da quello di Trogen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA Walzenhausen ha sede l'azienda cosmetica JUST.\nInfrastrutture e trasporti.\nWalzenhausen \u00e8 servito dall'omonima stazione, capolinea della ferrovia Rheineck-Walzenhausen (linea S26 della rete celere di San Gallo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "106869", "revid": "124380290", "url": "https://it.wikipedia.org/wiki?curid=106869", "title": "San Pancrazio", "text": "San Pancrazio \u00e8 uno dei cosiddetti Santi di ghiaccio, con San Servazio, San Mamerto e San Bonifacio di Tarso.\nAgiografia.\nPancrazio nacque verso la fine dell'anno 289 a Sinnada, cittadina della Frigia, provincia consolare dell'Asia Minore. I suoi ricchi genitori erano di origine romana: Ciriada, la madre, mor\u00ec nel parto, e Cleonia, il padre, lo lasci\u00f2 orfano all'et\u00e0 di otto anni. Cleonia, morendo, affid\u00f2 Pancrazio allo zio Dionisio, pregandolo di curarne l'educazione e l'amministrazione dei beni.\nEntrambi, Pancrazio e Dionisio, vennero a Roma per abitare nella loro villa patrizia sul Monte Celio. Presto incontrarono la comunit\u00e0 cristiana di Roma e chiesero di essere iniziati alla fede cristiana. La scoperta di Dio e di Cristo infiamm\u00f2 talmente il cuore del giovane e dello zio da chiedere in breve tempo i sacramenti del battesimo e dell'eucaristia.\nScoppi\u00f2 nel frattempo la persecuzione di Diocleziano, rivelatasi ben presto la pi\u00f9 atroce di tutte le precedenti sopportate dai cristiani. Era l'anno 303 e il terrore della persecuzione, iniziata nelle province dell'impero romano, arriv\u00f2 anche a Roma, falciando inesorabilmente ogni persona che avesse negato l'incenso agli d\u00e8i romani o allo stesso imperatore.\nAnche Pancrazio fu chiamato a sacrificare, per esprimere la sua fedelt\u00e0 a Diocleziano, ma, dietro il suo costante rifiuto, fu condotto davanti allo stesso imperatore per essere giudicato. Diocleziano, sorpreso \"dall'avvenenza giovanile e bellezza di lui, adoper\u00f2 ogni arte di promesse e minacce per fargli abbandonare la fede di Ges\u00f9 Cristo\" (da un manoscritto dell'epoca). La costanza della fede di Pancrazio meravigli\u00f2 Diocleziano e tutti i suoi cortigiani presenti all'interrogatorio, suscitando nello stesso tempo lo sdegno dell'imperatore, che ordin\u00f2 la decapitazione dell'intrepido giovane.\nCondotto fuori Roma, sulla via Aurelia, nelle ultime ore del giorno, presso il tempio di Giano, Pancrazio porgeva la testa al titubante carnefice, sacrificandosi per la propria fede. Ottavilla, illustre matrona romana, prese il capo e il tronco del corpo e, untili con balsami e avvoltoli in preziosi lini, li depose in un sepolcro nuovo, scavato appositamente nelle gi\u00e0 esistenti catacombe.\nSul luogo del martirio leggiamo ancora oggi: \"Hic decollatus fuit Sanctus Pancratius\" (Qui fu decapitato san Pancrazio). A lui \u00e8 anche intitolata una chiesa a Le Coste (fraz. di Montefiascone).\nCulto.\nIl Martirologio romano ne riporta la memoria il 12 maggio: \"San Pancrazio, martire, che, si dice sia morto ancora adolescente per la fede in Cristo a Roma al secondo miglio della via Aurelia; presso il suo sepolcro il papa san Simmaco innalz\u00f2 una celebre basilica e il papa Gregorio Magno vi convoc\u00f2 frequentemente il popolo, perch\u00e9 da quel luogo ricevesse testimonianza del vero amore cristiano. In questo giorno si celebra la sua deposizione\".\nIl culto di San Pancrazio si diffuse molto anche in Germania e la sua immagine si trova spesso nei castelli dell'Ordine dei Cavalieri Teutonici dei quali \u00e8 co-patrono.\nReliquie.\nNella basilica a lui intitolata (la Basilica di San Pancrazio), sorta sul luogo del martirio, viene venerata gran parte del corpo, qui deposto da Onorio I (625 - 638). Il giovane martire \u00e8 custodito nell'urna di porfido dell'altare maggiore, consacrato nel 1627 e posta perpendicolarmente all'ara della confessione. Durante la Repubblica Romana del 1798 il corpo fu violato, la reliquia di un avambraccio fu recuperata nel 1805. Sempre all'altare maggiore si esponeva alla devozione dei fedeli un suo braccio. Il capo si \u00e8 venerato a San Giovanni in Laterano dall'850 al 1966, data nella quale Paolo VI lo restitu\u00ec alla basilica. Qui l'insigne reliquia \u00e8 esposta alla venerazione dei fedeli dal 1973. Molti resti sono in chiese italiane e francesi.\nNel 2005, in occasione del XVII centenario del martirio, per la prima volta il capo del santo Martire \u00e8 uscito dalle mura della Basilica romana omonima per fare tappa a San Pancrazio Salentino.\nPatronati.\nSan Pancrazio \u00e8 patrono di diverse localit\u00e0, tra le quali i seguenti comuni italiani:\nIlci Todi (PG)\nSantuari dedicati a S. Pancrazio.\nA Pianezza, nell'area metropolitana di Torino esiste un luogo di culto denominato Santuario di San Pancrazio (Pianezza), edificato sul luogo di un miracolo avvenuto nel 1450.\nCircondata da un oliveto secolare e da uno scaleo, ricordata dai versi di Alfonso Gatto e dalle tele di Clemente Tafuri, \u00e8 la chiesa dedicata a San Pancrazio che si trova a Conca dei Marini sulla Costiera Amalfitana. Circa l\u2019anno di fondazione non si conoscono fonti ufficiali. Il documento storico pi\u00f9 antico che ne fa cenno \u00e8 un atto di fondazione risalente al 1370.L\u2019attuale configurazione interna dell\u2019edificio risale al 1762, quando il parroco don Gaetano Amodio diede il via ad un programma di radicale revisione dell\u2019impianto adeguandolo al gusto del momento. La chiesa, infatti, si presenta a tre navate, concluse da altrettante absidi, sormontate da semicalotte estradossate. L\u2019altare maggiore, opera dell\u2019artista napoletano Baldassare di Lucca, ospita il cinquecentesco e preesistente polittico raffigurante nella tavola centrale una Madonna con Bambino, mentre nelle tavole laterali sono raffigurati S. Pancrazio e S. Leonardo. La predella sovrastante ospita, invece, otto Apostoli intorno al Cristo Redentore. Infine una cimasa racchiude l\u2019Eterno Padre al di sopra della Vergine e dell\u2019Arcangelo Gabriele. La statua processionale di San Pacrazio, opera di Felice Buonfiglio (1752), \u00e8 arricchita da una Reliquia del cranio del Santo martire donata a questa parrocchia dal celebre giureconsulto napoletano don Giacomo Dandolfo il 19 novembre 1730. \nUn altro santuario dedicato \u00e8 presente a Vaie, sempre in provincia di Torino.\nA Suni (provincia di Oristano) esiste un santuario del XV secolo. Il santo \u00e8 festeggiato a met\u00e0 maggio con processioni, canti e balli tradizionali e un\u2019ardia (corsa di cavalli a carattere votivo).\nA Vaglio Serra in provincia di Asti esiste un Santuario del X secolo dedicato a San Pancrazio con titolo di Basilica.\nA Barbarano, in provincia di Vicenza, dal 1501 esiste un convento francescano con adiacente chiesa.\nA Firenze, incastonata su via della Spada, sul retro del Palazzo Rucellai oggi ospitante il Museo Marino Marini, dal 931 esiste la ex chiesa di San Pancrazio (o Brancazio).\nA San Pancrazio in Val di Pesa, a pochi chilometri da San Casciano (Fi) esiste almeno dal 900 d. C. una Pieve a lui dedicata.\nFuori l'Italia, a Londra, si trova una chiesa di San Pancrazio (\"St Pancras Old Church\"), che \u00e8 stata uno degli primi santuari cristiani dell'Inghilterra. La chiesa d\u00e0 il suo nome al quartiere prossimo e alla Stazione di St Pancras."}
{"id": "106870", "revid": "201640", "url": "https://it.wikipedia.org/wiki?curid=106870", "title": "Gianni Rodari", "text": "Unico scrittore italiano ad aver vinto il prestigioso Premio Hans Christian Andersen nel 1970, fu uno fra i maggiori interpreti del tema \"fantastico\" nonch\u00e9, grazie alla \"Grammatica della fantasia\" del 1973, sua opera principale, uno fra i principali teorici dell'arte di inventare storie.\nBiografia.\nGianni Rodari nacque il 23 ottobre 1920 a Omegna, sul lago d'Orta, da Giuseppe Rodari, fornaio che possedeva il negozio in via Mazzini, via principale di Omegna, sposato in seconde nozze con Maddalena Aricocchi, commessa nella bottega paterna. Poich\u00e9 i genitori stavano in negozio, venne seguito nel corso della sua infanzia da una balia di Pettenasco. A Omegna frequent\u00f2 le prime quattro classi elementari, ma poi, in seguito alla morte del padre per broncopolmonite avvenuta nel 1929, si trasfer\u00ec a Gavirate (VA), paese natale della madre, a nove anni, insieme con il fratello Cesare (1921-1982).\nIn seguito, la madre cedette l'attivit\u00e0 del marito al fratellastro di Gianni, Mario (1908-1966), nato dalle prime nozze del padre. Nel 1931 la madre lo fece entrare nel seminario cattolico di San Pietro Martire di Seveso in provincia di Milano, ma comprese ben presto che non era la strada giusta per il figlio e nel 1934 lo iscrisse alle magistrali. Erano anche anni di passione musicale: Rodari prendeva lezioni di violino. Con alcuni amici form\u00f2 un trio e cominci\u00f2 a suonare nelle osterie e nei cortili della zona, ma la madre non lo incoraggi\u00f2.\nNel 1937 Rodari si diplom\u00f2 come maestro presso Gavirate. Nel 1938 fece il precettore a Sesto Calende, presso una famiglia di ebrei tedeschi fuggiti dalla Germania. Nel 1939 si iscrisse alla facolt\u00e0 di lingue dell'Universit\u00e0 Cattolica del Sacro Cuore di Milano, abbandonando per\u00f2 i corsi dopo pochi esami. Insegn\u00f2 in seguito a Brusimpiano, Ranco e Cardana di Besozzo. Come egli stesso raccont\u00f2, la sua scuola non fu grandiosa a causa della sua giovane et\u00e0, tuttavia si rese conto che fu una scuola divertente dove i bambini utilizzavano la fantasia addirittura per aiutarlo a correggere le sue stesse opere: questa, insieme a molte altre, fu una delle caratteristiche basilari di Rodari, che lo faranno sempre riconoscere per la sua originalit\u00e0.\nDurante la seconda guerra mondiale, venne esonerato dal servizio militare a causa della salute cagionevole. Intanto, vinse il concorso per maestro e insegn\u00f2 come supplente a Uboldo. Nel dicembre del 1943 venne richiamato alle armi dalla Repubblica Sociale Italiana ed assegnato all'ospedale militare di Baggio. Traumatizzato dalla perdita dei suoi due migliori amici (Nino Bianchi, morto nel naufragio della nave \"Calipso\" nel Mediterraneo all'inizio della guerra, e Amedeo Marvelli, deceduto durante la campagna di Russia) e dall'internamento del fratello presso un campo di concentramento nazista in Germania, prese contatti con la Resistenza lombarda, gett\u00f2 l'uniforme ed entr\u00f2 in clandestinit\u00e0; si avvicin\u00f2 quindi al PCI, al quale si iscrisse il 1\u00ba maggio 1944.\nDopo il 25 aprile 1945, inizi\u00f2 la carriera giornalistica in Lombardia, dapprima con il giornaletto ciclostilato \"Cinque punte\", poi dirigendo \"L'Ordine Nuovo\", periodico della Federazione Comunista di Varese. Nel frattempo, pubblic\u00f2 alcune trascrizioni di leggende popolari e alcuni racconti anche con lo pseudonimo di Francesco Aricocchi. Nel 1947, approd\u00f2 a \"L'Unit\u00e0\" di Milano, su cui, due anni dopo, inizi\u00f2 a curare la rubrica \"La domenica dei piccoli\". \nNel 1950 lasci\u00f2 Milano per Roma, dove fond\u00f2 e diresse, con Dina Rinaldi, il giornale per ragazzi \"Pioniere\" (settimanale dell'API, Associazione Pionieri d'Italia), con cui collabor\u00f2 per una decina d'anni, fino alla cessazione della pubblicazione. In tale periodo fond\u00f2 il campeggio estivo dei Pionieri, con sede prima a Sestola (MO) e poi a Castelluccio di Porretta Terme (BO).\nIn piena guerra fredda, nel 1951, la pubblicazione del suo primo libro pedagogico \"Il manuale del Pioniere\", provoc\u1f78 aspre reazioni da parte della stampa cattolica, tanto che le parrocchie arrivavano a bruciare nei cortili il \"Pioniere\" e i suoi libri. Il 25 aprile 1953 spos\u00f2 la modenese Maria Teresa Ferretti, segretaria del Gruppo Parlamentare del Fronte Democratico Popolare, dalla quale avr\u00e0 la figlia Paola nel 1957. Il 13 dicembre del 1953 fond\u00f2 \"Avanguardia\", giornale nazionale della FGCI. Chiusa l'esperienza nel 1956, torn\u00f2, chiamato da Pietro Ingrao all\"Unit\u00e0\", dal settembre del 1956 al dicembre del 1958.\nDal 1954, per una quindicina d'anni, collabor\u00f2 anche a numerose altre pubblicazioni: scrisse articoli su quotidiani e periodici e cur\u00f2 libri e rubriche per ragazzi. Tuttavia, entr\u00f2 nell'Albo dei giornalisti solo nel 1957. Dal 1\u00ba dicembre 1958 pass\u00f2 a \"Paese Sera\" come inviato speciale e nello stesso periodo inizi\u00f2 a collaborare con Rai e BBC, come autore del programma televisivo per l'infanzia \"Giocagi\u00f2\". Dal 1966 al 1969 Rodari non pubblic\u00f2 libri, limitandosi ad un'intensa attivit\u00e0 di collaborazioni per quanto riguarda il lavoro con i bambini. \u00c8 questo un periodo molto duro per lui, soprattutto a causa delle non ottimali condizioni fisiche e della gran mole di lavoro.\nGianni Rodari ha collaborato tra il 1967 e il 1968 con articoli, poesie e filastrocche alla rivista \"Pioniere Noi Donne\".\nNel 1968, stanco di \"Paese Sera\", pens\u00f2 di accettare l'offerta di Giulio Einaudi Editore, che con Editori Riuniti pubblicava allora i suoi libri, e di trasferirsi a Torino, ma aveva da poco traslocato nel quartiere Gianicolense in attesa di andare a vivere in una nuova casa a Manziana e, poich\u00e9 la moglie lavorava e non volevano creare traumi di trasferimento nella figlia in et\u00e0 scolare, rimase a Roma. Dopo la morte di Ada Gobetti, assunse la direzione del \"Giornale dei genitori\", incarico che tenne fino all'inizio del 1977). Nel 1970 vinse il Premio Hans Christian Andersen.\nNel 1973 usc\u00ec il suo capolavoro pedagogico: \"Grammatica della fantasia\", saggio indirizzato a insegnanti, genitori e animatori, nonch\u00e9 frutto di anni di lavoro passati a relazionarsi con il campo della \"fantastica\". Con il celebre pseudonimo di Benelux, teneva su \"Paese Sera\" una rubrica-corsivo quotidiana molto seguita. Si rec\u00f2 pi\u00f9 volte in Unione Sovietica, dove i suoi libri erano diffusi in tutte le scuole delle repubbliche. Intraprese viaggi anche in Cina e in Bulgaria.\nNel 1976, insieme alla partigiana e giornalista Marisa Musu, fond\u00f2 l'associazione di promozione sociale denominata Coordinamento Genitori Democratici, una ONLUS impegnata ad insegnare e praticare i valori di una scuola antifascista, laica e democratica, membro del Forum nazionale delle associazioni dei genitori nella scuola, istituito in seno al Ministero della Pubblica Istruzione.\nFino all'inizio del 1980 continu\u00f2 le collaborazioni giornalistiche e partecip\u00f2 a molte conferenze e incontri nelle scuole italiane con insegnanti, genitori, alunni e gruppi teatrali per ragazzi. Suoi testi pacifisti sono stati musicati da Sergio Endrigo e da altri cantautori italiani. Il 10 aprile 1980 venne ricoverato in una clinica a Roma per potersi sottoporre a un intervento chirurgico alla gamba sinistra, data l'occlusione di una vena; mor\u00ec quattro giorni dopo, il 14 aprile, per shock cardiogeno, all'et\u00e0 di 59 anni. Le sue spoglie furono sepolte nel cimitero del Verano, dove tuttora riposano.\nGianni Rodari, scrittore e giornalista famoso per fantasia e originalit\u00e0, attraverso racconti, filastrocche e poesie, divenute in molti casi classici per ragazzi, ha contribuito a rinnovare profondamente la letteratura per ragazzi. Tra le sue opere maggiori si ricordano \"Filastrocche in cielo e in terra\", \"Il libro degli errori\", \"Favole al telefono\", \"Il gioco dei quattro cantoni\", \"C'era due volte il barone Lamberto\".\nDal libro \"La Freccia Azzurra\" \u00e8 stato tratto un omonimo film d'animazione nel 1996. Il successo raccolto dall'autore in Unione Sovietica ha portato anche in quel Paese alla realizzazione di cartoni animati tratti dalle opere di Rodari, come \"Cipollino\" (1961), nel 1989 tradotto e diffuso in Italia per il mercato home video, o \"Rassejannyj D\u017eovanni\" (1969), tratto da \"La passeggiata di un distratto\".\n\"Grammatica della fantasia\".\nLa \"Grammatica della fantasia\" \u00e8, come dice il sottotitolo, una \"introduzione all'arte di inventare storie\". \u00c8 l'unico volume dello scrittore di Omegna non appartenente al genere narrativo, ma dal contenuto teorico.\nNasce ufficialmente a Reggio Emilia, dalla paziente trascrizione a macchina da parte di una stagista di alcuni appunti rimasti a lungo dimenticati. Gli appunti in questione, scritti intorno agli anni quaranta, facevano parte della raccolta del \"Quaderno della fantasia\". Vennero recuperati in seguito ad un comizio che si terr\u00e0 proprio nella citt\u00e0 emiliana dal 6 al 10 marzo 1972.\nL'opera si sviluppa in 45 capitoli e si potrebbe affermare che la stragrande maggioranza dei temi e degli episodi della poliedrica attivit\u00e0 di scrittore e di studioso di Gianni Rodari sopra citati nella biografia siano ripresi anche nel corso delle argomentazioni e degli esempi che le accompagnano."}
{"id": "106873", "revid": "111373", "url": "https://it.wikipedia.org/wiki?curid=106873", "title": "Au (Svizzera)", "text": "Au (toponimo tedesco) \u00e8 un comune svizzero di 7\u00a0378 abitanti del Canton San Gallo, nel distretto di Rheintal.\nInfrastrutture e trasporti.\nAu \u00e8 servito dall'omonima stazione sulla ferrovia Coira-Rorschach."}
{"id": "106876", "revid": "203463", "url": "https://it.wikipedia.org/wiki?curid=106876", "title": "William Rankine", "text": "Biografia.\nContribu\u00ec a dare orientamento moderno alla Scienza delle costruzioni e all'ingegneria meccanica, sistemando su basi razionali le molte nozioni e norme di progetto evolutesi con la pratica. Notevoli sono i suoi studi sulla resistenza dei materiali specialmente per quel che concerne le sollecitazioni a fatica nel campo ferroviario, ma la sua fama \u00e8 principalmente legata agli studi sulla termodinamica. Particolare importanza riveste la sua teoria del \u201dmasso illimitato\u201d, fondamentale per la costruzione di muri di\nsostegno, e cos\u00ec pure le sue indagini sulle cause di rottura dei materiali da costruzione dove il suo nome \u00e8 legato al Criterio di Rankine. In tal campo \u00e8 anche ricordato per il \"metodo o formula di Rankine\", per la determinazione del carico\ndi sicurezza di un solido snello sollecitato a pressoflessione.\nDopo il 1840 si dedic\u00f2 allo studio delle leggi della termodinamica compiendo importanti studi sui motori a vapore. Nel \"Manual of the Steam Engine\" (1859; Manuale della macchina a vapore) svilupp\u00f2 analiticamente il complesso di trasformazioni del vapore nelle\nmacchine termiche, stabilendone il ciclo termodinamico caratteristico detto, appunto Ciclo Rankine. A suo nome \u00e8 dedicato anche il grado Rankine, unit\u00e0 di misura della temperatura.\nIn ambito fluidodinamico, studi\u00f2 la modellizzazione dei vortici. In tale campo \u00e8 anche ricordato con l'equazione di Rankine-Hugoniot, relativa al modello di un'onda d'urto ortogonale ad un flusso in entrata. Convinto sostenitore dell'energetica, svolse un ruolo assai importante nei dibattiti teorici della fisica della seconda met\u00e0 dell'Ottocento, dove propose di assumere i principi della termodinamica come schema teorico generale per comprendere i fenomeni fisici.\nA lui \u00e8 dedicato anche un cratere lunare.\nTeorie.\nTeoria del masso illimitato: Essa riguarda i materiali omogenei e privi di coesione, quali la ghiaia finissima o meglio ancora la sabbia asciutta. La spinta esercitata su di una parete verticale (immaginaria) di un prisma elementare viene ad essere compresa (pena lo scorrimento del prisma e quindi la frana del terreno) entro due valori (uno minimo l'altro massimo) corrispondenti alle possibilit\u00e0 di scorrimento verso il basso e verso l'alto (terreno inclinato rispetto all'orizzontale).\nFormula di Rankine per il carico di punta: \u00c8 valida per aste sottili caricate di punta, ad esempio pilastri molto snelli e sopportanti un notevole carico. Il carico critico, compatibile con l'equilibrio della struttura \u00e8 P = KA/(1 + cJ2), in cui \"K\" \u00e8 il carico di sicurezza, \"A\" l'area della sezione, \"J\" il coefficiente di snellezza, \"c\" un coefficiente sperimentale.\nIl Ciclo Rankine \u00e8 uno dei migliori cicli realizzati per macchine a vapore, costituito da una compressione adiabatica ottenuta mediante una pompa per portare il liquido alla stessa pressione della caldaia, da un riscaldamento sino al punto d'ebollizione (in caldaia), da una evaporazione (isobara ed isotermica) da una espansione adiabatica (in cui viene compiuto il lavoro utile) ed infine da una condensazione. Per migliorarne il rendimento il \"ciclo Rankine\" \u00e8 stato modificato introducendo dopo l'evaporazione un surriscaldamento del vapore."}
{"id": "106877", "revid": "110157", "url": "https://it.wikipedia.org/wiki?curid=106877", "title": "Balgach", "text": "Balgach (toponimo tedesco) \u00e8 un comune svizzero di 4\u00a0498 abitanti del Canton San Gallo, nel distretto di Rheintal."}
{"id": "106878", "revid": "580", "url": "https://it.wikipedia.org/wiki?curid=106878", "title": "Berneck", "text": "Berneck (toponimo tedesco) \u00e8 un comune svizzero di 3\u00a0937 abitanti del Canton San Gallo, nel distretto di Rheintal."}
{"id": "106880", "revid": "110157", "url": "https://it.wikipedia.org/wiki?curid=106880", "title": "Widnau", "text": "Widnau (toponimo tedesco) \u00e8 un comune svizzero di 9\u00a0329 abitanti del Canton San Gallo, nel distretto di Rheintal. \u00c8 stato istituito nel 1882 per scorporo dal comune di Diepoldsau."}
{"id": "106882", "revid": "110157", "url": "https://it.wikipedia.org/wiki?curid=106882", "title": "Diepoldsau", "text": "Diepoldsau (toponimo tedesco) \u00e8 un comune svizzero di 6\u00a0347 abitanti del Canton San Gallo, nel distretto di Rheintal. Dal suo territorio nel 1882 \u00e8 stata scorporata la localit\u00e0 di Widnau, divenuta comune autonomo."}
{"id": "106886", "revid": "111373", "url": "https://it.wikipedia.org/wiki?curid=106886", "title": "Oberriet", "text": "Oberriet (toponimo tedesco) \u00e8 un comune svizzero di 8\u00a0719 abitanti del Canton San Gallo, nel distretto di Rheintal.\nInfrastrutture e trasporti.\nOberriet \u00e8 servito dall'omonima stazione sulla ferrovia Coira-Rorschach."}
{"id": "106888", "revid": "46291", "url": "https://it.wikipedia.org/wiki?curid=106888", "title": "Oscini", "text": ""}
{"id": "106890", "revid": "1222", "url": "https://it.wikipedia.org/wiki?curid=106890", "title": "Petromizontiformi", "text": ""}
{"id": "106891", "revid": "339392", "url": "https://it.wikipedia.org/wiki?curid=106891", "title": "Paleognati", "text": ""}
{"id": "106892", "revid": "1118", "url": "https://it.wikipedia.org/wiki?curid=106892", "title": "Partito nazionale fascista", "text": ""}
{"id": "106895", "revid": "1610933", "url": "https://it.wikipedia.org/wiki?curid=106895", "title": "Enki", "text": "Enki (sumero: ; \"Signore della Terra\" oppure \"Signore Benevolo\") \u00e8 il dio mesopotamico dell'acqua, della conoscenza (\"gest\u00fa\"), dell'artigianato (\"ga\u0161am\") e della creazione (\"nudimmud\"). Pi\u00f9 tardi conosciuto come Ea in accadico. Insieme a suo padre \"An\" (supremo \"Dio del Cielo\"; \"El\" in lingua semitica) e a suo fratello \"Enlil\" (\"Signore dello Spirito\"; \"Baal\" in semitico), costituisce la trinit\u00e0 suprema celeste delle religioni della Mesopotamia e della Cananea.\nOriginariamente era identificato come la divinit\u00e0 protettrice di Eridu, la capitale religiosa dell'antica Mesopotamia. Pi\u00f9 tardi l'influenza del suo culto si diffuse in tutta la Mesopotamia, nella regione cananea (dove era chiamato Ya(h)) e tra gli Ittiti e gli Hurriti. Era la divinit\u00e0 dei mestieri (\"ga\u0161am\"), del bene, dell'acqua, del mare, dei laghi (\"a\", \"aba\", \"ab\"), della sapienza (\"gest\u00fa\", letteralmente \"orecchio\") e della creazione (\"nudimmud\": \"dim2 mud\", \"creare\").\n\u00c8 associato alla fascia meridionale delle costellazioni chiamate \"Stelle di Ea\" o \"Via di Ea\", ma anche con la costellazione A\u0160-IKU, il \"Quadrato\" (la costellazione di Pegaso), mentre An \u00e8 identificato con il polo nord eclittico centrato nella costellazione del Drago e con la fascia centrale delle costellazioni, ed Enlil con il polo nord celeste al centro delle costellazioni dell'Orsa Minore e dell'Orsa Maggiore nonch\u00e9 con la fascia settentrionale delle costellazioni. Il numero sacro di Enki \u00e8 il 40.\nUn vasto numero di miti riguardanti Enki sono stati raccolti da molti siti di scavo, estesi dal sud dell'Iraq fino alla costa occidentale del Levante. Le sue prime apparizioni possono essere rinvenute in iscrizioni cuneiformi attraverso tutta la regione, risalenti prevalentemente a partire dal terzo millennio avanti Cristo. I suoi miti sembrano aver influenzato alcune storie bibliche e coraniche.\nEtimologia.\nL'esatto significato del suo nome sumerico non \u00e8 certo: la traduzione \"Signore (\"en\") della Terra (\"ki\")\" potrebbe essere errata in quanto le forme con il suffisso dell'ergativo (\"en-ki-ka\"/\"ga-ke4\") indicano che il termine non \u00e8 \"ki\", \"terra\", bens\u00ec \"kig\". Poich\u00e9 \"kig\" compare anche in sumero \"emesal\" (\"bella lingua\", una forma acrolettica) come forma del verbo \"ki a\u011d2\", \"amare\" (letteralmente \"misurare il \"kig\"\"), \u00e8 stato proposto che \"kig\" abbia il significato di \"benevolenza\", e il che coinciderebbe anche con il carattere benevolo di Enki. Il significato di \"Enki\" potrebbe quindi essere anche \"Signore della Benevolenza\". Il nome \"Ea\" \u00e8 di origine semitica e deriva dalla radice semitica occidentale *\"\u1e25yy\" la quale significa \"vita\". La forma sarebbe un antico stato determinato col significato di \"vita\" ovvero il \"Vivente\", \"Colui che Vive\".\nAttributi.\nIl principale tempio di Enki \u00e8 chiamato \"E-abzu\", che significa \"tempio abzu\" (anche \"E-en-gur-a\", che significa \"casa delle acque sotterranee\"), un tempio di tipo ziggurat circondato dalle paludi dell'Eufrate presso l'antica costa di Eridu nel Golfo Persico. Egli era il custode dei poteri divini chiamati Me, i doni della civilizzazione. Viene spesso raffigurato con una corona ornata di corna della divinit\u00e0 vestita con la pelle di una carpa.\nConsiderato come il modellatore del mondo, dio della saggezza e di tutta la magia, Enki era caratterizzato come il signore di Abzu (Apsu in Accadico), il mare d'acqua dolce o sotterraneo situato all'interno della Terra. Nel successivo racconto epico babilonese \"En\u016bma eli\u0161\", Abzu, \"il generatore degli dei\" \u00e8 inerte e addormentato ma la sua pace viene disturbata dagli dei pi\u00f9 giovani, cos\u00ec predispone che vengano distrutti. Suo nipote Enki, scelto per rappresentare i giovani dei, lancia un incantesimo su Abzu \"incantandolo in un lungo sonno\", in modo da confinarlo nelle profondit\u00e0 della Terra. Successivamente Enki stabilisce la propria dimora \"nelle profondit\u00e0 di Abzu\". Enki, quindi, assume tutte le funzioni di Abzu, compresi i suoi poteri come signore delle acque e della fertilit\u00e0.\nLe prime iscrizioni reali del terzo millennio a.C. menzionano \u201cle canne di Enki\u201d (\"Phragmites australis\"). Nonostante tali canne fossero un importante materiale dedicato alla manifattura, come nell'intreccio di cestini e contenitori, e raccolto all'esterno delle mura cittadine, era utilizzato principalmente per il trasporto dei morti o dei malati. Questo fatto collega Enki con il \"Kur\" o \"l'oltretomba \" della mitologia sumera. In un'altra tradizione ancora pi\u00f9 antica, Nammu, la dea creatrice della materia primordiale e divinit\u00e0 madre ritratta come \u201ccolei che ha dato alla luce i grandi dei\u201d, veniva raffigurata come la madre di Enki e forza creatrice dell'acqua, e si diceva che la sua esistenza precedesse quella di Ea-Enki.\nBenito afferma \"Con Enki si osserva un interessante cambiamento nel simbolismo dei sessi\", l'agente fertilizzante \u00e8 anche l'acqua, in Sumero 'a' o 'Ab che significa anche sperma. In un passaggio di un inno sumero, Enki si sofferma su degli alvei vuoti e li riempie con la sua 'acqua'. Questo passaggio potrebbe riferirsi alla ierogamia o matrimonio sacro di Enki con Ki/Ninhursag (la Terra).\nI suoi simboli includono una capra ed un pesce, che poi combinati insieme in un'unica bestia si trasformano nella Capra del Capricorno, riconosciuta anche come il segno zodiacale del Capricorno.\nMiti di Enki.\nEnki e Ninhursag e la creazione della vita e della malattia.\nIl mito cosmogonico diffuso comunemente nella terra dei Sumeri, era quello della Ierogamia, un matrimonio sacro in cui i principi divini in forma dualistica degli opposti si sono riuniti come maschio e femmina per dare vita al cosmo. Nel poema epico \"Enki e Ninhursag\", Enki, come signore di \"Ab\" o delle acque dolci (anche la parola sumera per sperma), vive con la moglie nel paradiso di Dilmun dove:\nNonostante sia un luogo dove \"il corvo ferito non grida\" e \"il leone non viene ucciso, il lupo non afferr\u00f2 l'agnello, sconosciuto era l'uccisore del cane infanticida, sconosciuto era il grano divorato dal cinghiale\", Dilmun non aveva acqua e Enki, sentite le grida della sua dea Ninsikil, ordina al Dio-Sole Utu di portare acqua fresca dalla terra a Dilmun. Come risultato:\nIl racconto successivo, con analogie al racconto biblico del frutto proibito, ripete la storia di come l'acqua fresca dia vita ad una terra arida. Enki, Il Signore delle Acque, \"ha causato il flusso dell'acqua del cuore\" e rendendo fertile la sua consorte Ninhursag, conosciuta anche come Ki o Terra, dopo \"I suoi nove giorni divenuti i suoi nove mesi, i mesi della 'femminilit\u00e0'\u2026 come il burro buono, Nintu, la madre della terra, \u2026 come burro, diede alla luce Ninsar\". Quando Ninhursag lascia Enki, egli giace sopra Ninsar in qualit\u00e0 di Signore delle Acque. Enki non sapeva che ella fosse sua figlia, ed a causa della somiglianza di Ninsar con la sua assente consorte, la seduce avendo un rapporto sessuale con lei. In seguito Ninsar diede alla luce Ninkurra (Signora della fecondit\u00e0 e del pascolo), ma Enki viene nuovamente lasciato restando solo. Per la seconda volta Enki, nella sua solitudine, trova e seduce Ninkurra, e dall'unione dei due viene alla luce Uttu (ragno tessitore, il tessitore della rete della vita).\nPer la terza volta Enki soccombe alla tentazione, e tenta di sedurre Uttu. Sconvolto dalla reputazione di Enki, Uttu si consulta con Ninhursag, che, sconvolta dalla natura capricciosa e promiscua del suo sposo, consiglia Uttu di stare lontano dalle rive del fiume e dai luoghi a rischio inondazione, casa di Enki. In un'altra versione del mito Ninhursag prende il seme di Enki dal grembo di Uttu e lo semina nella terra dove rapidamente germinano otto piante. In questo racconto troviamo Isimud, con il doppio ruolo di serva e assistente: \"Enki, nella palude, nella palude giace disteso, \"Cosa \u00e8 questo, cosa \u00e8 questo\". Il suo messaggero Isumud gli risponde, \"Mio Re, questo \u00e8 un albero-pianta\". Lo taglia per lui ed Enki lo mangia\". E cos\u00ec, nonostante gli avvertimenti, Enki consuma gli altri sette frutti. Consumando il suo stesso sperma, Enki cade in uno stato di gravidanza con vari rigonfiamenti nella sua mascella, nei suoi denti, nella sua bocca, nei suoi fianchi, nella sua gola, nelle sue membra e nelle sue costole. Gli dei confusi non sanno cosa fare e gli gridano di \"sedersi nella polvere\". Poich\u00e9 Enki non possiede un utero con cui partorire, sta morendo a causa dei gonfiori che vanno peggiorando. A questo punto del racconto compare la volpe che si reca da Enlil, Re degli Dei, domandandogli: \"Se porto Ninhursag al tuo cospetto, quale sar\u00e0 la mia ricompensa?\". Successivamente la sacra volpe ritrov\u00f2 la dea Ninhursag portandola al cospetto di Enlil.\nNinhursag cede alle richieste, prende l'Ab (acqua o seme) di Enki all'interno del suo corpo, e d\u00e0 alla luce gli dei della guarigione da ogni parte del suo corpo. Abu dalla mascella, Nintul dall'anca, Ninsutu dal dente, Dazimua dal fianco, Eshagag dagli arti. L'ultimo, Ninti (dalla costola) \u00e8 anche un gioco di parole per la Signora della Vita, il titolo proprio di Ninhursag. La storia riflette simbolicamente il modo in cui viene portata avanti la vita con l'aggiunta dell'acqua dalla terra, ed una volta cresciuta, l'acqua \u00e8 necessaria per portare le piante a frutto. Si consiglia anche l'equilibrio e la responsabilit\u00e0: nulla deve eccedere.\nNinti, il titolo di Ninhursag, significa anche \"la madre di tutti i viventi\", e pi\u00f9 tardi \u00e8 anche il titolo dato alla dea hurrita Kheba. Nella Bibbia \u00e8 anche il titolo dato a Eva,\nin Khavvah Ebraico (\u05d7\u05d5\u05d4), in aramaico Hawwah, che venne fatta da una costola prelevata dal petto di Adamo, in una strana analogia del mito Sumero, in cui Adamo, non Enki, cammina nel Giardino dell'Eden..\nEnki e la Creazione dell'Uomo.\nDopo sei generazioni di dei (nel racconto babilonese \"Enuma Elish\"), nella settima generazione (accadico \"shapattu\" o \"sabath\"), gli dei pi\u00f9 giovani chiamati Igigi, i figli e le figlie di Enlil e Ninlil si rifiutano di svolgere i loro doveri e continuare nella loro opera di creazione. Abzu, il Dio delle acque dolci, co-creatore del cosmo, per punirli minaccia di distruggere il mondo inondandolo con le sue acque. Terrorizzati, gli dei si riuniscono per cercare di salvare le loro creazioni. Enki promette di aiutarli riuscendo a confinare Abzu nei canali di irrigazione nel Kur, sotto la sua citt\u00e0 di Eridu. Ma l'universo era ancora minacciato da Tiamat, infuriata a causa dell'imprigionamento di suo marito e consorte Abzu, e dietro suggerimento di suo figlio e visir Kingu, decide di portare avanti l'opera di distruzione iniziata da Abzu. Gli dei, terrorizzati, si riuniscono nuovamente e si rivolgono ad Enki per trovare aiuto, ma quest'ultimo (che aveva imbrigliato Abzu nei canali d'irrigazione) rifiuta questa seconda richiesta di aiuto. Gli dei cercano aiuto ovunque ed il patriarca Enlil, loro padre e dio del Nippur, promette di sconfiggere Tiamat e salvare il mondo a patto che venga incoronato re degli dei. Nel racconto babilonese, il ruolo di Enlil viene assunto da Marduk, figlio di Enki, mentre nella versione assira viene assunto da Asshur. Cos\u00ec Tiamat viene sconfitta da Enlil con \"le frecce del suo vento\" lanciate gi\u00f9 attraverso la sua gola.\nRicostruendo il paradiso con un arco proveniente dalla sua costola, Enlil pone la sua coda nel cielo come la Via Lattea, e dalle sue lacrime nasce la sorgente del Tigri e dell'Eufrate. Ma esiste ancora un problema, \"chi si prender\u00e0 cura del cosmo?\" Enki, che sarebbe potuto andare in loro aiuto, giace in un sonno profondo e non gli \u00e8 possibile udire il loro lamento. Sua madre Nammu (creatrice anche di Abzu e Tiamat) \"porta le lacrime degli dei\" ad Enki e dice:\nCos\u00ec Enki consiglia di creare i servi degli dei, l'umanit\u00e0, fatti di sangue e argilla.\nQuesto racconto \u00e8 simile alla creazione di Adamo nel Corano, dove viene raccontato di come l'umanit\u00e0 sia stata creata dall'argilla e \"un grumo di sangue\" (mestruale?). Era desiderio di Enki mantenere in vita Kingu, ma gli Igigi decidono comunque di ucciderlo, convincendo infine Enki ad usarne il sangue per creare il primo uomo. Cos\u00ec Enki crea il primo uomo, il primo dei sette saggi o \"Abgallu\" (*Ab = acqua, *Gal=grande, *Lu= Uomo), conosciuto anche come Adapa, con cui ha sempre mantenuto una stretta amicizia. Enki raccoglie a s\u00e9 un gruppo di divinit\u00e0 per aiutarlo nella sua opera, che vengono chiamati i \"buoni e principeschi modellatori\". Cos\u00ec racconta a sua madre:\nAdapa, il primo uomo ad essere \"modellato\", si reca in seguito ad Eridu, ricoprendo il ruolo di consigliere del re, quando nella Lista dei Re, il \"Me\" del potere sovrano discende da Eridu.\nSamuel Noah Kramer ritiene che i miti di Enki riguardanti i confinamenti di Abzu, siano di origine pi\u00f9 antica della lotta tra Enki e il Drago Kur (l'oltretomba).\nConfusione delle lingue.\nNel racconto epico sumero intitolato \"Enmerkar e il signore di Aratta\", in un discorso di Enmerkar, si narra come un tempo la lingua fosse una, ma poi divennero molte. La traduzione della tavoletta ad opera di Kramer racconta l'evento:\nAnche nella Bibbia, nel libro della Genesi: 11,1-9, c'\u00e8 un racconto eziologico per spiegare la formazione di lingue diverse. Gli uomini avrebbero voluto costruire un'enorme torre col solo scopo di diventare famosi, ma Dio pun\u00ec la loro vanit\u00e0 facendo scomparire loro la concordia di intenti e di linguaggio. Il mito biblico insegna che l'egocentrismo impedisce la sopravvivenza di qualsiasi comunit\u00e0.\nEnki ed il Diluvio.\nSecondo la mitologia sumera, Enki aiut\u00f2 l'umanit\u00e0 a sopravvivere al diluvio che fu scagliato sul mondo con lo scopo di distruggere l'uomo. Nella pi\u00f9 recente Leggenda di Atrahasis, Enlil, il re degli dei e fratello di Enki, dispone di distruggere l'umanit\u00e0, infastidito dall'incessante rumore che essi provocano, offensivo per le sue orecchie. Successivamente invia Siccit\u00e0, Carestia e Piaga per eliminarla, ma Enki ostacola i piani del fratellastro insegnando ad Atra\u1e2basis (per i babilonesi Utanapishtim) i segreti dell'irrigazione, dei granai e della medicina. L'umanit\u00e0 ricomincia a proliferare una quarta volta. Infuriato, Enlil convoca in concilio gli Dei e strappa loro la promessa di non rivelare all'umanit\u00e0 i suoi piani sul loro totale annientamento. Enki non racconta di questa decisione ad Atrahasis, ma segretamente lo istruisce su come costruire una sorta di barca per la sua famiglia, o di come portarlo nel paradiso all'interno di una barca magica. Dopo sette giorni di Diluvio, Atrahasis libera in cielo una rondine, un corvo ed una colomba, nel tentativo di scoprire se le acque si sono ritirate in qualche luogo. Sul ponte della sua imbarcazione viene compiuto un sacrificio per gli dei che viene da essi apprezzato. Ma Enlil \u00e8 arrabbiato poich\u00e9 i suoi piani sono stati nuovamente vanificati, ed Enki viene indicato come il colpevole. Enki spiega ad Enlil come sia ingiusto punire l'incolpevole Atrahasis per i peccati dei suoi compagni, e promette che gli dei non elimineranno l'umanit\u00e0 se praticheranno il controllo delle nascite e vivranno nel rispetto della natura utilizzando solo i mezzi che essa fornisce loro. La minaccia/promessa \u00e8 stata fatta, se per\u00f2 gli esseri umani non adempieranno al loro compito e non manterranno fede al patto, gli dei saranno liberi di devastare la terra ancora una volta. Questo sembra essere il pi\u00f9 antico mito del medio oriente tra quelli riguardanti il Diluvio universale.\nGli studiosi della mitologia mesopotamica, ritengono che Enki/Ea abbia dato origine ad Uriel, uno degli Arcangeli della tradizione ebraica, il quale comunic\u00f2 a No\u00e8 la volont\u00e0 di Dio di sommergere la terra con le sue acque ed istruendolo su come costruire un'arca che lo avrebbe condotto in salvo.\nEnki e Inanna.\nIl mito di \"Enki e Inanna\", racconta la storia della giovane dea del tempio di Eanna di Uruk, della sua visita presso l'anziano dio di Eridu e di come viene intrattenuta in una festa da lui organizzata. Il dio cerca di sedurla con fiumi di birra, ma la giovane dea mantiene la sua virt\u00f9, mentre Enki lentamente si ubriaca. Generosamente egli le dona tutti i suoi doni del \"Me\", i doni della civilizzazione. La mattina successiva, con un mal di testa dovuto alla sbornia, chiede alla sua serva Isimud del suo \"Me\", ma viene informato che la notte precedente ne aveva fatto dono ad Inanna. Sconvolto per le sue azioni, invia il demone \"Galla\" a recuperarli. Inanna sfugge al suo inseguitore e giunge sana e salva alle banchine di Uruk. Enki si rende conto di essere stato ingannato a causa della sua tracotanza ed accetta un trattato di pace eterna con Uruk.\nPoliticamente, questo mito sembra indicare gli eventi di un precedente periodo in cui l'autorit\u00e0 politica pass\u00f2 dalla citt\u00e0 di Enki, Eridu, alla citt\u00e0 di Inanna, Uruk.\nNel mito della Discesa di Inanna agli inferi, per consolare il dolore della sorella Ereshkigal che era in lutto per la morte del marito Gugalanna (\"gu\"=toro, \"gal\"=grande, \"ana\"=cielo/paradiso), ucciso da Gilgame\u0161 ed Enkidu, decide di farle visita. Raccomanda alla sua serva Nin\u0161ubur (La signora della sera), di considerare Inanna come la \"stella della sera\", e che se non fosse tornata entro tre giorni, di andare in cerca dell'aiuto di suo padre Anu, o di Enlil, re degli dei, o di Enki. Quando lei non ritorna, Ninshubur avvicina Anu ma si sente rispondere che sua figlia \u00e8 forte abbastanza da prendersi cura di s\u00e9 stessa. Enlil dice a Ninshubur che \u00e8 troppo impegnato ad occuparsi del cosmo per correre in soccorso della nipote. Enki immediatamente esprime preoccupazione e invia il suo demone Galla (o Galaturra o Kurkarra), un essere asessuato creato dalla sporcizia depositata sotto le unghie degli dei, per riportare indietro la giovane dea. Questo fatto potrebbe essere all'origine dei Greco-Romani \"Galli\", androgini sacerdoti appartenenti al terzo sesso, simili agli Indo-Americani Berdache, i quali giocarono un ruolo importante nei primi rituali religiosi.\nNel racconto di \"Inanna e Shukaletuda\",\nEnki stabilisce che Shukaletuda, il giardiniere, si prenda cura delle palme da dattero da lui create; ma egli trovando Inanna addormentata sotto una di esse, la stupra durante il sonno. Una volta sveglia, la dea scopr\u00ec di essere stata violata e cerc\u00f2 il miscredente per punirlo. Shukaletuda cerc\u00f2 la protezione di Enki, che, secondo le teorie di Bottero, ne era il padre. Nel classico stile di Enki, consiglia a Shukaletuda di nascondersi nella citt\u00e0, dove Inanna non era in grado di trovarlo. Enki, che si ergeva sempre come il protettore di chiunque ne cercasse l'aiuto, e come colui che diede i suoi poteri ad Inanna, sfid\u00f2 la giovane ed impetuosa dea a controllare la sua rabbia per poter assolvere meglio alla funzione di grande giudice.\nInfine, dopo aver calmato la propria rabbia, anche lei and\u00f2 in cerca dell'aiuto di Enki, come portavoce dell\"assemblea degli dei\", degli Igigi e degli Anunnaki. Dopo aver presentato il suo caso, Enki vide che giustizia doveva essere fatta e le promise il suo aiuto, rivelandole il luogo del nascondiglio del miscredente Shukaletuda.\nRappresentazioni.\nEnki era considerato come il dio della vita e del riapprovvigionamento, e spesso veniva raffigurato con due flussi d'acqua provenienti dalle sue spalle, uno era il Tigri e l'altro era l'Eufrate. Accanto a lui erano raffigurati degli alberi, simboli dell\"Essenza della Vita\", che Enki, come apparente alchimista degli dei, mescolava con maestria creando diversi esseri viventi sulla faccia della terra.\nIl carattere di Enki non \u00e8 quello di un dio giullare o trickster, non ha mai imbrogliato anche se spesso viene ingannato, e non \u00e8 un folle. Enki usa la sua magia per il bene degli altri quando viene chiamato ad aiutare gli dei o gli esseri umani. Enki \u00e8 sempre sincero nella sua essenza mascolina. \u00c8 fondamentalmente colui che risolve i problemi degli dei, e rifugge o disarma coloro che portano conflitto o morte nel mondo. \u00c8 il mediatore la cui compassione e senso dell'umorismo sconfigge e disarma l'ombra del suo fratellastro, Enlil, il dio degli dei. \u00c8 lo sfidante che mette alla prova i limiti di Inanna nel mito di \"Enki ed Inanna ed il Me\" ed in seguito concede graziosamente la sua sconfitta alla giovane dea dell'Amore e della Guerra, rafforzando i legami tra Eridu e la citt\u00e0 di lei, Uruk. Cos\u00ec divenne colui che diede i poteri ad Inanna.\nInfluenza.\nEnki, e pi\u00f9 tardi Ea, in alcuni casi veniva raffigurato come Adapa, come un uomo ricoperto con una pelle di pesce, e la sua rappresentazione, con lo stesso nome del suo tempio E-apsu \"casa delle acque profonde\", il che indica decisamente la sua originale forma come dio delle acque. Attorno allo scavo dei diciotto santuari trovati sul posto, furono trovate migliaia di ossa di carpa, probabilmente consumate durante le feste in onore del dio. Il suo culto ad Eridu, risale ai pi\u00f9 antichi periodi della storia della Mesopotamia. Non si sa nulla di preciso eccetto che il suo tempio era associato al tempio di Ninhursag, che fu chiamato \"Esaggila\", \"la casa dalla testa alta\" (\"E\"\u2019=casa, \"sag\"=testa, \"ila\"=alta o la dea Accade Ila), un nome condiviso con il tempio di Babilonia di Marduk, una Ziggurat (come per il tempio di Enlil a Nippur), la quale era nota come \"E-kur\" (\"kur\"= collina), e questi incantesimi consistevano in riti cerimoniali dove l'acqua ricopriva il suo ruolo prevalente come elemento sacro, formando una parte caratteristica del suo culto.\nTale culto sembra anche coinvolto nella poesia epica del hieros gamos o matrimonio sacro di Enki e Ninhursag, il quale sembra un mito eziologico della fertilizzazione della terra arida dall'arrivo delle acque d'irrigazione (dal sumero \"a\", \"ab\", acqua o sperma). Nelle prime iscrizioni di Urukagina si va cos\u00ec lontano da suggerire che la coppia divina, Enki e Ninki, fossero i progenitori delle sette coppie divine, includendo Enki come divinit\u00e0 di Eridu, Enlil di Nippur, e Su'em (o Sin) di Ur, dove loro stessi erano i figli di An (\"cielo, paradiso\") e di Ki (\"terra\").\nLa fontana di Abzu dinanzi al suo tempio, fu adottata anche nel tempio di Nanna (in accadico Sin), la Luna a Ur, e tale credenza si diffuse attraverso tutto il Medio Oriente. Si ritiene che queste usanze possano aver dato origine all'uso delle fontane nelle Moschee e all'acqua santa nelle chiese cristiane..\nChe Eridu abbia giocato un ruolo importante negli affari politici sumeri, non \u00e8 certo, tuttavia l'ipotesi non \u00e8 improbabile. Tutti gli importanti eventi riguardanti Ea, come nel caso di Nippur, hanno portato Eridu al ruolo di citt\u00e0 sacra, ruolo mantenuto per lungo tempo anche dopo che la citt\u00e0 perse il suo ruolo di centro politico. I miti in cui la figura di Ea ha un ruolo di primo piano, sono stati trovati nella biblioteca di Assurbanipal, e nell'archivio Ittita di Hattusas in Anatolia. Enki/EA esercit\u00e0 un'ampia influenza all'infuori dei territori sumero-accadici, divenendo \"Ya\", \"Yah\", o \"Yahweh\", nella religione cananea, poi dio centrale dell'ebraismo.\nLo ritroviamo anche nella mitologia hurrita ed ittita, come divinit\u00e0 della contrattazione, e particolarmente propizio nei confronti dell'umanit\u00e0. Tra i Semiti Occidentali si ritiene che Ea fosse equiparato al termine \"hyy\" (\"vita\") con riferimento alle acque di Enki come donatrici di vita. Enki/Ea \u00e8 essenzialmente il dio della civilizzazione, saggezza e cultura. Era anche il creatore e protettore dell'uomo, e del mondo in generale. Le prime tracce di quanto \u00e8 stato precedentemente detto, appaiono nell'epico racconto di Marduk, il quale celebra i risultati della divinit\u00e0 e la sua stretta connessione tra il culto di Ea ad Eridu e quello di Marduk. La correlazione tra i due nasce da due altre importanti connessioni: (1) il nome del santuario di Marduk a Babilonia presenta lo stesso nome, \"Esaggila\", che ha il tempio di Eridu di Enki e (2) Marduk viene generalmente individuato come il figlio di Ea, i cui poteri derivano dalla volontaria abdicazione del padre in favore del figlio. In accordo a quanto detto, le preghiere/incantesimi originariamente composti per il culto di Ea, furono riscritti dai sacerdoti di Babilonia ed adottate dai fedeli di Marduk, e allo stesso modo gli inni del tradimento di Marduk trovano traccia nel trasferimento degli attributi originariamente appartenenti a Ea nei confronti di Marduk.\n\u00c8 come terza figura della triade (gli altri due membri erano Anu ed Enlil) che Ea acquisisce il suo permanente e duraturo posto nel pantheon divino. Gli venne assegnato il controllo delle acque, ed in base a questa funzione egli divenne \"shar apsi\", re di Apsu o delle \"profondit\u00e0\". L'Apsu veniva raffigurato come l'abisso delle acque situate al di sotto della terra, ed essendo il luogo in cui venivano radunati i morti, conosciuto anche come Aralu e situato nei pressi del confine di Apsu, fu designato come En-Ki, ovvero \"il signore di ci\u00f2 che \u00e8 al di sotto\", in contrasto con Anu, il quale era il signore di ci\u00f2 che era \"sopra\" o del paradiso. Il culto di Ea si estende a Babilonia e a tutta l'Assiria. Troviamo templi e santuari eretti in suo onore a Nippur, Girsu, Ur, Babilonia, Sippar e Ninive e numerosi epiteti a lui assegnati in base alla forma divina con cui appare, allo stesso modo testimone della popolarit\u00e0 di cui ha goduto attraverso l'intera storia dell'epoca Assiro-Babilonese. La consorte di Ea era conosciuta come Ninhursag, Ki, Uriash Damkina, \"la signora di ci\u00f2 che \u00e8 al di sotto\", anche nota come Damagalnunna, \"signora delle grandi acque\"."}
{"id": "106896", "revid": "212348", "url": "https://it.wikipedia.org/wiki?curid=106896", "title": "Trilobiti", "text": ""}
{"id": "106897", "revid": "283040", "url": "https://it.wikipedia.org/wiki?curid=106897", "title": "Briofite", "text": ""}
{"id": "106898", "revid": "486946", "url": "https://it.wikipedia.org/wiki?curid=106898", "title": "Magnoliofite", "text": ""}
{"id": "106899", "revid": "1226", "url": "https://it.wikipedia.org/wiki?curid=106899", "title": "Luca da Cortona", "text": ""}
{"id": "106901", "revid": "2225", "url": "https://it.wikipedia.org/wiki?curid=106901", "title": "Jamaica", "text": ""}
{"id": "106902", "revid": "1226", "url": "https://it.wikipedia.org/wiki?curid=106902", "title": "Crimini di guerra", "text": ""}
{"id": "106903", "revid": "111373", "url": "https://it.wikipedia.org/wiki?curid=106903", "title": "Altst\u00e4tten", "text": "Altst\u00e4tten (toponimo tedesco) \u00e8 un comune svizzero di 11\u00a0358 abitanti del Canton San Gallo, nel distretto di Rheintal del quale \u00e8 capoluogo; ha lo status di citt\u00e0.\nInfrastrutture e trasporti.\nAltst\u00e4tten \u00e8 servito dall'omonima stazione sulla ferrovia Coira-Rorschach. Il comune \u00e8 servito anche dalla ferrovia Altst\u00e4tten-Gais, che fa capolinea alla stazione di Altst\u00e4tten Stadt."}
{"id": "106906", "revid": "287204", "url": "https://it.wikipedia.org/wiki?curid=106906", "title": "Le relazioni pericolose", "text": ""}
{"id": "106907", "revid": "1222", "url": "https://it.wikipedia.org/wiki?curid=106907", "title": "Pteridofite", "text": ""}
{"id": "106908", "revid": "344503", "url": "https://it.wikipedia.org/wiki?curid=106908", "title": "Premi Oscar 1989", "text": "La 61\u00aa edizione della cerimonia di premiazione degli Oscar si \u00e8 tenuta il 29 marzo 1989 a Los Angeles, allo \"Shrine Civic Auditorium\".\nVincitori e candidati.\nVengono di seguito indicati in grassetto i vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nAlla Eastman Kodak Co., in riconoscimento dei fondamentali contributi all'arte del cinema durante il primo secolo della sua storia.\nAlla National Film Board of Canada, in riconoscimento del suo cinquantesimo anniversario, del suo impegno dedicato alla realizzazione di un'attivit\u00e0 artistica, creativa e tecnologica e dell'eccellenza raggiunta in ogni settore della cinematografia."}
{"id": "106909", "revid": "110157", "url": "https://it.wikipedia.org/wiki?curid=106909", "title": "Eichberg", "text": "Eichberg (toponimo tedesco) \u00e8 un comune svizzero di 1\u00a0539 abitanti del Canton San Gallo, nel distretto di Rheintal."}
{"id": "106910", "revid": "62015", "url": "https://it.wikipedia.org/wiki?curid=106910", "title": "Neorniti", "text": ""}
{"id": "106912", "revid": "110157", "url": "https://it.wikipedia.org/wiki?curid=106912", "title": "Marbach (Svizzera)", "text": "Marbach (toponimo tedesco) \u00e8 un comune svizzero di 2\u00a0137 abitanti del Canton San Gallo, nel distretto di Rheintal."}
{"id": "106913", "revid": "110157", "url": "https://it.wikipedia.org/wiki?curid=106913", "title": "Rebstein", "text": "Rebstein (toponimo tedesco) \u00e8 un comune svizzero di 4\u00a0462 abitanti del Canton San Gallo, nel distretto di Rheintal.\nInfrastrutture e trasporti.\nRebstein \u00e8 servito dalla stazione di Rebstein-Marbach sulla ferrovia Coira-Rorschach."}
{"id": "106914", "revid": "111373", "url": "https://it.wikipedia.org/wiki?curid=106914", "title": "R\u00fcthi", "text": "R\u00fcthi (toponimo tedesco; fino al 1994 ufficialmente R\u00fcthi (Rheintal)) \u00e8 un comune svizzero di 2\u00a0256 abitanti del Canton San Gallo, nel distretto di Rheintal.\nInfrastrutture e trasporti.\nR\u00fcthi \u00e8 servito dall'omonima stazione sulla ferrovia Coira-Rorschach."}
{"id": "106916", "revid": "1610933", "url": "https://it.wikipedia.org/wiki?curid=106916", "title": "Germano reale", "text": ""}
{"id": "106917", "revid": "1610933", "url": "https://it.wikipedia.org/wiki?curid=106917", "title": "Ghepardo", "text": ""}
{"id": "106918", "revid": "1610933", "url": "https://it.wikipedia.org/wiki?curid=106918", "title": "Canarino", "text": ""}
{"id": "106920", "revid": "767487", "url": "https://it.wikipedia.org/wiki?curid=106920", "title": "Akira (film)", "text": " \u00e8 un film d'animazione del 1988 diretto da Katsuhiro \u014ctomo.\nPellicola di produzione giapponese basata sull'omonimo manga del medesimo autore, pur avendo un diverso sviluppo e un diverso finale.\nConsiderato il capolavoro assoluto di \u014ctomo, \"Akira\" fa parte del novero di anime che, con il loro successo, hanno reso l'animazione giapponese popolare in Occidente. La colonna sonora del film venne composta da Shoji Yamashiro ed eseguita dai Geinoh Yamashirogumi.\nTrama.\nDopo la terza guerra mondiale, che ha distrutto Tokyo, nel 2019 l'intera citt\u00e0 di Neo Tokyo \u00e8 preda del caos: in questa citt\u00e0 numerose bande di giovani motociclisti si sfidano tra gli aggrovigliati palazzi metropolitani in corse e sfide spesso all'ultimo sangue. In mezzo ad una piazza un uomo cerca di proteggere dalle forze di polizia uno strano essere che presenta il corpo di un bambino e il viso di una persona anziana. Alla fine dello scontro l'uomo viene ucciso sanguinosamente dall'imponente schieramento di poliziotti. Alla vista del sangue il \"bambino\" urla spaventato causando svariati danni ai palazzi circostanti con le sue grida, dopodich\u00e9 svanisce sotto gli occhi degli increduli presenti.\nKaneda \u00e8 un ragazzo saggio e altruista, a scuola non \u00e8 molto bravo, ma fuori \u00e8 il leader di una delle bande di motociclisti composta da Kaisuke, Yamagata e Tetsuo. Quest'ultimo, il pi\u00f9 giovane tra i ragazzi di Kaneda, prova un grande rispetto per lui, ma anche invidia nei suoi confronti, risentendo del fatto di non avere le stesse capacit\u00e0 del suo idolo e di essere costretto ad avere sempre un ruolo di secondo piano, cosa che lo porta anche a subire alcune prese in giro; Kaneda tenta di consolare Tetsuo dicendogli che \u00e8 il pi\u00f9 giovane, ed \u00e8 solo questione di tempo prima che anche lui riesca a farsi rispettare da tutti.\nUna notte, dopo un duro scontro in cui hanno dovuto fronteggiare una potente banda rivale, i ragazzi di Kaneda sono in fuga dalla zona di scontro tranne Tetsuo che nell'intento di inseguire da solo un gruppo di motociclisti si imbatte nel misterioso bambino inseguito dalla polizia. Tetsuo non riesce a evitarlo e la sua moto sembra scontrarsi violentemente contro una sorta di barriera qualche metro prima del bambino che rimane illeso, mentre Tetsuo in seguito all'esplosione della moto si ritrova dolente a terra; arriva immediatamente il suo gruppo, mentre assistono Tetsuo a terra vengono quasi subito interrotti dall'arrivo dell'esercito, capeggiato dal Colonnello Shikishima, che recupera il bambino e preleva Tetsuo moribondo. Kaneda e i suoi amici vengono arrestati dall'esercito e portati nel commissariato di polizia. Nel frattempo il ragazzo \u00e8 stato portato in un ospedale militare e sottoposto a strani trattamenti medici che riescono a curare le sue ferite. Il dottore che lo ha in cura si stupisce delle capacit\u00e0 mentali del ragazzo, e dopo averne parlato con il generale si reca in un misterioso sotterraneo in cui \u00e8 presente una gigantesca macchina dotata di un obl\u00f2 illuminato recante la targhetta \"Akira\" sopra di esso.\nKaneda e la sua banda vengono rilasciati dalla stazione di polizia, portando con loro una ragazza di nome Kay, una ribelle, da cui Kaneda \u00e8 evidentemente attratto, ed a quel punto cercano di rintracciare il loro amico disperso Tetsuo per scoprire se sta bene. Kay riesce a divincolarsi dal gruppo e scomparire. Kaneda tuttavia non si d\u00e0 per vinto e la ritrova durante un attentato ad un centro commerciale ad opera di alcuni ribelli della resistenza. Salvata Kay dall'inseguimento, Kaneda si unisce al gruppo della resistenza capeggiato da lei stessa e un uomo di nome Ry\u016b, il quale vuole tentare un assalto ad uno dei grattacieli del governo per rapire il misterioso Akira. Kaneda coglie l'occasione per tentare di strappare Tetsuo dalle grinfie del colonnello.\nDalla fine della terza guerra mondiale il Paese non ha pi\u00f9 avuto nessun governo stabile e duraturo ma solo una lunga serie di governi brevi e fragili, crollati alle prime difficolt\u00e0. Il governo in carica, di cui \u00e8 membro il misterioso Nezu (in realt\u00e0 un membro della resistenza e maggiore informatore di Ry\u016b e Kay), deve far fronte alla gravissima crisi dovuta alla tremenda situazione economica, politica e sociale del paese. Il Colonnello Shikishima, capo dell'esercito, riferisce che la situazione sta per scoppiare e c'\u00e8 il rischio imminente di una rivolta violenta. Inoltre diversi gruppi di fanatici religiosi aizzano le folle predicando al mondo la ricomparsa di \"Akira il salvatore\", un misterioso individuo che dovrebbe ripulire la Terra dagli individui indegni di abitarlo e che, secondo i fanatici, \u00e8 l'autore della grande esplosione a Tokyo che trent'anni prima diede inizio alla terza guerra mondiale. Nonostante questa grave situazione e la mancanza di fondi per le attivit\u00e0 necessarie, il governo decide di continuare a stanziare maggiori finanziamenti per la costruzione di alcune strutture destinate ad ospitare una imminente edizione dei giochi olimpici e inoltre solleva il colonnello dall'incarico di supervisore del progetto Akira.\nKaneda e i ribelli capeggiati da Kay trovano una via per accedere all'edificio in cui viene tenuto Tetsuo e arrivano ai piani alti attraverso un hovercraft rubato alle guardie; il prezzo tuttavia \u00e8 la morte degli altri ribelli. Tetsuo si risveglia in una stanza e comincia ad essere vittima di tremende allucinazioni causate da tre bambini misteriosi. Da queste allucinazioni apprende l'esistenza di Akira e si convince che questo fantomatico individuo \u00e8 in grado di dargli le risposte che cerca. Per questo decide di evadere dalla stanza in cui \u00e8 tenuto prigioniero e di andare ad incontrare Akira. Durante il suo tragitto Tetsuo si imbatte in guardie militari, e qui scopre di essere un esper capace di uccidere solo guardando le sue vittime. Arrivato in una delle stanze pi\u00f9 remote dell'enorme grattacielo in cui \u00e8 imprigionato, Tetsuo fa la conoscenza dei tre esper che l'avevano tormentato fino a quel punto nei suoi sogni: Takashi, Masaru e Kiyoko, anch'essi risultati di esperimenti analoghi a quelli a cui \u00e8 stato sottoposto il ragazzo.\nTetsuo riconosce in Takashi lo strano bambino con cui ebbe l'incidente in moto. Bramoso di maggiori risposte Tetsuo ingaggia uno scontro telecinetico coi tre esper, uscendone vincitore. Nel frattempo Shikishima con le truppe lo raggiunge e nello scontro muoiono parecchi soldati. Anche Kaneda e Kay riescono a trovare Tetsuo, ma questi si rivela totalmente instabile e in un delirio di onnipotenza dimostra a se stesso di essere superiore a Kaneda attaccandolo per poi teletrasportarsi nel vuoto al di fuori dell'edificio. Ormai libero, Tetsuo comincia a percorrere le strade della citt\u00e0, manifestando sempre pi\u00f9 i suoi poteri e contemporaneamente perdendone sempre pi\u00f9 il controllo, arrivando ad uccidere un membro della gang di cui faceva parte, Yamagata. All'interno dell'edificio i tre esper rivelano i piani di Tetsuo e il colonnello fa arrestare Kaneda e Kay.\nNella cella Kay rivela a Kaneda lo scopo del gruppo di rivoluzionari che indaga sull'esistenza del \"progetto Akira\", il progetto top secret per cui il governo ha stanziato fondi praticamente infiniti per tutto il dopoguerra. Kaneda apprende che il progetto Akira \u00e8 un pozzo senza fondo di soldi statali a cui \u00e8 destinato quasi tutto il bilancio annuale dello stato, rallentando vistosamente la ricostruzione post-bellica del paese. Questo ha aggravato e continua ad aggravare di anno in anno la crisi economica e sociale che ora devasta l'intera nazione. Misteriosamente la porta della cella si apre e i due possono fuggire.\nIntanto, nel suo itinerario in cerca di Akira, Tetsuo compie stragi di ogni genere, al punto da essere acclamato egli stesso come \"il nuovo Akira\", ritrovandosi in breve circondato da un esercito di fedeli tra i fanatici religiosi. Nel caos generato dalla presenza di Tetsuo, il Colonnello Shikishima (il pi\u00f9 accanito sostenitore del progetto Akira) approfitta dell'ulteriore instabilit\u00e0 del governo gi\u00e0 fragile e con un colpo di Stato prende il potere, instaurando un regime militare e opponendo le sue truppe all'avanzata di Tetsuo verso il villaggio olimpico. Nel frattempo i membri del governo vengono arrestati e nella fuga Nezu si sbarazza di Ry\u016b, che era sopravvissuto all'assalto del grattacielo, rivelandosi cos\u00ec come un uomo interessato solo al suo tornaconto e non alla resistenza. Lo stesso Nezu sopraffatto dalla sua salute cagionevole, successivamente perir\u00e0 per le strade di Neo Tokyo nel suo disperato tentativo di non cadere nelle mani dell'esercito.\nKaneda e Kay trovano un membro della gang, Kaisuke, che rivela tutte le nefandezze compiute da Tetsuo e la morte di Yamagata. A quel punto Kay, sotto il controllo mentale dell'esper Kiyoko, viene portata via da Takashi per fermare Tetsuo. Quest'ultimo perde sempre pi\u00f9 il senso della realt\u00e0: nel suo delirio di onnipotenza continua a dirigersi verso la citt\u00e0 olimpica spazzando via ogni armata che il colonnello gli mette davanti. Arrivato nei sotterranei della citt\u00e0 olimpica ingaggia un colossale combattimento telecinetico con Kay, tanto da portare in superficie il globo criogenico in cui \u00e8 racchiuso Akira, mostrando che l'intera Olimpiade \u00e8 una messa in scena per coprire gli altissimi costi del \"progetto Akira\", e che la citt\u00e0 olimpica non \u00e8 nient'altro che una gigantesca copertura costata cifre folli: infatti sotto gli impianti sportivi sono sistemate tutte le strutture militari destinate al progetto, tra cui la \"casa\" del leggendario Akira e interi centri scientifici dedicati al suo studio. Sconfitta Kay, Tetsuo scoperchia l'involucro circondante Akira per scoprire solo dei tubi criogenici contenenti informazioni, lastre e parti anatomiche di un bambino. Akira in realt\u00e0 \u00e8 morto fin dal principio distruggendo Tokyo, e il progetto Akira aveva l'unico scopo di preservare gli innumerevoli risultati degli esperimenti compiuti sul corpo del bambino affinch\u00e9 gli scienziati futuri potessero carpire il segreto del suo immenso potere.\nNel frattempo Kaneda riesce a raggiungere Tetsuo tentando di convincerlo a redimersi, ad un suo rifiuto Kaneda attacca Tetsuo e i due ingaggiano uno scontro che si conclude col tempestivo arrivo di un raggio laser proveniente da un cannone satellitare comandato dal colonnello. Il raggio colpisce Tetsuo, distruggendogli un braccio. In tutta risposta Tetsuo vola fino a raggiungere il cannone nello spazio sub-orbitale e grazie ai suoi poteri lo fa disintegrare nell'atmosfera, causando distruzione per tutta la citt\u00e0. Tornato a terra, Tetsuo assembla per se stesso un braccio meccanico in sostituzione a quello distrutto, per poi trovare rifugio nello stadio olimpico in costruzione. Raggiunto da Kaneda, il Colonnello e gli esper, il corpo di Tetsuo, non riuscendo pi\u00f9 a contenere l'immenso potere, si trasforma in una gigantesca e mostruosa ameba che inizia ad inglobare tutto quello che ha vicino cercando di schiacciare Kaneda e il colonnello mentre Kaori muore schiacciata. Gli esper riescono a richiamare il defunto Akira attraverso i suoi resti conservati e grazie a lui riescono a creare una sfera d'energia che inizia a \"divorare\" Tetsuo e tutto lo stadio. Kaneda, Kay e il colonnello vengono messi in salvo dagli esper che decidono di sacrificarsi per salvare Tetsuo e raggiungere Akira in un luogo sconosciuto, sostenendo comunque che un giorno sarebbero tornati.\nIl ritorno di Akira causa una seconda esplosione che distrugge il centro di Neo Tokyo. Kaneda, Kay, Kaisuke e il colonnello riescono a sopravvivere mentre Akira scompare per sempre, cos\u00ec come Tetsuo. Quest'ultimo, raggiunti poteri divini, in un'altra dimensione d\u00e0 inizio ad un nuovo Big Bang, pronunciando le parole: \"Io sono Tetsuo\".\nProduzione.\nAutentico anime cult, per la sua realizzazione \u00e8 stato necessario creare una apposita societ\u00e0 denominata \"Akira Committee\", partecipata da dieci delle maggiori compagnie di produzione cinematografica giapponese (tra cui K\u014ddansha, Mainichi Hosho, Bandai, Toho, Laser Disc Corporation, Tokyo Movie Shinsha). Questa procedura si \u00e8 resa necessaria per riuscire ad accumulare il budget di un miliardo di yen e sostenere l'enorme spesa necessaria per produrre il film, inarrivabile per una singola casa di produzione (negli anni ottanta il budget per i film giapponesi era di circa 100-200 milioni di yen).\nAnche dal punto di vista tecnico il film segna un punto di svolta nella storia dell'animazione giapponese. Si tratta del primo caso di collaborazione tra pi\u00f9 studi di animazione di queste proporzioni. Nell'ambito della \"Akira Commitee\", infatti, hanno trovato posto 1.300 animatori provenienti da 50 studi diversi; ben cinque di questi studi si dedicarono esclusivamente alla creazione dei fondali, e uno esclusivamente alla parte di grafica computerizzata. I produttori raggiunsero uno speciale accordo sindacale che consentiva agli animatori di lavorare alternandosi in turni diurni e notturni, permettendo quindi che la realizzazione del film procedesse ventiquattro ore su ventiquattro.\nInnovazioni digitali.\n\"Akira\" rappresenta uno dei primi casi di notevole uso di CGI in un film di animazione. In \"Akira\" l'uso della grafica computerizzata \u00e8 limitato ad una piccola parte del film, quella degli effetti caleidoscopici procurati dai poteri ESP.\nUn'altra tecnica digitale innovativa introdotta con \"Akira\" \u00e8 il \"pre-recording\", ovvero registrare il doppiaggio dei personaggi quando questi sono ancora a livello di bozza grafica, consentendo cos\u00ec di adattare il labiale e le movenze del personaggio alla battuta del doppiatore. Questa tecnica era gi\u00e0 utilizzata dalla Disney.\nColonna sonora.\nLa colonna sonora \u00e8 stata scritta e diretta da Shoji Yamashiro ed eseguita dal collettivo musicale Geinoh Yamashirogumi, da lui stesso fondato. \u00c8 stata commercializzata in due diverse versioni.\n\"AKIRA Symphonic Suite\".\nIntitolata originariamente \"Akira Original Soundtrack\", \u00e8 stata poi riedita con questo nome per distinguerla dall'altra colonna sonora. Le tracce di questa edizione sono state registrate appositamente dal Geinoh Yamashirogumi, per cui sono leggermente diverse dalle musiche che si sentono nel film.\n\"Akira Original Soundtrack\".\nLe musiche di questa edizione non sono state registrate \"ex novo\", ma sono esattamente quelle presenti nel film. Insieme alle musiche sono presenti gli effetti sonori e parti di dialoghi. Pu\u00f2 darsi che queste tracce siano semplici riversamenti dell'audio del film.\nDistribuzione.\nLa \"premi\u00e8re\" in Giappone avvenne il 16 luglio 1988. Negli USA e in Europa venne distribuito solo a partire da un paio di anni dopo.\nIn Italia il film fu inizialmente distribuito nei cinema nella primavera del 1992 con un doppiaggio basato sulla versione anglofona. Fu distribuito in VHS dalla Multivision, per poi uscire nuovamente nei cinema distribuito da Nexo Digital, per un solo giorno, il 29 maggio 2013, in occasione del 25\u00ba anniversario. L'11 dicembre 2013 \u00e8 stata resa disponibile da Dynit per l'home video l'edizione restaurata con Blu-ray, DVD, CD e libro con contenuti extra e interviste. Durante il Lucca Comics &amp; Games 2017, Dynit ha annunciato la ridistribuzione del film al cinema in occasione del 30\u00ba anniversario, con un nuovo doppiaggio pi\u00f9 fedele all'originale. La nuova edizione del film (con dialoghi di Lina Zargani e diretta da Stefano Santerini presso CD Cine Dubbing) \u00e8 stato proiettata al cinema il 18 aprile 2018.\nAccoglienza.\nIncassi.\nCome gi\u00e0 citato il film \u00e8 costato una cifra compresa tra 1.000.000.000 e 1.100.000.000 di yen; in patria la prima distribuzione nelle sale frutt\u00f2 poco pi\u00f9 di 700 milioni di yen, ed ai produttori ci vollero anni per rientrare completamente dell'investimento e realizzare profitti, soprattutto grazie alla vendita di VHS, laser disc, e pi\u00f9 tardi DVD. Complessivamente, considerate le successive repliche, al botteghino in Giappone il film ha incassato ad oggi oltre 6 miliardi di yen, mentre negli altri paesi il successo cinematografico \u00e8 stato abbastanza marginale (439.162 USD negli Stati Uniti sono un incasso deludente) rispetto alle cospicue vendite per il mercato home video.\nCritica.\nNel 2008, \"Akira\" \u00e8 stato collocato al 440\u00ba posto nella classifica dei 500 pi\u00f9 grandi film di tutti i tempi, mentre nel 2010 risulta al 51\u00ba posto nella lista dei migliori film della cinematografia mondiale, pubblicati entrambi dalla rivista \"Empire\".\nIl film \u00e8 sempre presente nelle classifiche dei migliori film d'animazione mai prodotti: ad esempio, sul sito IGN \u00e8 stato collocato al 14\u00ba posto, mentre su Rotten Tomatoes all'85\u00ba posto (con l'87% di recensioni positive).\nIl manga.\nIl soggetto e la sceneggiatura del film traggono origine dal manga omonimo ideato e disegnato dallo stesso autore dell'opera cinematografica. \"Akira\" venne pubblicato per la prima volta nel 1982 sulle pagine della rivista giapponese \"Young Magazine\", in seguito ne venne pubblicata la raccolta in 6 volumi dalla casa editrice K\u014ddansha. Dopo aver venduto circa 3.500.000 copie in patria vennero raggiunti gli accordi per l'esportazione e venne pubblicato negli Stati Uniti distribuito dalla Marvel Comics, che fece colorare il manga dal pioniere del fumetto digitale Steve Oliff, riscuotendo un successo senza precedenti per un fumetto giapponese.\nAdattamenti e opere derivate.\nVideogioco.\nDal film d'animazione \u00e8 stato tratto un videogioco d'avventura, \"Akira\", sviluppato da Taito e distribuito nel 1988 per Family Computer. A seguito del successo del film in occidente, dopo una lunga gestazione usc\u00ec nel 1994 Akira per Commodore Amiga e CD32, un gioco di azione e avventura prodotto da ICE software \nFilm live action.\nAll'inizio degli anni novanta, la Sony negozi\u00f2 con la Kodansha per produrre un live action basato su Akira che per\u00f2 non venne mai realizzato.\nIl 22 febbraio 2008 la Warner Bros. e la Appian Way, dell'attore Leonardo DiCaprio, annunciarono un progetto per la produzione di due film basati sul manga originale. Il primo, per il quale si erano fatti i nomi di Ruairi Robinson come regista e di Andrew Lazar, Leonardo DiCaprio e Jennifer Davisson come produttori, sarebbe dovuto uscire nell'estate nel 2009, tuttavia, dopo un primo rinvio al 2011, nel giugno 2009 si era pensato che il progetto cinematografico fosse stato cancellato o messo da parte, ma il produttore Andrew Lazar ha dichiarato in seguito che il live action \u00e8 un \u201dprogetto prioritario per Warner Brothers\u201d. Nel settembre 2009, la stesura dello script del film venne affidata agli sceneggiatori Mark Fergus e Hawk Ostby (I figli degli uomini e Iron Man), ed \u00e8 stato successivamente revisionato e corretto da Steve Kloves, sceneggiatore della saga di Harry Potter, mentre Albert Hughes era stato scelto per dirigere la pellicola, con l'obbiettivo di iniziare le riprese ad agosto 2011 e rendere il film in modo da ottenere il divieto PG-13 (vietato ai minori di tredici anni non accompagnati).\nA marzo 2011 la casa di produzione ha emanato una lista di attori che dovrebbero essere i possibili candidati per il ruolo dei due protagonisti: rispettivamente Robert Pattinson, Andrew Garfield e James McAvoy per il ruolo di Kaneda e Garrett Hedlund, Michael Fassbender, Chris Pine, Justin Timberlake e Joaquin Phoenix per Tetsuo. Ci\u00f2 ha scatenato molte polemiche da parte dei fan, per via dell'ingaggio di attori occidentali per interpretare dei personaggi con nomi giapponesi e anche per l'anzianit\u00e0 di questi ultimi rispetto ai protagonisti adolescenti dell'opera originale, tanto che il sito Racebending.com ha avviato una petizione su Facebook per esprimere il proprio dissenso, a cui ha aderito anche l'attore George Takei che in una intervista sul magazine \"The Advocate\" ha dichiarato: \"L'idea di acquistare i diritti [per il live di Akira] e di fatto cambiare l'opera sembra piuttosto insensato\". Successivamente, Robert Pattinson ha rivelato di non essere assolutamente a conoscenza della lista di attori di cui farebbe parte. A maggio 2011, dopo il rifiuto di Keanu Reeves di interpretare il ruolo di Kaneda, la Warner ha bloccato la pre-produzione del film, e poco tempo dopo il regista Albert Hughes abbandona il progetto a causa di \"divergenze creative\" con la casa di produzione.\nA luglio 2011, la Warner \u00e8 entrata in trattative con il regista Jaume Collet-Serra per dirigere la pellicola, stanziando un budget di 90 milioni di dollari per la produzione.. A fine ottobre la casa di produzione aveva dato ufficialmente il via libera alla produzione, prevedendo di iniziare le riprese tra febbraio e marzo 2012, tuttavia a gennaio 2012 la Warner ha nuovamente sospeso la produzione a causa di problemi di casting e di budget."}
{"id": "106921", "revid": "1610933", "url": "https://it.wikipedia.org/wiki?curid=106921", "title": "Merlo acquaiolo", "text": ""}
{"id": "106922", "revid": "13825", "url": "https://it.wikipedia.org/wiki?curid=106922", "title": "Acerina", "text": ""}
{"id": "106925", "revid": "21880", "url": "https://it.wikipedia.org/wiki?curid=106925", "title": "Salamandra pezzata", "text": ""}
{"id": "106926", "revid": "1222", "url": "https://it.wikipedia.org/wiki?curid=106926", "title": "Corvidi", "text": ""}
{"id": "106928", "revid": "287204", "url": "https://it.wikipedia.org/wiki?curid=106928", "title": "Mandarino (lingua)", "text": ""}
{"id": "106929", "revid": "287204", "url": "https://it.wikipedia.org/wiki?curid=106929", "title": "Record", "text": ""}
{"id": "106930", "revid": "1610933", "url": "https://it.wikipedia.org/wiki?curid=106930", "title": "Anatra mandarina", "text": ""}
{"id": "106931", "revid": "1610933", "url": "https://it.wikipedia.org/wiki?curid=106931", "title": "Cigno selvatico", "text": ""}
{"id": "106932", "revid": "110605534", "url": "https://it.wikipedia.org/wiki?curid=106932", "title": "Leopardo (disambigua)", "text": ""}
{"id": "106933", "revid": "1610933", "url": "https://it.wikipedia.org/wiki?curid=106933", "title": "Pettirosso", "text": ""}
{"id": "106934", "revid": "1610933", "url": "https://it.wikipedia.org/wiki?curid=106934", "title": "Leone", "text": ""}
{"id": "106935", "revid": "1610933", "url": "https://it.wikipedia.org/wiki?curid=106935", "title": "Okapi", "text": ""}
{"id": "106938", "revid": "1610933", "url": "https://it.wikipedia.org/wiki?curid=106938", "title": "Fennec", "text": ""}
{"id": "106939", "revid": "287204", "url": "https://it.wikipedia.org/wiki?curid=106939", "title": "Cuon", "text": "Cuon \u00e8 un comune francese di 609 abitanti situato nel dipartimento del Maine e Loira nella regione dei Paesi della Loira."}
{"id": "106948", "revid": "227211", "url": "https://it.wikipedia.org/wiki?curid=106948", "title": "Variabile casuale gaussiana", "text": ""}
{"id": "106949", "revid": "6392", "url": "https://it.wikipedia.org/wiki?curid=106949", "title": "Spettro (fisica)", "text": ""}
{"id": "106952", "revid": "508036", "url": "https://it.wikipedia.org/wiki?curid=106952", "title": "Bachelite", "text": "La bachelite (o bakelite) \u00e8 il nome dato a una resina fenolica termoindurente ottenuta da formaldeide e fenolo per sostituzione elettrofila (idrossialchilazione aromatica) seguita da reazione di eliminazione, tramite reazione di Lederer-Manasse. \nStoria.\nFu sintetizzata per la prima volta nel 1907 da Leo Baekeland, da cui prende il nome.\nLa produzione industriale di massa prese avvio negli Stati Uniti e nel Regno Unito negli anni venti, e venne diffusamente utilizzata almeno fino agli anni 1950.\nA partire dal 2000 sono state sostituite da altre materie plastiche nella maggior parte delle loro applicazioni.\nDescrizione.\nLa bachelite possiede caratteristiche isolanti termoelettriche che, principalmente in passato, l'hanno vista utilizzata largamente in elementi elettrotecnici, interruttori elettrici, prese elettriche, manici di pentolame, apparati di radioricezione, ed altri. Viene considerata la prima materia plastica sintetica prodotta ed utilizzata, pur se preceduta dalle materie plastiche a base naturale come la galalite.\nCol termine si intendeva spesso nel linguaggio comune un materiale composito in cui la resina fenolica impregna un materiale riempitivo - spesso farina di legno, o grafite, mica, farina fossile - addizionato di additivi specifici per migliorarne l'aspetto, coloranti e altre cariche (ad esempio per ottenere effetti marmorizzati o simili alla tartaruga).\nUtilizzo.\nLe bacheliti vengono utilizzate soprattutto come polveri da stampaggio e, a caldo, in miscela con riempitivi (farina di legno, cascame di cotone, farina fossile, ecc.), con agenti di indurimento, lubrificanti e coloranti. \nPressando a caldo, si ottengono oggetti con le caratteristiche fisiche, meccaniche, elettriche pi\u00f9 diverse, che ne determinano l'uso. Sono ad esempio ottenuti in tal modo gli apparecchi telefonici, le bocce sintetiche e le punte per i break (le stecche usate per aprire la partita di biliardo), i cruscotti delle automobili, molte parti protettive di apparecchi elettrici, per fare i circuiti stampati, in bigiotteria per imitare vari elementi preziosi, tra cui l'avorio e l'ambra ecc. La bachelite \u00e8 stata inoltre utilizzata per realizzare i primi visori View-Master."}
{"id": "106953", "revid": "481349", "url": "https://it.wikipedia.org/wiki?curid=106953", "title": "Doppiaggio", "text": "Il doppiaggio \u00e8 il procedimento tecnico e artistico mediante il quale nei prodotti audiovisivi (cartoni animati, serie televisive, videogiochi, film e altro) si sostituisce alla colonna sonora originale, sia parlata sia musicata del prodotto stesso, un'altra tradotta, per renderla comprensibile nel Paese di diffusione. Viene quindi sostituita la voce originale di un attore, o di un personaggio, con quella di un doppiatore. Gli ambiti in cui \u00e8 maggiormente utilizzato sono il cinema, la televisione, l'animazione e la pubblicit\u00e0 (messaggi radiofonici o televisivi).\nMotivazioni.\nI motivi per cui si ricorre al doppiaggio sono:\nStoria.\nAlla sua nascita, il cinema era esclusivamente un'arte visiva. In seguito, con l'aggiunta di testi alla pellicola, musica e pi\u00f9 avanti dell'audio, se ne ampliarono le prospettive. Nel 1926 nasce il cinema sonoro e nel 1929, dopo tre anni di sviluppo, si diffuse in tutto il mondo, decretando la fine dell'epoca del cinema muto. Sin dall'inizio, tra i tanti problemi introdotti dal sonoro, il problema maggiore era come pubblicare un film parlato in una certa lingua in un altro paese che ne utilizzava una diversa.\nIl doppiaggio non era stato ancora inventato e le grandi case di produzione statunitensi (Warner Bros., MGM, Paramount e Fox tra le altre), per non perdere il mercato europeo per via della barriera della lingua (solo nel Regno Unito si parlava la stessa lingua degli USA) decisero di ricorrere a una metodica decisamente avanguardistica ma molto macchinosa: lo stesso film veniva girato pi\u00f9 volte in diverse lingue per farlo comprendere alle altre nazioni. Alcune volte venivano sostituiti gli attori di contorno con altri attori improvvisati ma che parlassero quella lingua straniera; a volte gli attori di contorno rimanevano gli stessi ma si improvvisavano poliglotti o si facevano doppiare dal vivo con voci straniere fuori campo dietro le cineprese che parlavano, mentre gli attori davanti alla cinepresa recitavano muovendo solo la bocca fingendo di parlare, recitando quindi muti. Ma gli attori principali dovevano rimanere sempre gli stessi ed erano perci\u00f2 costretti a recitare tutte le differenti versioni in tutte le lingue, leggendo sugli appositi gobbi \u2013 cartelli dietro le cineprese \u2013 in cui era riportata la pronuncia fonetica delle parole e non la loro trascrizione esatta.\nA Hollywood quasi tutti i film subirono questo procedimento, venendo girati in pi\u00f9 lingue in maniera da coprire tutti i mercati europei: le lingue utilizzate erano molto spesso lo spagnolo, il francese (il pi\u00f9 utilizzato; ad esempio esiste un doppiaggio di \"Blanche-Neige et les Sept Nains\" realizzato a Hollywood nel 1938 ma rifiutato dalla Francia per la bassissima qualit\u00e0), il tedesco e l'italiano. Non tutte queste triple o quadruple versioni sono sopravvissute, in particolare molte versioni girate in italiano sono andate perdute. Il caso pi\u00f9 conosciuto a tale proposito \u00e8 quello dei comici Stan Laurel e Oliver Hardy (Stanlio e Ollio) che recitando i primi film direttamente in italiano con la cadenza tipica dell'inglese crearono un vero e proprio \u00abmarchio di fabbrica\u00bb che costrinse i successivi doppiatori italiani a mantenere la stessa inflessione in fase di doppiaggio dei successivi film.\nDopo i primi pionieristici tentativi alla fine degli anni 1920, a partire dal 1930 il doppiaggio diventa un procedimento a cui si ricorre sempre pi\u00f9 frequentemente per l'esportazione dei film in altre nazioni e con esso scompare la tecnica delle versioni multiple. Cos\u00ec tutti i film statunitensi che uscirono in Europa ebbero voci diverse da quelle originali. Cos\u00ec fu per Spagna, Francia, Germania e Italia: in particolare, proprio questo paese sin dall'inizio si rivel\u00f2 talentuoso e prolifico nei riguardi di questa innovazione, tanto che Benito Mussolini e il regime fascista promulgarono un'apposita legge di stato che proibiva di far circolare i film stranieri in una lingua differente dall'italiano al fine di mantenere viva la lingua della nazione.\nL'Italia \u00e8 una delle nazioni che pi\u00f9 utilizza il doppiaggio, e vi esiste una lunga e consolidata tradizione con un alto grado di specializzazione e con la presenza di professionalit\u00e0 di spicco. Il primo stabilimento di doppiaggio in Italia fu aperto nell'estate 1932. In genere viene citato il periodo del fascismo come causa di tale pratica, ma in realt\u00e0 gli Stati Uniti con il Piano Marshall supportarono notevolmente il doppiaggio per avere un ritorno economico e culturale.\nCaratteristiche del doppiaggio.\nLa localizzazione linguistica di un'opera \u00e8 sempre un'operazione complessa e potenzialmente controversa: \u00e8 evidente la difficolt\u00e0 di conservare interamente il senso, lo stile e le sfumature della versione originale. Le tecniche di localizzazione e la traduzione finalizzata al doppiaggio non fanno eccezione, anzi presentano taluni elementi problematici diversi rispetto a quelli che si incontrano, per esempio, nella traduzione di un libro.\nSe da un lato si perdono alcuni importanti tratti dell'opera originale, dall'altro, per mezzo del doppiaggio, si ottiene un prodotto fruibile da milioni di persone in pi\u00f9, e un buon gruppo di doppiatori aggiunge quelle capacit\u00e0 interpretative fondamentali a rendere naturale il risultato.\nTutte le tecniche di localizzazione (quindi anche i sottotitoli, voci fuori campo visivo) vivono i problemi della traduzione, ma senza di esse sarebbe impossibile per una larga parte della popolazione di un paese fruire di molti prodotti audiovisivi stranieri.\nRitmo e sincronismo labiale.\nUn buon doppiaggio non deve solo rispettare il senso, ma essere coerente con quanto avviene nella scena e rispettare il ritmo delle frasi, la gestualit\u00e0, le lunghezze e il sincronismo labiale, cio\u00e8 il movimento delle labbra degli attori. Dato che \u00e8 raro che la traduzione pi\u00f9 fedele abbia anche la stessa lunghezza della frase originale - ossia che abbia cio\u00e8 pressappoco lo stesso numero di sillabe - il traduttore-dialoghista deve modificarne la costruzione affinch\u00e9 raggiunga una sincronizzazione soddisfacente. Un bravo professionista riesce a raggiungere un risultato ottimale senza sacrificare la fedelt\u00e0 alla versione originale.\nRecitazione.\nIl doppiaggio sostituisce le voci originali di personaggi e attori e quindi una parte dell'interpretazione originale, che coinvolge i toni, la pronuncia, il timbro della voce, l'intonazione e l'interazione ritmica tra i movimenti e la voce stessa. Di conseguenza, ne risulta modificato anche l'intento approvato originariamente dal regista dell'opera.\nIl doppiatore, tuttavia, \u00e8 un interprete specializzato nella funzione attoriale specifica della parte vocale. Interpreta le battute cercando di aderire con la propria recitazione alle movenze e al labiale dell'attore originale, interagendo con la scena e il personaggio. Il gruppo di lavoro adatta inoltre i dialoghi per il pubblico di un'altra nazione. Una buona localizzazione, quindi, offre una nuova interpretazione e d\u00e0 una nuova voce a un personaggio. La qualit\u00e0 di questa nuova interpretazione \u2013 pari, migliore, inferiore, o diversa - \u00e8 legata alla professionalit\u00e0 e al talento del doppiatore e di coloro che hanno preparato il materiale, alla professionalit\u00e0 del direttore del doppiaggio, al tempo e ai finanziamenti a disposizione.\nPoich\u00e9, come nelle riprese di un film, anche nel doppiaggio \u00e8 necessario effettuare pi\u00f9 registrazioni di una stessa scena per ottenere il risultato ottimale, il tempo e i finanziamenti a disposizione sono un elemento centrale. Questo aspetto \u00e8 il motivo per cui generalmente il doppiaggio di un film per il cinema raggiunge, da un punto di vista della recitazione, un livello superiore rispetto al doppiaggio per il comparto televisivo ove i fondi sono pi\u00f9 limitati.\nQuando si introduce un doppiaggio, quindi, specialmente in relazione ai tempi a disposizione ma anche rispetto alle capacit\u00e0 professionali dei doppiatori, si introduce un elemento: la possibilit\u00e0 che il risultato finale esprima qualcosa di qualit\u00e0 pari, superiore, inferiore o diversa rispetto all'opera originale.\nIn alcuni casi, anche se il prodotto \u00e8 nella stessa lingua di produzione e di ricezione, la recitazione di attori che sul fronte dell'uso della voce hanno un qualche tipo di carenza \u00e8 risolta dall'intervento dell'attore doppiatore. Ci\u00f2 avviene frequentemente nella pubblicit\u00e0, dove \u00e8 un determinato volto pu\u00f2 non avere la voce cercata dall'impresa, ma anche nei prodotti filmici. Un esempio \u00e8 tutta la prima parte della carriera interpretativa di Bud Spencer e Terence Hill o di Edwige Fenech, che sono stati doppiati, per ragioni di pulizia vocale, anche nella propria lingua.\nDoppiare pi\u00f9 lingue.\nSe i personaggi di un film recitano in due o pi\u00f9 lingue, il ricorso integrale al doppiaggio, se usato in maniera non accorta oppure in una situazione particolarmente delicata, pu\u00f2 limitare la comprensione delle scene. Lo spettatore non ha modo di sapere quale diversa lingua \u00e8 usata dai diversi personaggi, il che pu\u00f2 ingenerare una serie di equivoci: ad esempio sui rapporti originali fra i personaggi, su chi \u00e8 in grado o meno di capire cosa viene detto da un certo personaggio o, addirittura, sul significato di intere scene.\nNel film \"Brother\" di Takeshi Kitano, ad esempio, i personaggi statunitensi spesso non comprendono quello che dice il protagonista giapponese (interpretato dallo stesso Kitano). Nella versione italiana, per\u00f2, tutte le battute sono tradotte nella stessa lingua, e lo spettatore non \u00e8 in grado di percepire la barriera linguistica esistente tra i personaggi, col risultato di non cogliere appieno il significato di certi dialoghi. Lo stesso problema \u00e8 riscontrabile anche nel film francese \"L'appartamento spagnolo\" di C\u00e9dric Klapisch del 2002, film nel quale si fa ampio uso del francese, dello spagnolo e dell'inglese, oltre a qualche dialogo in catalano e italiano. Nella versione italiana tutto \u00e8 tradotto, il che ha tolto significato ad alcuni dialoghi e spogliato l'opera del multilinguismo che costituiva uno degli elementi della storia narrata. Nella versione spagnola di \"Bastardi senza gloria\" di Quentin Tarantino, la scena dello scantinato risulta incomprensibile: il tenente Ichox chiede di poter parlare in inglese (dato che precedentemente gli altri avevano parlato in tedesco), ma tutto ci\u00f2 \u00e8 espresso in spagnolo.\nNella commedia \"La fontana dell'amore\", con Kristen Bell, la protagonista Beth, giunta in Italia dagli Stati Uniti, si trova ad una festa di matrimonio in un ristorante romano, e deve fare un discorso, in quanto damigella d'onore, ad un gruppo di invitati italiani. Parlando solo in inglese, nessuno la capisce, cos\u00ec interviene il co-protagonista del film, Josh Duhamel, americano anch'egli ma che conosce qualche parola d'italiano, il quale, prendendo il microfono, chiede ai commensali, in lingua italiana, di applaudire, in modo che la ragazza americana termini il monologo che nessuno riesce a comprendere; segue quindi l'applauso, che la protagonista interpreta come un'accettazione ed un ringraziamento per ci\u00f2 che ha detto. Nel doppiaggio del film in italiano tutto questo viene alterato sensibilmente. Qui, durante il discorso della protagonista (in italiano), Duhamel semplicemente entra in scena, prende il microfono per dare una mano a Beth e dichiara di essere in imbarazzo nel parlare davanti ad un cos\u00ec vasto pubblico e che un applauso d'incoraggiamento per entrambi, sarebbe d'aiuto.\nIn altri casi, invece, una gestione accorta del problema produce un risultato meno invasivo (ad esempio si doppia solo la lingua originale del film, e non quelle straniere che si sentono in esso). Nel film \"L'ultimo samurai\", ad esempio, c'\u00e8 una barriera linguistica tra due culture: quella del protagonista (Tom Cruise), che parla inglese, e quella degli abitanti del villaggio, che parlano giapponese. In fase di doppiaggio \u00e8 stato doppiato tutto il parlato inglese (sia quando parla Cruise sia quando parlano i giapponesi) mentre il parlato giapponese \u00e8 stato lasciato in giapponese (anche se, per uniformit\u00e0 di voce, con le rispettive voci dei doppiatori italiani). Il risultato \u00e8 che il film \u00e8 comprensibile e al tempo stesso mantiene le differenze linguistiche della versione in lingua originale.\nCapita inoltre a volte che due attori dialoghino tra di loro con l'aiuto di un interprete, e, se tutta la scena viene tradotta nella stessa lingua, la presenza di un interprete diventa non comprensibile. Tipicamente, l'adattatore-dialoghista sceglie di sostituire alla meno peggio le battute dell'interprete con frasi di circostanza, o con dei commenti sul dialogo in corso. Un esempio di questa pratica si trova nella versione italiana de \"Il padrino\", in occasione del dialogo fra Michael Corleone (Al Pacino) e Vitelli (Saro Urz\u00ec), oppure anche all'inizio del film \"Il disprezzo\" di Jean-Luc Godard; o pi\u00f9 di recente, nel film \"Le Mans '66 - La grande sfida\", durante il dialogo fra Enzo Ferrari, e gli imprenditori americani della Ford.\nPu\u00f2 capitare che nel film vi siano alcune battute nella stessa lingua usata nel doppiaggio, e che il dialoghista debba in qualche modo manifestare questa differenza di lingua perch\u00e9 funzionale alla scena. Di solito si sostituisce la lingua straniera o la nazionalit\u00e0 del personaggio originale con una simile a quella doppiata, per esempio nella localizzazione verso l'italiano l'eventuale presenza di personaggi o dialoghi in lingua italiana sono spesso sostituiti con lo spagnolo (oppure siciliano o un italiano maccheronico, se la nazionalit\u00e0 \u00e8 funzionale alla trama e il personaggio \u00e8 stereotipicamente italiano): \u00e8 cos\u00ec possibile salvare il senso della scena, seppure modificando la situazione originale. Per esempio, nel film \"Come uccidere vostra moglie\" (1964), Virna Lisi, che parlava in italiano nella versione originale statunitense, \u00e8 diventata una ragazza greca nel doppiaggio italiano.\nSpesso un dialetto o un accento particolare pu\u00f2 essere reso facendo ricorso ai dialetti della lingua del doppiaggio. Nel caso dei film di produzione statunitense, i personaggi di origini italiane che parlano il classico dialetto-slang italoamericano, il \"broccolino\", nel doppiaggio italiano sono quasi sempre resi con l'accento siciliano o meridionale. I personaggi dei film di mafia, come quelli de \"Il padrino\" di Francis Ford Coppola, tutti doppiati secondo lo stesso criterio, hanno addirittura dato vita a un vero e proprio stereotipo. In tal senso \u00e8 rappresentativo il lavoro su \"Il grande dittatore\" di Charlie Chaplin: il personaggio Napoloni (evidente caricatura di Benito Mussolini), nella versione in inglese parla con accento broccolino, nel doppiaggio italiano, invece, Napoloni parla con forte accento romagnolo, il che rende ancora pi\u00f9 evidente il riferimento al Duce, dato che era nato in Romagna.\nA volte un forte accento della lingua originale pu\u00f2 essere reso in doppiaggio con un altro, perch\u00e9 il dato personaggio mantenga tale caratteristica. \u00c8 il caso della serie televisiva \"I Simpson\" in cui il giardiniere Willy, che nella versione originale parla con forte accento scozzese, nella versione nostrana ha un marcato accento sardo, giovando anche di una lunga serie di adattamenti culturali nelle battute. Anche ne \"Gli Aristogatti\" si \u00e8 applicato un simile stratagemma, il gatto O'Malley the Alley Cat diventa Romeo er Mejo der Coloseo e la sua provenienza passa da irlandese a romana, parlando romanesco. Il personaggio Lumi\u00e8re del cartone animato \"La Bella e la Bestia\", che in tutti i doppiaggi \u00e8 caratterizzato da un semplice accento francese, nel doppiaggio francese parla argot, il dialetto parigino. Un altro esempio si trova nella serie televisiva \"Scrubs\": l'infermiera Espinosa \u00e8 di madrelingua spagnola e spesso fa ricorso alla sua lingua; ma nella versione spagnola l'infermiera diventa italiana e le sue battute sono tradotte in italiano; nella stessa serie, la dottoressa Reed parla come seconda lingua il tedesco, ma nella versione tedesca parla il danese, per differenziare la sua lingua da quella usata per doppiare la serie.\nFigure professionali.\nLe figure professionali del doppiaggio hanno componenti artistiche e tecniche:\nOccupazione.\nL'industria del doppiaggio, come ogni altro settore produttivo, contribuisce alla formazione di posti di lavoro e di figure professionali qualificate nel campo della recitazione. Un abbandono o una diminuzione del doppiaggio potrebbe causare la diminuzione della specializzazione e quindi della qualit\u00e0 del doppiaggio stesso.\nTecnica.\nInnanzitutto, il copione con i dialoghi da recitare viene prima tradotto e poi adattato in base alla cultura e sensibilit\u00e0 del paese di destinazione, cercando di rispettare il labiale dell'attore: ci\u00f2 il pi\u00f9 delle volte \u00e8 la parte pi\u00f9 difficoltosa del lavoro, in quanto \u00e8 raro che la traduzione pi\u00f9 fedele abbia anche la stessa lunghezza della frase originale; il dialoghista-adattatore deve quindi alterare la traduzione quel tanto che basta a raggiungere una sincronizzazione soddisfacente, con la conseguenza per\u00f2 di alterare parte della fedelt\u00e0 alla versione originale.\nFinito il lavoro di traduzione e adattamento, si procede a sezionare il film, che perviene in studio di doppiaggio dotato sia della copia originale, sia della cosiddetta colonna M/E (o colonna internazionale), una colonna sonora completa delle musiche e degli effetti sonori originali ma priva delle voci.\nDopo aver esaminato il film con l'aiuto dell'assistente, il direttore del doppiaggio seleziona vari doppiatori, scegliendo la voce pi\u00f9 adatta per ciascun personaggio filmico; dopodich\u00e9 si passa alla divisione dei vari spezzoni di film \u2013 chiamati \u00abanelli\u00bb \u2013 e infine al doppiaggio vero e proprio, che avviene in una camera insonorizzata dotata di tutte le attrezzature necessarie: un leggio sul quale disporre il copione, un microfono professionale e uno schermo sul quale proiettare la scena da doppiare.\nOgni turno di doppiaggio dura in media tre ore lavorative, cosicch\u00e9 in un giorno si possono avere tre o quattro turni: in ciascuno di essi, il doppiatore vede l'anello alcune volte sentendo in cuffia l'audio con le voci originali degli attori; quindi, leggendo dal copione, prova a recitare le battute in sincronia con le immagini, seguendo le indicazioni del direttore del doppiaggio e ripetendole fino a trovare l'intonazione e il ritmo desiderati.\nIl fonico controlla la strumentazione tecnica, separata dalla sala e visibile da un vetro (come negli studi per le registrazioni musicali): il suo compito consiste nel programmare la visione dell'anello da doppiare, equilibrare i livelli delle tracce in incisione e in generale far s\u00ec che il prodotto audio che si ottiene sia della migliore qualit\u00e0.\nTerminata questa prima fase del lavoro, attraverso il computer si procede alla ricomposizione di tutte le scene e al missaggio delle tracce audio, ovvero la base musicale del film con gli effetti sonori (colonna M/E) e le tracce con le voci degli attori, eventualmente applicando effetti di post-produzione a queste ultime \u2013 voci radiofoniche, voci pensiero, effetto distanza, effetto porta e cos\u00ec via \u2013 oppure accorciando o allungando le pause. Procedure identiche sono applicate anche nel doppiaggio di cartoni animati, serie televisive, telefilm o documentari.\nTipologie.\nEsistono due principali tipi di doppiaggio:\nDoppiaggio in sincrono.\nQuesto tipo di doppiaggio prevede che la voce del doppiatore si sostituisca completamente a quella dell'attore originale; per ottenere questo si deve mantenere una maggiore coincidenza possibile dei movimenti labiali dell'attore con la voce \"prestata\", al punto che lo spettatore possa identificare senza fatica la voce del doppiatore col volto dell'attore originale. Per ottenere un buon risultato \u00e8 necessario che i dialoghi non vengano soltanto tradotti, ma anche \"adattati\", in modo che coincida la lunghezza delle espressioni della lingua originale con quella tradotta e coincidano persino i movimenti labiali di alcune parole chiave; di qui il concetto di \"sincronizzazione\". Inoltre \u00e8 importante che il doppiatore abbia una voce adatta al personaggio che dovr\u00e0 doppiare, al punto che negli ultimi anni si privilegiano doppiatori che abbiano anche una vaga rassomiglianza vocale con l'attore originale. Per il doppiaggio in sincrono \u00e8 inoltre fondamentale che il doppiatore rispetti il pi\u00f9 possibile le pause recitative e l'intensit\u00e0 interpretativa dell'attore a cui presta la voce.\nQuando si ottiene un buon risultato, si dice che la voce \u00e8 ben \"incollata\" al volto. Un doppiaggio ben fatto pu\u00f2 valorizzare se non addirittura migliorare la prestazione dell'attore originale, e allo stesso modo un doppiaggio mal interpretato o \"scollato\" pu\u00f2 penalizzarla gravemente.\nDoppiaggio in \"oversound\".\nA differenza del precedente, il doppiaggio in \"oversound\" \u00e8 realizzato con la voce del doppiatore che si sovrappone a quella del personaggio che appare in video, la cui voce in lingua originale rimane udibile in sottofondo. Questa tecnica in Italia \u00e8 limitata di norma alle interviste e ai documentari. In questo caso non \u00e8 necessario che la voce sia perfettamente \"incollata\" al volto n\u00e9 che vi sia una corrispondenza di intensit\u00e0 interpretativa o equalizzazione adeguata del microfono, tanto che a volte il doppiatore \u00e8 addirittura di sesso diverso rispetto al personaggio in video. La voce del doppiatore \u00e8 considerata \"fuori campo\" ed \u00e8 dichiaratamente diversa da quella originale, nei confronti dello spettatore deve quindi sostituire idealmente la voce di un interprete simultaneo.\nAltri metodi di localizzazione.\nAltri metodi per localizzare un film sono:\nOgni nazione si \u00e8 regolata in modo diverso riguardo al doppiaggio: mentre in alcune \u00e8 largamente diffuso, in altre si preferiscono i sottotitoli o il lettore.\nVari motivi hanno storicamente fatto s\u00ec che alcune nazioni abbiano sviluppato tecniche alternative al doppiaggio. Generalmente, il costo del doppiaggio ha fatto s\u00ec che le nazioni meno popolose o che hanno (o hanno avuto) difficolt\u00e0 economiche, non lo abbiano adottato o lo abbiano abbandonato; in altri casi, ad esempio per i paesi di lingua inglese, \u00e8 disponibile una grande scelta di film senza bisogno di localizzazione e quindi non \u00e8 stato possibile sviluppare un'ampia industria specifica del doppiaggio per quei pochi film in lingue diverse.\nPaesi che - come l'Italia, la Francia, la Spagna o la Germania - vantano una lunga tradizione nel campo, riescono a fornire una migliore qualit\u00e0 rispetto ai paesi in cui il doppiaggio \u00e8 applicato in modo sporadico.\nInoltre esistono alcuni film per i quali, causa le loro specifiche caratteristiche, non si pu\u00f2 scegliere la tecnica di localizzazione del doppiaggio, mentre resta possibile la sottotitolatura e la lettura dei dialoghi: per motivi diversi si possono ricordare \"La passione di Cristo\" di Mel Gibson, per il quale sono state usate lingue antiche come il latino e una ricostruzione dell'aramaico e cos\u00ec il doppiaggio annullerebbe il valore linguistico del film; \"Kukushka - Disertare non \u00e8 reato\", un film in cui i protagonisti sono due soldati, uno russo e uno finlandese, e una donna sami: nessuno conosce la lingua dell'altro (per cui spesso, pi\u00f9 che capirsi, si fraintendono) e quindi questa situazione col doppiaggio non potrebbe essere ricostruita.\nCon l'avvento del DVD, per lo spettatore \u00e8 divenuto possibile scegliere in base ai gusti personali tra la versione del film in lingua originale (con o senza sottotitoli) e quella doppiata nella propria lingua (o, a volte, anche in altre lingue); per alcune lingue \u00e8 disponibile anche l'audio del lettore.\nCritiche al doppiaggio.\nIl doppiaggio \u00e8 soggetto a critiche di varia natura. Una in particolare di carattere artistico, secondo la quale vi sono opere che doppiate risulteranno deludenti rispetto alla qualit\u00e0 dell'originale.\nIl regista Marco Tullio Giordana sulla questione ha affermato di preferire sempre la versione originale di un film in quanto il doppiaggio comporta una forma di tradimento della stessa, affermando che: \"doppiare un film non \u00e8 come tradurre un romanzo, ma come tradurre una poesia: si tratta di un lavoro complicato\". Mentre il regista Pupi Avati ha affermato di non saper giudicare se effettivamente sia meglio la sottotitolatura, che comunque distoglie dalla visione, o il doppiaggio in un film, pur criticando il compiacimento per il loro lavoro che spesso aveva riscontrato nei doppiatori.\nIn difesa della categoria in seguito alle critiche sollevate nei confronti di alcune opere non doppiate all'altezza delle originali, il doppiatore e direttore di doppiaggio Marco Mete ha affermato che \"non \u00e8 tanto questione di attore o doppiatore, ma di tempi a disposizione. In un momento di crisi la parola d'ordine \u00e8 \"deve costare meno\" e i lavori affrettati non sempre garantiscono qualit\u00e0\"."}
{"id": "106955", "revid": "1543377", "url": "https://it.wikipedia.org/wiki?curid=106955", "title": "Maria Bonino", "text": "\u00c8 ricordata per la sua attivit\u00e0 di assistenza pediatrica in diversi paesi dell'Africa, collaborando con diverse organizzazioni non governative.\nBiografia.\nMaria Bonino risiedeva ad Aosta. Aveva conseguito la laurea in Medicina e Chirurgia nel 1978 presso l'Universit\u00e0 degli Studi di Torino e il diploma di Medicina Tropicale ad Anversa, nel 1984.\nFino al 1980, \u00e8 medico interno presso l'ospedale infantile Regina Margherita di Torino e quindi presso la USL 1/23 di Torino fino al giugno 1981. Alle spalle una lunga esperienza di cooperazione e volontariato nei paesi in via di sviluppo con l'organizzazione non governativa Medici con l'Africa Cuamm, per un periodo complessivo di 10 anni e 8 mesi. Dopo un corso preparatorio, presso Medici con l'Africa, dal luglio 1981 al settembre 1983 ha prestato servizio presso l'Ospedale di Ikonda (Tanzania) come responsabile del reparto pediatrico e nell'annesso reparto per la riabilitazione dei bambini malnutriti, con la responsabilit\u00e0 del Servizio Mch (\"Mother and Child Health\", prevenzione materna ed infantile).\nRitorna in Europa per diplomarsi in medicina tropicale, nel febbraio 1984, e rimane in Italia fino al febbraio 1986 come pediatra presso l'ospedale di Varallo.\nNuovamente in Africa dal 1986 al luglio 1988 come responsabile del reparto di pediatria ed unit\u00e0 bambini malnutriti presso l'ospedale regionale di Tenkodogo in Burkina Faso. Al suo ritorno in Italia lavora come assistente di pediatria presso l'ospedale di Moncalieri e quindi come dirigente medico di primo livello presso l'Unit\u00e0 operativa di pediatria e neonatologia dell'ospedale regionale di Aosta, sempre intervallandosi in periodi di attivit\u00e0 medica in Africa.\nDal novembre 1992 all'ottobre 1994 \u00e8 responsabile di pediatria nell'ambito del programma di \"Medici con l'Africa\" presso l'ospedale regionale di Iringa in Tanzania. Dal gennaio 2001 al gennaio 2002 ha prestato servizio con la qualifica di medico come assessore coordinatore alla direzione sanitaria del distretto di Arua, in Uganda, quindi fino al febbraio 2003 ha lavorato in Uganda in qualit\u00e0 di responsabile del dipartimento di Pediatria dell'ospedale St. Mary's - Lacor, a Gulu.\nNel marzo 2003 inizia il suo ultimo incarico come medico pediatra presso il reparto di pediatria dell'ospedale provinciale di U\u00edge in Angola. Nell'ottobre 2004 osserva e denuncia morti sospette per febbre emorragica nell'ospedale, ma solamente nel febbraio 2005 ricever\u00e0 il permesso delle autorit\u00e0 locali per aprire due locali di isolamento infettivo, dopo una recrudescenza mortale di questa febbre (pi\u00f9 di novanta morti, soprattutto bambini). Il 16 marzo si diagnostica un rialzo febbrile, con nausea e vomito. Morir\u00e0 il 24 marzo 2005 all'et\u00e0 di 51 anni a Luanda, in Angola, colpita dal virus di Marburg, una malattia simile al virus Ebola che si propaga attraverso i fluidi delle persone contagiate. \u00c8 sepolta in Africa, in un cimitero angolano, come da lei richiesto."}
{"id": "106962", "revid": "486946", "url": "https://it.wikipedia.org/wiki?curid=106962", "title": "Information technology", "text": ""}
{"id": "106963", "revid": "287204", "url": "https://it.wikipedia.org/wiki?curid=106963", "title": "Analisi dei requisiti", "text": "In ingegneria del software, lanalisi dei requisiti (talvolta detta semplicemente analisi) \u00e8 un'attivit\u00e0 preliminare allo sviluppo (o alla modifica) di un sistema software, il cui scopo \u00e8 quello di definire le funzionalit\u00e0 che il nuovo prodotto (o il prodotto modificato) deve offrire, ovvero i \"requisiti che devono essere soddisfatti\" dal software sviluppato. L'analisi dei requisiti \u00e8 una fase presente essenzialmente in tutti i modelli di ciclo di vita del software, pur con diverse enfasi e diverse connotazioni. \nDescrizione.\nNel tradizionale modello a cascata, l'analisi dei requisiti \u00e8 la prima fase del processo di sviluppo, e deve concludersi con la stesura di una dettagliata specifica dei requisiti che descrive le funzionalit\u00e0 del nuovo software nella loro interezza; tale specifica guida le fasi successive di sviluppo, che complessivamente sono volte a realizzare quanto previsto da tale specifica.\nL'analisi dei requisiti avviene normalmente come negoziazione fra individui legati allo sviluppo (analisti) e i clienti, oppure (nel caso di pacchetti software pensati per la grande distribuzione) fra analisti e responsabili del marketing. Tale dialogo \u00e8 tutt'altro che semplice: gli analisti possono avere difficolt\u00e0 a comprendere il linguaggio e il contesto culturale del cliente, e viceversa; inoltre lo stesso cliente potrebbe aver difficolt\u00e0 a mettere a fuoco i propri reali bisogni e di conseguenza le richieste o le proposte da mettere sul tavolo della discussione. \nProprio a causa di queste difficolt\u00e0, i modelli di ciclo di vita del software moderni hanno abbandonato l'assunzione che sia possibile identificare i requisiti di un sistema software \"a priori\", e tendono a privilegiare approcci iterativi in cui i requisiti vengono esplicitati gradualmente, per esempio coinvolgendo l'utente nella prova di prototipi e rilasci parziali del sistema in corso di sviluppo.\nIl documento principale prodotto dall'analisi dei requisiti \u00e8 la specifica dei requisiti; se la metodologia e il modello di ciclo di vita del software utilizzati lo prevedono, essa pu\u00f2 addirittura portare gi\u00e0 alla stesura del manuale d'uso del prodotto da sviluppare. Una metodologia standard non specifica di un dominio \u00e8 la definizione dei requisiti Furps. Un linguaggio molto utilizzato per la visualizzazione dei requisiti software \u00e8 UML (\"Unified Modeling Language\"). L'analisi dei requisiti \u00e8 spesso accompagnata da altre attivit\u00e0 di analisi come l'analisi del dominio o l'analisi dei costi e benefici."}
{"id": "106967", "revid": "39884", "url": "https://it.wikipedia.org/wiki?curid=106967", "title": "Pierre de Montmort", "text": ""}
{"id": "106971", "revid": "1234424", "url": "https://it.wikipedia.org/wiki?curid=106971", "title": "Simon Newcomb", "text": "Fu premiato nel 1898 con la Medaglia Bruce.\nNel 1881 descrisse in \"American Journal of Mathematics\" quella che oggi \u00e8 conosciuta come Legge di Benford."}
{"id": "106972", "revid": "287204", "url": "https://it.wikipedia.org/wiki?curid=106972", "title": "Izmit", "text": ""}
{"id": "106976", "revid": "62512515", "url": "https://it.wikipedia.org/wiki?curid=106976", "title": "Distribuzione statistica", "text": ""}
{"id": "106977", "revid": "916580", "url": "https://it.wikipedia.org/wiki?curid=106977", "title": "Lampada ad arco", "text": "La lampada ad arco \u00e8 un dispositivo di illuminazione basato sull'emissione luminosa di un arco voltaico. Si pu\u00f2 considerare una particolare forma della lampada a scarica in aria atmosferica, dove in questo caso avviene una vera e propria scarica elettrica.\nStoria.\nLe prime dimostrazioni di principio si hanno a partire dall'inizio del XIX secolo da parte del chimico Humphry Davy.\nQueste lampade sono state utilizzate per l'illuminazione pubblica nella seconda met\u00e0 dell'Ottocento e nei potenti proiettori in uso fino alla seconda guerra mondiale, poi tranne qualche rara eccezione, venne soppiantata dalla lampada a scarica.\nAttualmente la tecnologia \u00e8 ritornata in uso, ma con l'ausilio del gas xeno.\nDescrizione e caratteristiche.\nLa lampada \u00e8 costituita da due elettrodi, solitamente di carbonio (grafite) che \u00e8 l'unico materiale con temperatura di fusione superiore a quella del plasma nell'arco.\nI due elettrodi, tra cui \u00e8 presente una differenza di potenziale elettrico sia in corrente continua che in corrente alternata, vengono inizialmente messi in contatto e successivamente separati per creare l'arco.\nL'emissione luminosa \u00e8 molto intensa e bianca, molto vicina allo spettro solare, ma piuttosto instabile e ricca di raggi ultravioletti. Usatissima fino a qualche decina d'anni fa nei proiettori per sala cinematografiche.\nUn problema di questo dispositivo \u00e8 la continua erosione degli elettrodi, che devono essere continuamente e lentamente avvicinati.\nLa soluzione si ebbe con l'utilizzo di meccanismi ad orologeria o automatismi che manovrano gli elettrodi."}
{"id": "106979", "revid": "633", "url": "https://it.wikipedia.org/wiki?curid=106979", "title": "Associazione Sportiva Cittadella Padova", "text": ""}
{"id": "106980", "revid": "1444396", "url": "https://it.wikipedia.org/wiki?curid=106980", "title": "Santa Croce del Sannio", "text": "Santa Croce del Sannio \u00e8 un comune italiano di 880 abitanti della provincia di Benevento in Campania.\nGeografia fisica.\nSanta Croce del Sannio sorge nell'alta valle del Tammaro a 689 , sull'Appennino campano. Il territorio comunale \u00e8 attraversato da un'antica via della transumanza, il tratturo Pescasseroli-Candela.\nCultura.\nIstituzioni, enti e associazioni.\nIstituto Storico G.M. Galanti.\nL'Istituto Storico G.M. Galanti \u00e8 un'associazione culturale fondata nel dicembre 1981, da parte del Consiglio Comunale, con lo scopo di ricostruire ed illustrare i processi di antropizzazione dell'area dell'Alto Sannio, la formazione degli insediamenti urbani e le tradizioni culturali, sociali, politiche connesse con questi fenomeni.\nL'istituto opera attraverso la custodia e la protezione degli archivi locali esistenti e si prefigge l'organizzazione di una biblioteca specializzata sulla storia del Sannio, la raccolta di varie testimonianze della cultura materiale e reperti archeologici, da allestire in un museo etnologico e infine la pubblicazioni di opere sulle popolazioni dell'Alto Sannio.\nLe pubblicazioni dell'Istituto comprendono:\nLa biblioteca comunale G. Vitelli comprende oltre 4.000 volumi, tutti schedati ed informatizzati. La biblioteca ha anche curato alcune pubblicazioni sui canti popolari e i vecchi mestieri del paese.\nInfrastrutture e trasporti.\nStrade.\nIl comune \u00e8 attraversato dalla strada provinciale 55 che consente il collegamento agevole con la strada statale 87 Sannitica.\nFerrovie.\nLa stazione FS pi\u00f9 vicina \u00e8 quella appunto di Santa Croce del Sannio sulla linea Campobasso-Benevento-Napoli.\nAutolinee.\nIl comune \u00e8 raggiungibile anche mediante autobus di autolinee private sulla linea Santa Croce-Benevento, Cercemaggiore-Napoli, con collegamenti per Benevento e per Napoli. D'estate chi proviene dall'Adriatico pu\u00f2 utilizzare l'autobus che da Campomarino Lido porta a Santa Croce."}
{"id": "106983", "revid": "92723", "url": "https://it.wikipedia.org/wiki?curid=106983", "title": "Generation Basket", "text": "Generation Basket, in originale , \u00e8 uno \"sh\u014dnen\" manga scritto da Hiroyuki Asada e pubblicato in Giappone a partire dal 1995 e in Italia dal 2000.\nTrama.\nSi tratta di un manga sportivo, incentrato sul basket. Protagonisti della serie sono due giovani irrequieti, Akane Tachibana e Hitonari Hiiragi. Entrambi intenzionati a mollare la propria carriera cestistica e cancellare dalle proprie menti il basket, si ritrovano come avversari in una partita amichevole delle scuole medie. Fra i due scoppia una rissa in campo e la partita viene sospesa, ma la loro rivalit\u00e0 li spinge a continuare a giocare e per di pi\u00f9 nella stessa squadra, il Kouzu BC. Ad essi si aggiungono in seguito altri giocatori: Koujy Kanemoto, vice capitano del Kouzu, un ragazzo timido e introverso continuamente assillato dall'allenatrice; Akihiko Harumoto, abile tiratore nei tiri da tre punti; Yoshiki Yamazaki, il capitano della squadra, costretto a ritirarsi temporaneamente a causa di un infortunio.\nStile.\nIl tratto \u00e8 lineare e pulito, sia nelle tavole che narrano la quotidianit\u00e0 dei protagonisti, sia nelle scene d'azione delle partite di basket: \u00e8 uno stile molto diverso da quello di altri manga sportivi come \"Slam Dunk\", a cui per genere e trama sembra avvicinarsi molto."}
{"id": "106985", "revid": "21880", "url": "https://it.wikipedia.org/wiki?curid=106985", "title": "Ululone dal ventre giallo", "text": ""}
{"id": "106987", "revid": "1610933", "url": "https://it.wikipedia.org/wiki?curid=106987", "title": "Tigre", "text": ""}
{"id": "106988", "revid": "92920", "url": "https://it.wikipedia.org/wiki?curid=106988", "title": "Pregiudizio", "text": "Il termine pregiudizio (dal latino \"prae\", \"prima\" e \"iudicium\", \"giudizio\") pu\u00f2 assumere diversi significati, tutti in qualche modo collegati alla nozione di preconcetto o \"giudizio prematuro\", ossia basato su argomenti pregressi e/o su una loro indiretta o generica conoscenza.\nIn genere esso \u00e8 connotato da un'accezione negativa, mentre nel lessico scientifico psicologico odierno si usa l'anglicismo \"bias\".\nScienze sociali e psicologia.\nNel linguaggio della psicologia sociale, quando si parla di pregiudizi ci si riferisce a un tipo particolare di atteggiamenti. Propriamente sono atteggiamenti intergruppo, cio\u00e8 posizioni di favore o sfavore che hanno per oggetto un gruppo e si formano nelle relazioni intergruppo. Il pregiudizio pu\u00f2 essere analizzato da un punto di vista antropologico perch\u00e9 nasce dal comune modo di approcciarsi verso la realt\u00e0. Fa parte quindi del senso comune, che \u00e8 quella forma di pensiero e di ragionamento che appartiene a una cultura e ne plasma la produzione culturale in modo inconsapevole. \nSi pu\u00f2 dire anche che i pregiudizi sono culturali nel senso che variano da cultura a cultura. Ad esempio gli europei hanno determinati pregiudizi nei confronti delle qualit\u00e0 fisiche e psicologiche delle etnie di pelle nera. . Inoltre vi sono basi psicologiche perch\u00e9 \u00e8 un pensiero che si basa sulle paure e le fobie del singolo individuo. Ad esempio, un pregiudizio pu\u00f2 portare al razzismo, perch\u00e9 si ha paura dell'altro, dell'altra cultura, specie quando la si conosce poco. Dunque l'ignoranza in un determinato campo porta al pregiudizio.\nIn sociolinguistica il termine pregiudizio assume che l'uso di una certa variante linguistica o di una certa variet\u00e0 di lingua ci consente di esprimere una valutazione su altri aspetti della personalit\u00e0 dell'individuo con cui stiamo dialogando. Queste maniere differenti di dire la stessa cosa possono assumere un grande significato sociale.\nUn pregiudizio \u00e8 generalmente basato su una predilezione immotivata per un particolare punto di vista o una particolare ideologia. Un tale pregiudizio pu\u00f2 ad esempio condurre ad accettare o rifiutare la validit\u00e0 di una dichiarazione non in base alla forza degli argomenti a supporto della dichiarazione stessa, ma in base alla corrispondenza alle proprie idee preconcette. Senza quindi alcuna riflessione.\nCi\u00f2 non significa che sia necessario, prima di affrontare qualsiasi questione, liberarsi da ogni pregiudizio (Raimon Panikkar ha dimostrato l'impossibilit\u00e0 di una tale operazione, cui Hannah Arendt aveva gi\u00e0 accennato alla fine del libro \"Le origini del totalitarismo\"), ma solo che di ogni proprio pregiudizio vada assunta piena consapevolezza, al fine di relativizzarne il peso e di abbandonare ogni insostenibile pretesa di verit\u00e0 a priori. Solo cos\u00ec \u00e8 possibile instaurare un dialogo tra religioni diverse nel quale gli interlocutori non debbano rinunciare alle proprie pi\u00f9 genuine e marcate posizioni: i punti di incontro non vanno trovati a scapito delle irrinunciabili e manifeste incompatibilit\u00e0, e tuttavia il dialogo \u00e8 possibile proprio perch\u00e9 nessuno crede che la propria verit\u00e0 renda menzogna quella dell'altro.\nUno psicologo sociale molto importante fu B. L. Duncan, che realizz\u00f2 un esperimento molto interessante: venne girato un filmato dove un nero dava una spinta ad un bianco, e poi venne fatto vedere ad alcune persone. Venne chiesto cosa ne pensavano e vennero espressi giudizi negativi: l'uomo nero era aggressivo e cattivo, aveva un comportamento violento. Duncan dedusse che i neri venivano incolpati, ma se fosse stato il contrario, quindi un bianco dava una spinta a un nero, il bianco sarebbe stato scusato.\nScienza.\nAgli inizi del Seicento Francesco Bacone teorizz\u00f2 che per poter formulare un metodo scientifico bisogna operare due operazioni, la prima consistente nel fare \"tabula rasa\" dalla nostra mente dei pregiudizi che chiama \"idola mentis\" e la successiva nell'apporto dei dati oggettivi risultanti dalle indagini. Concezione di oggettivit\u00e0 che divenne ripresa anche a pensatori come Galileo Galilei, Spinoza, Gian Battista Vico. \nNella filosofia della scienza il termine \"pregiudizio\" ha a che fare con quei fattori psicologici che alterano gli esperimenti di verifica delle ipotesi. All'interno delle scienze sociali, Walter Lippmann, intorno al 1920, promosse il termine stereotipo come \"nucleo cognitivo del pregiudizio\" costituito da estreme semplificazioni mentali molto rigide con le quali interpretiamo il mondo esterno anche con funzione difensiva della nostra identit\u00e0."}
{"id": "106990", "revid": "287204", "url": "https://it.wikipedia.org/wiki?curid=106990", "title": "Cadenazzo", "text": "Cadenazzo () \u00e8 un comune svizzero di 2\u00a0762 abitanti del Cantone Ticino, nel distretto di Bellinzona. Il 13 marzo 2005 ha inglobato il comune soppresso di Robasacco.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "106991", "revid": "287204", "url": "https://it.wikipedia.org/wiki?curid=106991", "title": "Aes signatum", "text": "Aes signatum (in latino bronzo, rame contrassegnato) \u00e8 il termine che i numismatici moderni usano per indicare dei lingotti di bronzo fuso che erano usati nell'Italia centrale prima dell'immissione dell\"aes grave\". Il termine non ha riscontro nella letteratura classica. L\"aes signatum\" fu prodotto nella prima met\u00e0 del III secolo a.C. e segue nel tempo l\"aes rude\".\nDescrizione.\nIl peso delle barre oscillava tra 1,150 kg e 1,850\u00a0kg: circa 5 libbre romane e quindi un valore corrispettivo di 5 assi. Gli aes signatum non avevano un valore facciale e quindi non avevano dei tipi fissi, anche questi lingotti, come gli aes rude valevano quanto pesavano per questo venivano \"tagliati\" in base alle necessit\u00e0. I lingotti presentano delle figure, una per lato, quasi una sorta di \"tipi\" primitivi. Basti ricordare la coppia: aquila che tiene un fulmine tra gli artigli su un lato e un Pegaso in volo dall'altro; una spada e una guaina; lato esterno e lato interno di uno scudo; elefante e maiale. Quest'ultimo tipo, ha permesso di datare il lingotto al 275 a.C. anno della sconfitta di Pirro e del trasferimento a Roma, per la prima volta, di quei pachidermi, che impressionarono il popolo. La presenza del suino \u00e8 da spiegare con un passo di Eliano secondo cui questi animali vennero usati per spaventare gli elefanti; difatti i maiali una volta coperti di pece venivano dati alle fiamme e i grugniti che ne seguivano spaventavano i pachidermi.\nL'aes signatum venne soppiantato dall'aes grave."}
{"id": "106993", "revid": "189095", "url": "https://it.wikipedia.org/wiki?curid=106993", "title": "Motore sincrono", "text": "Il motore sincrono \u00e8 un tipo di motore elettrico in corrente alternata la cui velocit\u00e0 di rotazione \u00e8 sincronizzata con la frequenza elettrica. Comunemente si tratta di motori con alimentazione trifase, ma i motori sincroni di piccola potenza sono spesso alimentati con la comune tensione monofase disponibile nelle abitazioni. Il motore sincrono \u00e8 anche detto motore vettoriale o motore Rowan.\nLa stessa macchina elettrica che funziona da motore sincrono pu\u00f2 essere utilizzata anche come generatore elettrico, e in questo caso \u00e8 detto alternatore; la maggioranza dei generatori elettrici \u00e8 in effetti di questo tipo.\nCostruzione.\n\u00c8 costituito da un \"rotore\" (parte rotante solidale all'albero) su cui sono presenti diversi poli magnetici di polarit\u00e0 alterna creati da magneti permanenti o elettromagneti alimentati in corrente continua (detta corrente di eccitazione), e da uno \"statore\" su cui sono presenti gli avvolgimenti del circuito di alimentazione. Le espansioni polari dello statore creano un campo magnetico rotante che trascina le espansioni polari del rotore.\nLa frequenza meccanica del motore sincrono \u00e8:\nformula_1\ndove \"fV\" \u00e8 la frequenza elettrica (ad esempio in Italia \u00e8 50\u00a0Hz, negli Stati Uniti \u00e8 60\u00a0Hz) e \"p\" \u00e8 il numero di coppie di poli per ogni fase presenti nel motore.\nMotori con pi\u00f9 espansioni polari per fase hanno velocit\u00e0 pi\u00f9 basse ma sviluppano pi\u00f9 coppia meccanica.\nFunzionamento.\nL'avviamento di questo tipo di motore \u00e8 relativamente complesso perch\u00e9 ha una curva di coppia impulsiva centrata sulla frequenza della corrente di alimentazione dello statore; questo significa che il rotore ha una coppia di trascinamento solo ed esclusivamente se sta girando alla stessa frequenza della corrente alternata dello statore. Quindi a motore fermo l'applicazione della tensione alternata non \u00e8 in grado di produrre l'avviamento del motore perch\u00e9 il rotore ha coppia nulla. Per questo, il motore viene inizialmente portato alla velocit\u00e0 di rotazione finale per mezzo di un motore asincrono, quindi, dopo avere scollegato quest'ultimo, viene collegata la tensione di alimentazione alla stessa frequenza di rotazione raggiunta e, successivamente, inserito il carico meccanico utilizzatore. Oltre che avere fisicamente 2 motori in parallelo, questo pu\u00f2 anche essere realizzato con motori sincroni appositamente realizzati (forniti di un ulteriore rotore a gabbia di scoiattolo che fornisce il comportamento asincrono), quindi passare al modo sincrono.\nNegli ultimi anni l'utilizzo dell'elettronica di potenza ha semplificato drasticamente l'avviamento; infatti consente di regolare sia la tensione (e quindi la corrente) di alimentazione che la frequenza. Cos\u00ec partendo da frequenza nulla e facendola crescere molto gradatamente si aziona con continuit\u00e0 una coppia in grado di accelerare il motore a partire da fermo. Gli azionamenti che consentono questa modalit\u00e0 (inverter o cicloconvertitori) sono realizzati con componenti a semiconduttore come il tiristore o il transistore IGBT (Insulated Gate Bipolar Transistor) e permettono di realizzare sistemi di controllo elettronico della velocit\u00e0.\nRispetto ad un motore asincrono, il motore sincrono non \u00e8 in grado di adattarsi a variazioni significative della coppia resistente; infatti, se una volta a regime la rotazione viene frenata o accelerata oltre un certo limite, si innesca una serie di oscillazioni che portano il motore al blocco e possono provocare forti sovracorrenti tali da danneggiare il motore; inoltre va prevista una protezione dalle sovracorrenti.\nUtilizzi.\nA causa della limitata praticit\u00e0 del motore sincrono, il suo uso con alimentazione diretta dalla rete \u00e8 limitato a campi di applicazione ove sia richiesta una velocit\u00e0 di rotazione particolarmente precisa e stabile, per esempio nell'industria della carta, dove il perfetto sincronismo di diversi motori consente di evitare la rottura dei fogli. \u00c8 invece molto usato per azionare carichi a velocit\u00e0 variabile ove alimentato da convertitore statico (inverter), come accade ad esempio nella maggior parte dei veicoli elettrici.\nEsistono anche piccoli motori sincroni ad avvio automatico ed alimentazione monofase utilizzati in meccanismi temporizzatori quali i timer delle lavatrici domestiche e un tempo in alcuni orologi, sfruttando la buona precisione della frequenza della rete elettrica.\nParticolarit\u00e0.\nSe la macchina \u00e8 provvista di avvolgimenti rotorici, al variare della corrente di eccitazione che circola sul rotore, la rete elettrica di alimentazione pu\u00f2 vedere un carico di tipo resistivo (ohmico), induttivo o capacitivo:\nIl motore si presenta tanto pi\u00f9 con caratteristica ohmica tanto maggiore \u00e8 la coppia resistente del carico che gli viene applicato all'albero.\nSe non si applica nessun carico e si alimenta il motore per ottenere la caratteristica ohmico-capacitiva, si otterr\u00e0 un condensatore elettrico rotante, poich\u00e9 la caratteristica ohmica sar\u00e0 ridotta al minimo.\nQuesto \u00e8 utilizzato come sistema di rifasamento soprattutto nelle centrali di trasformazione dell'energia elettrica.\nLa quantit\u00e0 di energia reattiva che pu\u00f2 fornire il compensatore rotante \u00e8 tanto maggiore quanto maggiore \u00e8 la sovraeccitazione della macchina.\nIl compensatore sincrono, o rifasatore rotante, \u00e8 oggi perlopi\u00f9 sostituito da gruppi di rifasamento composti da condensatori statici."}
{"id": "106995", "revid": "92723", "url": "https://it.wikipedia.org/wiki?curid=106995", "title": "Agilulfo", "text": "Biografia.\nGiovinezza.\nAgilulfo, chiamato Agone da Gregorio da Tours e di tanto in tanto anche da Paolo Diacono, lontano parente del suo predecessore Autari, era di origine turingia e apparteneva al clan degli Anawas. Egli alle volte \u00e8 citato come \"dux Turingorum de Taurinis\", cio\u00e8 come vero e proprio capo \"nazionale\" di un gruppo di Turingi che si era unito ai Longobardi quando il loro regno era caduto per mano dei Franchi nel 531.\nAscesa al trono.\nCognato di re Autari, avendone sposato la sorella di nome sconosciuto (o comunque affine del re) successivamente ne spos\u00f2 la vedova: Paolo Diacono nella sua \"Historia Langobardorum\" descrive in forma romanzesca l'investitura di Agilulfo. Nell'autunno del 590, poco dopo la morte improvvisa di Autari, i duchi longobardi diedero alla regina Teodolinda, rimasta vedova dopo poco pi\u00f9 di un anno dalle nozze con Autari, il mandato di scegliere il nuovo re. Agilulfo, allora duca di Torino, and\u00f2 a rendere omaggio alla regina e ne baci\u00f2 la mano in segno di rispetto. Teodolinda gli chiese il motivo per cui lui le baciasse la mano, quando aveva il diritto di baciarle la bocca. In questo modo, lo invest\u00ec del diritto di essere re e contemporaneamente suo sposo. Si sposarono nel novembre di quello stesso 590 a Lomello.\nPi\u00f9 verosimilmente, l'intera operazione fu orchestrata dallo stesso Agilulfo, che nel maggio dell'anno successivo 591 ottenne l'investitura ufficiale da parte del suo popolo, riunito a Milano (proprio Milano sar\u00e0, insieme con la residenza estiva di Monza, la nuova capitale di Agilulfo e Teodolinda, al posto di Pavia).\nIn ogni caso, fu di primissimo piano l'influenza esercitata dalla moglie nella politica del nuovo sovrano, tanto che generalmente gli storici attribuiscono a entrambi le decisioni principali del loro lungo regno. Il matrimonio con Teodolinda rappresent\u00f2 per Agilulfo, anche a prescindere dal \"romanzo\", un forte fattore di legittimazione, e non soltanto perch\u00e9 si trattava gi\u00e0 della regina. Teodolinda, infatti, era figlia di Garibaldo, duca dei Bavari e, soprattutto, discendeva per parte di madre dal re longobardo Vacone, appartenuto alla prestigiosa dinastia dei Letingi.\nAlcuni duchi, soprattutto tra quelli che nel 590 avevano disertato il campo longobardo per unirsi a Franchi e Bizantini, non lo accettarono subito come re, e Agilulfo fu costretto a conquistarsi con le armi la fedelt\u00e0. La ribellione di alcuni duchi, tra i quali spiccava Gaidulfo di Bergamo dur\u00f2 fino al 594, quando Agilulfo sconfisse e condann\u00f2 al patibolo come traditori molti dei duchi ribelli.\nRegno.\nAgilulfo prosegu\u00ec le linee guida politiche del suo predecessore, Autari. Per liberarsi del pericolo di una guerra da combattere su due fronti, contro i Franchi e contro i Bizantini, concluse una pace con i Franchi di Austrasia che, in cambio della sicurezza del confine nord-occidentale, impose ai Longobardi una sudditanza e un tributo ai vicini. A met\u00e0 degli anni novanta Agilulfo concluse anche un'alleanza con gli Avari, garantendosi il confine orientale.\nLa sicurezza esterna consent\u00ec ad Agilulfo di riprendere in forze la pressione contro i Bizantini, impegnati in quegli anni anche contro i Persiani. Tra il 590 e il 603 si registr\u00f2 una decisa avanzata longobarda nella penisola, nonostante le tregue ripetutamente firmate con i Bizantini a partire dal 598, quando, con la sostituzione dell'esarca di Ravenna Romano con il pi\u00f9 politico Callinico, nacque un accordo a tre (che includeva anche papa Gregorio Magno) per un equilibrio nel Centro-nord Italia. Al Centro-sud, invece, furono anni di notevoli progressi militari, guidati dai duchi Arechi I di Benevento e Ariulfo di Spoleto. Agilulfo stesso procedette alla riconquista di Parma e Piacenza e arriv\u00f2, nel 593, a minacciare la stessa Roma. Papa Gregorio I, per evitare il sacco della citt\u00e0, nel 593, dovette versare ad Agilulfo, re dei Longobardi e capo della Chiesa cristiano-ariana, 500 libbre d'oro.\nNel 601-602 la tregua fu infranta e alcuni duchi del nord si ribellarono al re. Spalleggiati dai Bizantini, a Parma fecero prigionieri il duca Godescalco e sua moglie, figlia di Agilulfo. La reazione di Agilulfo fu durissima; sconfisse e uccise i ribelli e successivamente conquist\u00f2, per la prima volta per i Longobardi, Padova. Successivamente entr\u00f2 a Este, Abano e Monselice, territori soggetti a Ravenna, ma con forte autonomia, e infine a Cremona e Mantova. I Bizantini furono costretti, nel 603, a restituire i prigionieri e a chiedere una nuova tregua.\nRafforzato ulteriormente da tanti successi, nel 604 si associ\u00f2 al trono il figlio Adaloaldo, di appena due anni. La cerimonia si svolse con un rito di ispirazione bizantina, a esplicito rafforzamento dell'intento di Agilulfo di presentarsi come re di tutta l'Italia e non solo dei Longobardi: scelse per questo l'antica metropoli di Milano tanto per l'incoronazione quanto come sua capitale (la residenza estiva era nella vicina Monza) e si design\u00f2, secondo quanto iscritto su una corona votiva, \"Gratia Dei rex totius Italiae\". Accanto alla rivendicazione dell'unit\u00e0 tra Longobardi e Latini, per la prima volta nella storia longobarda compariva un riferimento alla volont\u00e0 divina nella legittimazione del re.\nUltimi anni e morte.\nNegli ultimi anni di regno prosegu\u00ec l'opera di integrazione tra le due stirpi sotto il suo scettro e rafforz\u00f2 la sicurezza dei confini rinnovando i trattati con Franchi e Avari. Con l'appoggio di questi ultimi stronc\u00f2 la ribellione del duca del Friuli, Gisulfo II.\nAgilulfo si spense a Milano nel 616, dopo 25 anni di regno, primo re longobardo in Italia a morire di morte naturale.\nI rapporti con il papato.\nSotto l'influsso della cattolica Teodolinda, Agilulfo inizi\u00f2 la conversione al cattolicesimo dei Longobardi e lavor\u00f2 per la ricomposizione dello scisma tricapitolino che coinvolgeva le diocesi di Milano e Aquileia. La correzione dei rapporti col papato port\u00f2 alla restituzione dei beni ecclesiastici espropriati confermando l'inizio della integrazione religiosa e politica.\nL'inizio del regno coincise con il consolidarsi dell'eresia. Il vescovo di Milano, fedele a Roma era ospite a Genova, e alla corte di Monza assunse il ruolo di figura di riferimento della Chiesa presso i Longobardi Secondo di Non. Appartiene a Secondo di Non un documento, che fu fonte di Paolo Diacono per la sua \"Historia Langobardorum\", che risulta essere il pi\u00f9 vecchio scritto dell'era longobarda: la \"Historiola de Langobardorum gestis\". Dal punto di vista religioso, all'epoca tra i Longobardi si contavano cattolici, tricapitolini, ariani e pagani.\nRisale a di quel periodo uno scambio di lettere fra Gregorio Magno e Teodolinda, che costruirono un fruttuoso rapporto. Nel 594, a Roma, il papa incontr\u00f2 il re che prefer\u00ec accordarsi al posto di tentare la conquista della citt\u00e0. Il contatto con il papa port\u00f2 anche a un accordo di tregua con Ravenna, accordo annuo rinnovato pi\u00f9 volte. Gregorio Magno, in cambio, ebbe riconosciuta la totale indipendenza di Roma.\nUn passo decisivo verso la riunificazione religiosa del suo regno, decisivo elemento di coesione politica, fu compiuto da Agilulfo nel 603, quando fece battezzare con rito cattolico il figlio ed erede Adaloaldo. Agilulfo tuttavia non si convert\u00ec, temendo di indispettire i guerrieri del suo popolo, ancora in maggior parte ariani e pagani. Alla fine del suo regno prese sotto la sua protezione l'abate Colombano e gli concesse dei terreni per costruire un'abbazia, sugli Appennini; l'Abbazia di Bobbio venne fondata nel 614.\nL'arte nell'et\u00e0 di Agilulfo e Teodolinda.\nCon Agilulfo e Teodolinda vi furono interessanti produzioni artistiche, sia coeve sia successive e legate ai loro personaggi.\nIl nome di Agilulfo \u00e8 legato a un gioiello detto \"Croce di Agilulfo\". La croce votiva era probabilmente appesa al centro della sua corona regale. \u00c8 a forma di croce latina, con i bracci che si intersecano nelle reciproche met\u00e0. I bracci sono svasati verso le estremit\u00e0, \u00e8 in oro tempestato di pietre preziose.\nI Longobardi, come tutte le popolazioni barbariche, raramente raffiguravano figure umane o animali. Un'eccezione \u00e8 data dalla \"Chioccia con i pulcini\", scultura in argento dorato e lavorata a sbalzo, raffigurante una chioccia con i suoi sette pulcini. Le otto piccole sculture sono poste su di un piatto base di rame che sostituisce l'originale che era in argento. Fu probabilmente fatto eseguire da Teodolinda, ed \u00e8 riprodotto nella lunetta del Duomo di Monza come uno dei doni offerti dalla regina a San Giovanni Battista.\nL\"'Evangeliario di Teodolinda\", a suo volta, sfoggia un'elegante custodia in oro, decorata con pietre preziose, ed \u00e8 un capolavoro dell'antica oreficeria cristiana.\nAltro gioiello risalente a quel periodo \u00e8 la \"Corona ferrea\". \u00c8 strutturata in sei placche rettangolari di oro legate fra loro da cerniere e vincolate da un anello di ferro interno. La tradizione narra che il ferro fu ricavato da un chiodo con cui fu crocefisso Ges\u00f9 Cristo e da qui ne discende il nome. Le placche sono decorate da gemme, smalti e rosette d'oro che creano un delicato insieme floreale. Il valore della Corona ferrea \u00e8 fortemente simbolico: \u00e8 la corona con cui furono incoronati re d'Italia e re conquistatori, fino a Napoleone.\nTutti questi gioielli sono custoditi presso il Museo del Duomo di Monza, chiesa che deve la sua fondazione alla stessa Teodolinda: a lei si deve l'erezione di un \"oraculum\" (cappella della regina) di pianta a croce greca, del quale oggi rimangono solo i muri perimetrali."}
{"id": "107000", "revid": "1699816", "url": "https://it.wikipedia.org/wiki?curid=107000", "title": "Mortal Kombat 3", "text": "Mortal Kombat 3 \u00e8 un videogioco della categoria picchiaduro prodotto da Midway Games nel 1995. Introduce nella serie alcuni cambiamenti profondi rispetto ai capitoli precedenti, primo fra tutti la rimozione di alcuni personaggi storici, come Scorpion; il gameplay viene cambiato profondamente attraverso l'introduzione di combo concatenate e il pulsante \"corsa\" che permette di far correre il personaggio per un periodo di tempo limitato. Vengono introdotte inoltre per la prima volta le \"Animality\", mosse finali simili alle Fatality, in cui il personaggio si trasforma in un animale e uccide l'avversario in modo cruento e le mosse finali dette \"Mercy\" in cui \u00e8 possibile far tornare a combattere un avversario sconfitto che attende di essere ucciso. \nGi\u00e0 convertito sulla maggior parte delle piattaforme casalinghe (Sony Playstation, Super Nintendo, Sega Mega Drive/Genesis, MS-DOS, Sega Master System, Sega Game Gear e Nintendo Game Boy) \u00e8 in seguito stato ripubblicato per Sega Saturn, Super Nintendo e Mega Drive/Genesis, oltre a successive riedizioni su piattaforme pi\u00f9 moderne, nella versione dal titolo Ultimate Mortal Kombat 3, in cui compaiono ulteriori personaggi e arene.\nTrama.\nDopo essere stato battuto nel Mortal Kombat ancora una volta, il malvagio Shao Kahn escogita un piano per invadere la Terra sotto gli occhi degli dei antichi. Attraverso l'aiuto di Shang Tsung resuscita sulla Terra la regina Sindel, morta in giovane et\u00e0: questa mossa gli permette di oltrepassare i confini dimensionali per reclamare la sua consorte.\nMa come conseguenza di questa azione la Terra si trasforma in una vera e propria estensione dell'Outworld e miliardi di persone muoiono all'istante mentre le loro anime vengono rubate dallo stregone Shang Tsung. Solo alcuni sopravvivono, grazie anche alla protezione concessa loro da Raiden. Ma egli non pu\u00f2 intervenire nel combattimento poich\u00e9 i suoi poteri sono annullati dall'influsso dell'Outworld sulla Terra. Shao Kahn a questo punto spedisce sul pianeta le sue squadre di sterminio per trovare ed uccidere i sopravvissuti prima di autoproclamarsi imperatore della Terra, cos\u00ec come fece nell'Outworld millenni fa.\nPersonaggi.\nVecchi personaggi.\nIn questo episodio c'\u00e8 un solo personaggio segreto:"}
{"id": "107004", "revid": "212348", "url": "https://it.wikipedia.org/wiki?curid=107004", "title": "Il Processo", "text": ""}
{"id": "107007", "revid": "409613", "url": "https://it.wikipedia.org/wiki?curid=107007", "title": "Girobussola", "text": "Una girobussola \u00e8 un particolare tipo di bussola (chiamata anche direzionale o bussola giroscopica), ovvero un sistema di navigazione per trovare una direzione fissata, non basato sul campo magnetico terrestre, ma sulle propriet\u00e0 giroscopiche.\nLa bussola giroscopica determina la direzione del Nord sfruttando quattro leggi fisiche; l'effetto giroscopico e la precessione propria dei girostati; e due propriet\u00e0 della sfera terrestre, la rotazione intorno all'asse e la forza di gravit\u00e0. Al principio di funzionamento del giroscopio che mantiene fisso l'orientamento rispetto ad un punto fisso nello spazio, viene aggiunta la forza di gravit\u00e0, applicata con un peso sui giunti cardanici che mantengono in sospensione il giroscopio, che in unione alle altre forze applicate creano un puntamento geografico preciso. \nA differenza della bussola magnetica, quella giroscopica punta verso il nord geografico, non risentendo della presenza del campo magnetico terrestre, quindi non \u00e8 soggetta ad errori di deviazione (disturbi prodotti da campi magnetici perturbanti) n\u00e9 a quelli dovuti alla declinazione magnetica. Come svantaggio richiede la presenza di un motore per mettere e mantenere in rotazione un rotore. A differenza della bussola magnetica risente di un effetto chiamato precessione apparente, dovuto alla rotazione terrestre, quindi deve essere periodicamente riallineata utilizzando una bussola magnetica.\nViene usata principalmente su navi ed aerei insieme ad altri sistemi di navigazione.\nFunzionamento.\nLa girobussola \u00e8 essenzialmente un giroscopio, ovvero una ruota rotante, che per effetto della stessa rotazione tende a mantenere il proprio asse sempre con la stessa orientazione. La ruota \u00e8 mantenuta ininterrottamente in rotazione da un motore elettrico o da un motore ad aria compressa.\nPoich\u00e9 la Terra ruota, un osservatore sulla superficie terrestre osserva che l'asse del giroscopio compie una rotazione ogni 24 ore, puntando sempre nella stessa direzione rispetto alle stelle fisse (vedi Principio di Mach).\nUn giroscopio semplice non pu\u00f2 funzionare da bussola. L'ingrediente aggiuntivo necessario \u00e8 l'attrito. Se l'asse viene frenato per immersione in un liquido viscoso, si generer\u00e0 una coppia resistente al riorientamento dell'asse stesso ortogonale ad esso. Questo porter\u00e0 progressivamente all'orientamento dell'asse in senso nord-sud, unica disposizione in cui l'asse non subisce pi\u00f9 alcuna forza. \u00c8 la posizione di massima stabilit\u00e0. Un sistema meccanico o elettromeccanico rileva la posizione dell'asse e la ripete su pannelli indicatori posti nella plancia di comando.\nPoich\u00e9 il funzionamento della girobussola \u00e8 legato alla lenta rotazione terrestre, se il mezzo su cui \u00e8 montata cambia direzione troppo rapidamente, specialmente in senso est-ovest, il funzionamento ne \u00e8 perturbato. Per questo motivo il tipo di giroscopio descritto \u00e8 usato prevalentemente sulle navi. Sugli aerei sono installati sistemi in grado di posizionarsi pi\u00f9 rapidamente (per esempio sono usate bussole magnetiche per correggere continuamente la girobussola).\nStoria.\nLa girobussola fu brevettata nel 1885 dal tedesco Martinus Gerardus van den Bos, anche se il suo dispositivo non funzionava molto bene. Nel 1903 il tedesco Hermann Ansch\u00fctz-Kaempfe realizz\u00f2 un modello funzionante che brevett\u00f2. Nel 1908 l'inventore americano Elmer Ambrose Sperry brevett\u00f2 a sua volta l'idea, ma quando cerc\u00f2 di venderla alla marina tedesca nel 1914, Ansch\u00fctz-Kaempfe reclam\u00f2 la priorit\u00e0 del brevetto. A sua volta Sperry sostenne che il precedente brevetto non era valido poich\u00e9 non apportava significativi miglioramenti al sistema di Van den Bos. Albert Einstein che lavorava all'ufficio brevetti di Berna si occup\u00f2 di dirimere la questione e se dapprima sostenne Sperry, dovette successivamente ammettere che il brevetto di Ansch\u00fctz-Kaempfe era regolare e questi vinse la causa nel 1915. La particolarit\u00e0 della girobussola di Ansch\u00fctz era ed \u00e8 tutt'oggi quella di lavorare all'interno di una miscela di acqua distillata, glicerina e acido benzoico il quale permette il passaggio nel liquido in maniera controllata delle tensioni per mantenere in rotazione i giroscopi ed anche di permettere il rilevamento dalla posizione del giroscopio stesso per la ritrasmissione agli organi preposti all'indicazione di rotta.\nEinstein collabor\u00f2 con Anschutz apportando una modifica essenziale al gruppo giroscopico per ridurre ulteriormente l'attrito nel liquido, rendendo maggiormente affidabile l'indicazione. Su tale strumento fu basato il sistema di guida della Fieseler Fi 103, meglio conosciuta come \"bomba V1\"."}
