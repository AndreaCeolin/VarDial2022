{"id": "109780", "revid": "6923", "url": "https://it.wikipedia.org/wiki?curid=109780", "title": "Disneyland Park", "text": "Disneyland Park o Parc Disneyland, \u00e8 uno dei due parchi divertimento presenti a Disneyland Paris di propriet\u00e0 della Euro Disney S.C.A. e della Walt Disney Parks, Experiences and Consumer Products, ed \u00e8 stato inaugurato il 12 aprile 1992 come unico parco presente inizialmente nel resort. Il parco \u00e8 dedicato alle fiabe e ai personaggi Disney ed \u00e8 il parco principale dell'impianto. \u00c8 situato a 32\u00a0km da Parigi, precisamente a Marne-la-Vall\u00e9e. Il parco ha una superficie di 550.000 m\u00b2, vi lavorano complessivamente 14.500 persone di 100 paesi diversi, le lingue ufficiali sono il francese e l'inglese. Il \"Disneyland Park\" \u00e8 il parco di divertimenti pi\u00f9 visitato d'Europa, nonostante abbia sub\u00ecto un leggero calo dei visitatori negli ultimi anni, che vi hanno preferito il parco limitrofo, \"Parc Walt Disney Studios\" (che ha invece aumentato i visitatori), che sono passati dai 12.740.000 del 2009 ai 9.745.000 del 2019.\nNel 2020, a causa della pandemia di Covid-19 e le relative chiusure e restrizioni, il \"Disneyland Park\" ha registrato il suo minimo storico di visitatori con una presenza di soli 2.620.000 visitatori.\nStoria e dettagli.\nDedica.\nIl parco apr\u00ec come Euro Disneyland il 12 aprile 1992 ma, dopo un difficile periodo finanziario, nel 1995 cambi\u00f2 nome in Disneyland Paris insieme a tutto il complesso, per passare, nel 2002, a Disneyland Park (Inglese) / Parc Disneyland (Francese).\nLa sua costruzione inizi\u00f2 nel 1988 e il suo cantiere di costruzione era uno dei due pi\u00f9 grandi d'Europa. Il parco \u00e8 stato creato dal niente, e questo spiega come mai il suo completamento abbia richiesto cos\u00ec tanto tempo: si \u00e8 dovuto procedere alla costruzione di fognature, acquedotti e allacciamenti elettrici oltre alle numerose attrazioni, hotel, negozi e punti ristoro.\nCostruito sullo stesso modello del parco Disneyland in California (cio\u00e8 del primo parco costruito e supervisionato da Walt Disney in persona), del Magic Kingdom in Florida e di Tokyo Disneyland a Tokyo, presenta comunque alcune differenze rispetto ai suoi simili targati Disney: la prima \u00e8 il cambio di denominazione per la sezione dedicata al futuro, da \"Tomorrowland\" a \"Discoveryland\", una differenza che connota uno stile da fantascienza d'epoca, sullo stile di Jules Verne, con una nota steampunk, preferito alla fantascienza classica dei parchi americani. Un'altra differenza sta nell'attrazione \"Space Mountain\", alla quale il parco francese ha dedicato un'attenzione maggiore sia nella tecnologia che nei particolari estetici e che, dopo un intenso lavoro del personale Disney tra il 2003 ed il 2004, riapr\u00ec con un nuovo look e con il nome di \"\", riscuotendo un enorme successo. Il parco ospita soprattutto turisti europei ed arabi, anche se non mancano turisti statunitensi che preferiscono la bellezza ed il maggiore ordine delle scenografie di un parco Disney pi\u00f9 giovane. Ancora un'altra differenza dagli altri parchi \u00e8 la costruzione, dopo due anni dall'apertura del parco, delle attrazioni \"Le Pays des Contes de F\u00e9es\" e \"Casey Jr. Le Petit Train du Cirque\", situate nell'area \"Fantasyland\" oltre il percorso del \"Disneyland Railroad\": normalmente, nel classico concetto di Disneyland, tutte le attrazioni si trovano all'interno del percorso del treno, per raggiungere queste due attrazioni, invece, si deve passare in un sottopassaggio per superare la ferrovia. Il simbolo che rappresentata il parco \u00e8 \"Le Ch\u00e2teau de la Belle au Bois Dormant\" (alto 46 metri), una replica del castello delle fiabe visto nel film \"La bella addormentata nel bosco\" del 1959.\nUn'altra differenza sostanziale con gli altri parchi Disney sta nell'entrata del parco che \u00e8 posta sotto il \"Disneyland Hotel\" (invece che sotto la stazione della \"Disneyland Railroad\" come negli altri parchi); da l\u00ec si passa sotto la stazione dalla quale si accede alla prima area che \u00e8 \"Town Square\", da cui parte la strada centrale, \"Main Street U.S.A.\", che conduce i visitatori alla \"Central Plaza\", la grande piazza circolare che si trova davanti al \"Castello della bella addormentata\" e da cui si possono raggiungere le altre aree del parco.\nCalendario.\nIl parco \u00e8 aperto tutto l'anno.Nel corso dell'anno le aperture del parco sono divise in diverse stagioni ben distinte tra loro:\nAll'interno di questi periodi si trovano dei festeggiamenti delle diverse stagioni durante l'anno, tra cui gli appuntamenti fissi:\nNel parco si festeggiano anche le varie feste nazionali o le festivit\u00e0 pi\u00f9 famose al mondo (es. St. Patrick's Day).\nL'orario di funzionamento varia molto a seconda del periodo (bassa, media e alta stagione), con l'apertura sempre alle 10:00 e chiusura variabile tra le 20:00 e le 23:00.\nAree tematiche.\nIl parco si suddivide in cinque aree tematiche, in senso orario: \"Main Street U.S.A.\", \"Frontierland\", \"Adventureland\", \"Fantasyland\" e \"Discoveryland\".\nMain Street U.S.A..\n\"Main Street U.S.A.\" \u00e8 la prima area tematica (chiamata land) che si attraversa. Serve per introdurre i visitatori a quello che \u00e8 Disneyland e rappresenta il punto di confine tra il mondo esterno e il parco. Il tema \u00e8 quello della vita di tutti i giorni, ma ambientata a cavallo tra \u2018800 e \u2018900 in una versione romantica delle cittadine americane di inizio secolo, \u00e8 ispirata dalla citt\u00e0 d'infanzia di Walt Disney, Marceline, in Missouri, termina nella piazza adiacente al Castello della bella addormentata nel bosco. Si divide in 4 aree:\nIngresso: passando sotto il \"Disneyland Hotel\" (e quindi oltrepassando i tornelli d'ingresso), ci troviamo di fronte a una piccola piazzetta da dove si pu\u00f2 ammirare la stazione del \"Disneyland Railroad\". Da questa attrazione partono i treni che circumnavigano il parco (passando attraverso altre tre stazioni). Questa piazza rappresenta l'ultima frontiera tra esterno e interno del parco.\nTown Square: passando sotto la stazione si raggiunge la prima grande piazza, appunto Town Square. In essa possiamo distinguere sulla sinistra il City Hall (che \u00e8 il municipio della cittadina, dal quale si possono chiedere informazioni su tutto quello che riguarda il parco) e sulla destra la Main Street Transportation Company dal quale partono le due attrazioni di trasporto nella strada principale: \"Main Street Vehicles\" (a bordo di macchine d'epoca) e \"Horse-Drawn Streetcars\" (a bordo di carrozze trainate da cavalli). Da Town Square, inoltre, si possono iniziare a vedere le prime casette che compongono la cittadina. Le casette sono ricostruite utilizzando la tecnica della prospettiva forzata: essa prevede che ogni piano sia 5/8 pi\u00f9 piccolo di quello pi\u00f9 basso, in modo da ricostruire la visione che ognuno di noi aveva da bambino.\nMain Street: superando Town Square ci troviamo nella strada principale, piena di negozi pi\u00f9 o meno grandi (un esempio \u00e8 l\"'Emporium\" che \u00e8 il negozio pi\u00f9 grande del parco), gelaterie, ristoranti (tra cui il \"Walt's - An American Restaurant\") e negozi di dolciumi. Al centro della strada principale c'\u00e8 una piccola traversa dalla quale, nella parte destra, si accede al \"Dapper Dan's Hair Cuts\": un barbiere d'epoca dove realmente si possono tagliare i capelli.\nCentral Plaza: proseguendo per la Main Street si arriva alla grande piazza posta al centro del parco; da qui si potr\u00e0 andare in qualsiasi altra land del parco e si potranno vedere i fuochi artificiali che vengono eseguiti proprio dietro al castello della Bella Addormentata nel Bosco. Dal 2009 venne inaugurato un nuovo palco, Central Plaza Stage, dal quale si potevano ammirare numerosi spettacoli, smantellato nel 2017 per i festeggiamenti del 25\u00ba anniversario, quando si torn\u00f2 ad utilizzare lo storico Royal Castle Stage ormai fisso sin dall'apertura del parco.\nFrontierland.\n\"Frontierland\" \u00e8 l'area tematica ispirata al 1800 americano. I suoi temi vanno dal profondo e selvaggio West, alle case coloniali (tipiche di New Orleans) dell'epoca, ai confini messicani, agli accampamenti indiani e alle fattorie ottocentesche. Si pu\u00f2 accedere a \"Frontierland\" da tre posti diversi: direttamente dalla Main Street (sfruttando il passaggio della \"Liberty Arcade\"), da Central Plaza (che \u00e8 l'ingresso principale di \"Frontierland\") oppure da \"Adventureland\". Si divide in 5 aree:\nFort Comstock: entrando da Central Plaza, una volta oltrepassato un fiumiciattolo e un piccolo accampamento indiano, ci si trova di fronte la ricostruzione di un fortino americano, Fort Comstock appunto (al cui interno si trova \"Legends of the Wild West\"). Siamo nel periodo delle leggende del vecchio West, con i suoi personaggi famosi, i suoi banditi e sceriffi. Appena passato il fortino ci troviamo di fronte a \"Big Thunder Mountain\", un'attrazione ispirata a una miniera abbandonata su una montagna in stile Grand Canyon. Vicino all'ingresso per la miniera, ci si pu\u00f2 cimentare come pistoleri del West tramite il gioco \"Rustler Roundup Shootin' Gallery\".\nBoot Hill: andando verso sud dove il tema del Far West si ispira maggiormente alle case coloniali e ai grandi manieri dell'epoca, incontriamo \"Thunder Mesa Riverboat Landing\" (battelli a vapore del 1800) e successivamente \"Phantom Manor\", una dark ride ispirata a un antico casale coloniale abbandonato, per il quale si tramandano numerose leggende e storie di fantasmi. Ai piedi del casale c'\u00e8 un vecchio cimitero sulla collina.\nThunder Mesa: andando verso nord, il paesaggio del vecchio West si trasforma a poco a poco in messicano, quasi come a volerci segnalare che stiamo oltrepassando i confini; gli edifici messicani richiamano molto quelli polinesiani della adiacente \"Adventureland.\" Qui si trova l'ingresso all'attrazione \"Big Thunder Mountain\". Qui si trova il passaggio da \"Frontierland\" ad \"Adventureland\".\nCottonwood Creek Ranch: L'ultima zona \u00e8 quella che si trova nella parte pi\u00f9 a Ovest di \"Frontierland\". In questa zona sono forti i richiami alle antiche fattorie del vecchio West. Gli edifici sono di legno grezzo e gli animali passeggiano tranquillamente in mezzo alla strada. Un vecchio mulino a vento spicca al centro dell'area, che comprende il villaggio di Woody (protagonista del film \"Toy Story\"), l'area giochi \"Frontierland Playground\", il teatro \"Frontierland Theatre\", una stazione del \"Disneyland Railroad\" e il ristorante \"Cowboy Cookout Barbecue\".\nAdventureland.\n\"Adventureland\" \u00e8 l'area tematica ispirata ai classici temi di avventura come le esplorazioni fra grotte sotterranee, le atmosfere da Mille e una notte, gli edifici africani, i templi indiani e i misteri dei Caraibi al tempo dei pirati. Vi si pu\u00f2 accedere da Central Plaza, da sud attraverso il confine messicano di \"Frontierland\", o da nord, dove \u00e8 situata \"Fantasyland\". Si divide in 5 aree:\nOriente: Entrando da Central Plaza, il tema dell'avventura \u00e8 ispirato dai paesaggi arabi della fiaba di \"Aladino\". Oltrepassando la scenografica porta d'ingresso, ci si ritrova in una grande piazza dalla quale si pu\u00f2 accedere (sulla sinistra di essa) all'attrazione \"Le Passage Enchant\u00e9 d'Aladdin\". A questo punto si pu\u00f2 scegliere se andare verso nord (verso paesaggi caraibici) o verso ovest (verso paesaggi africani).\nAfrica: Proseguendo verso ovest i paesaggi sfumano dallo stile arabo a quello africano. Qui si trova anche il collegamento con \"Frontierland\" che miscela il suo confine messicano con il tema arabo/africano. Ci troviamo nel vertice sud di \"Adventureland\" e dalla cartina si pu\u00f2 notare come questa area tematica sia formata da un perimetro circolare e da un'isola al centro di esso.\nIndia: Proseguendo ancora verso ovest e poi verso nord (continuando quindi a percorrere il perimetro esterno) la vegetazione si fa pi\u00f9 ricca e si giunge, oltrepassando il ristorante \"Colonel Hathi's Pizza Outpost\", a un antico tempio indiano ispirato a Indiana Jones all'interno delle cui rovine si trova l'attrazione \"Indiana Jones and the Temple of Peril\".\nAmerica del Sud: Giunti nel punto pi\u00f9 ad Ovest di \"Adventureland\" ci si pu\u00f2 dirigere verso l'isola al centro della Land. In questa spicca un grosso albero al cui interno si trova la casa dei naufraghi \"Robinson\" (\"La Cabane des Robinson\"). Salendo sulla casa si raggiunge uno dei punti pi\u00f9 alti del parco, dal quale se ne pu\u00f2 osservare tutto il panorama. Tutta l'isola costituisce \"Adventure Isle\", un insieme di grotte da esplorare, ponti da superare e tesori da scoprire.\nCaraibi: Attraversando tutta l'isola e dirigendosi verso nord, ci si ritrova nel Golfo dei Pirati. In questo si pu\u00f2 visitare la nave dei pirati di Capitan Uncino (\"Capitain Hook's Galley\", che crea un collegamento tematico con la vicina \"Fantasyland\" e la sua attrazione \"Peter Pan's Flight\") e una spiaggia. Nella parte nord della baia, dopo aver superato la Roccia del Teschio, si raggiunge un fortino del tempo dei pirati. Dentro si trova \"Pirates of the Caribbean\", questa attrazione ha la caratteristica di avere un ristorante al suo interno: il \"Blue Lagoon Restaurant\", rinominato per il 25\u00ba anniversario in \"Captain Jack\u2019s - Restaurant des Pirates.\"\nFantasyland.\nFantasyland \u00e8 l'area tematica dedicata alle fiabe e al regno della fantasia. Nei piani originari di Walt Disney, il primo parco Disneyland in California doveva essere costruito con un'unica area tematica, \"Fantasyland\", al cui ingresso c'era un castello fiabesco. Prima di iniziare a costruire Disneyland in California (nel 1955) per\u00f2, dopo alcune considerazioni, Disney decise di spostare questa land (che ora \u00e8 situata nella parte nord dei parchi). L'idea originale del castello come entrata \u00e8 per\u00f2 stata mantenuta. Oltrepassando un ponte si accede al Castello della Bella Addormentata (\"Le Ch\u00e0teau de la Belle au Bois Dormant\"). Prima di accedere all'interno di \"Fantasyland \"ci si pu\u00f2 fermare ad ammirare il drago (\"La Tani\u00e8re du Dragon\") che si trova nei sotterranei del Castello. Oltre a questa entrata principale si pu\u00f2 accedere a \"Fantasyland\" da nord-ovest (da \"Adventureland\"), da est (\"Discoveryland\") o direttamente da Central Plaza passando di fianco al castello. Si divide in 4 aree:\nFiabesco/Medioevale: Oltrepassato il castello, ci si ritrova nella parte pi\u00f9 fiabesca dell'area tematica. Subito ai piedi del castello si pu\u00f2 notare l'incudine della Spada nella Roccia, con una vera spada incastonata estraibile solo in determinate occasioni. Successivamente si pu\u00f2 trovare l'attrazione \"Le Carrousel de Lancelot\" e intorno ad essa numerosi negozi a tema, le due attrazioni dedicate a \"Biancaneve\" e \"Pinocchio\" e infine il ristorante (\"Auberge de Cendrillon\") dedicato a \"Cenerentola\".\nFiabesco/Avventuriero: Andando verso nord-ovest, l'architettura passa dallo stile medievale/fiabesco (che richiama il castello, Lancillotto e le fiabe in genere) allo stile fiabesco/avventuriero che si ricollega alla vicina \"Adventureland\". In questo luogo di transizione al confine ovest di \"Fantasyland\" \u00e8 stata collocata l'attrazione \"Peter Pan's Flight\" che \u00e8 un collegamento diretto alla vicina Baia dei Pirati di \"Adventureland\". Da segnalare, inoltre, un passaggio ad \"Adventureland\" anche attraverso il ristorante \"Au Chalet de la Marionnette\"; questo \u00e8 il ristorante che da una parte \u00e8 ispirato alla fiaba di \"Pinocchio\", ma piano piano, al suo interno, il tema sfuma in quello dell'avventura fino all'uscita su \"Adventureland\".\nFantastico: Procedendo a nord-est, i paesaggi passano dal fiabesco al fantastico, le forme si fanno sempre pi\u00f9 semplici ed essenziali. Oltrepassata la giostra \"Dumbo the Flying Elephant\" e la terza stazione del \"Disneyland Railroad\" si trova una piccola area dedicata ad \"Alice nel Paese delle Meraviglie\" che comprende le attrazioni di \"Mad Hatter's Tea Cups\" e il labirinto \"Alice's Curious Labyrinth\". Poi procedendo ancora verso ovest e passando sotto il ponte della ferrovia del \"Disneyland Railroad\" si trovano le due attrazioni \"Casey Jr. - Le Petit Train Du Cirque\" e \"Le Pays des Contes de F\u00e9es\".\nFantastico/Mediterraneo: Tornando in Central Plaza procedendo verso sud, infine, si nota la maestosa entrata di \"It's a Small World\" e davanti ad essa un complesso di edifici in stile italiano/mediterraneo con il ristorante \"Pizzeria Bella Notte\".\nDiscoveryland.\nL'area tematica \"Discoveryland\" ha uno stile steampunk ed \u00e8 dedicata al futuro che sar\u00e0 ed \u00e8 l'unica al mondo con questo nome, a differenza che negli altri parchi Disney a modello Magic Kingdom, dove \u00e8 chiamata \"Tomorrowland\" . Come lo stesso Walt Disney pensava, il concetto di futuro \u00e8 la cosa che pi\u00f9 velocemente invecchia, per questo motivo per \"Disneyland Paris\" si \u00e8 pensato di convertire quest'area tematica in una che vedesse il futuro dagli occhi dei grandi sognatori del passato come Jules Verne, Leonardo da Vinci o anche dai contemporanei come George Lucas (creatore di \"Star Wars\"). Quindi possiamo considerare \"Discoveryland\" come il futuro immaginato dai grandi sognatori della storia nelle sue molteplici sfaccettature. \"Discoveryland\" occupa la parte est del \"Disneyland Park\". Si pu\u00f2 accedere ad essa o da Central Plaza oppure da un passaggio (non sempre aperto) che la collega a \"Fantasyland\". Si divide in 5 aree:\nFuturo immaginato negli anni '50 e '60: Entrando da \"Central Plaza\" si nota subito un contrasto di colori e stili. Sullo sfondo abbiamo lo stile futuristico romantico, ispirato ai sognatori del passato come \"Verne\" o \"Da Vinci\", mentre sulla nostra sinistra si nota l'attrazione \"Buzz Lightyear Laser Blast\" che definisce invece un futuro molto pi\u00f9 verde e sgargiante. Si pu\u00f2 considerare questa piccola zona vicino all'attrazione di Buzz (dove c'\u00e8 anche il negozio \"Constellations\" e l'ufficio Passaporti Annuali) un piccolo spazio dedicato al futuro colorato e ultra tecnologico degli anni '50 e '60. \"Autopia\" crea quest'ulteriore zona di \"Discoveryland\" che si ispira al futuro immaginato nel boom degli anni '50 ricco di futuristiche automobili e luci al neon.\nFuturo immaginato dai grandi pensatori del passato: Superata la zona precedente, ci si trova di fronte alle attrazioni \"Orbitron\", \"Hyperspace Mountain\", \"Les Myst\u00e9res du Nautilus\" e al \"teatro Videopolis\". I colori si fanno pi\u00f9 spenti, pi\u00f9 romantici. Le tonalit\u00e0 vanno dal rame, all'oro, al grigio passando per il bordeaux o il blu scuro. \u00c8 il tema principale di \"Discoveryland\", o meglio di quella che doveva essere la \"Discoveryland\" immaginata durante i progetti per \"Disneyland Paris\", che si sta trasformando con il tempo. Si possono ritrovare forti richiami a grandi pensatori europei in ogni particolare delle attrazioni. In questa area si vede anche un'ulteriore chiave di lettura di \"Discoveryland\", intesa come terra delle esplorazioni. Esplorazioni del mondo marino (con il \"Nautilus\"), dei cieli (con il dirigibile \"Hyp\u00e9rion\" visto nel film Disney del 1974 \"L'isola sul tetto del mondo\") e dello spazio (con le \"Hyperspace Mountain\").\nFuturo immaginato negli anni '70/'80: Al confine con la stradina che porta a \"Fantasyland\", si trova questa piccola zona dedicata a un futuro molto in voga nei film anni '70 o '80 come Star Wars. In quest'area si trova l'attrazione \"Star Tours\", qualche negozio e la stazione \"Discoveryland Station\" del \"Disneyland Railroad\"."}
{"id": "109781", "revid": "125905005", "url": "https://it.wikipedia.org/wiki?curid=109781", "title": "Tribunale amministrativo regionale", "text": "Un tribunale amministrativo regionale (TAR) \u00e8, nell'ordinamento della Repubblica italiana, un organo di giurisdizione amministrativa.\nIl TAR \u00e8 competente a giudicare sui ricorsi, proposti contro atti amministrativi, da soggetti che si ritengano lesi (in maniera non conforme all'ordinamento giuridico) in un proprio interesse legittimo. Si tratta di giudici amministrativi di primo grado, le cui sentenze sono appellabili dinanzi al Consiglio di Stato. Per il medesimo motivo, \u00e8 l'unico tipo di magistratura speciale a prevedere solo due gradi di giudizio.\nStoria.\nL'istituzione di organi di giustizia amministrativa di primo grado a circoscrizione regionale \u00e8 prevista dalla costituzione (art. 125), ma \u00e8 stata realizzata soltanto con la legge 6 dicembre 1971 n. 1034, dopo il venir meno della giurisdizione delle giunte provinciali amministrative (organi previsti dalla legge 20 marzo 1865, n. 2248 che avevano competenza, in alcune materie, nei confronti di atti di comuni, province e altri enti a dimensione locale), dichiarata incostituzionale per difetto di una composizione idonea ad assicurare quell'indipendenza che la Costituzione considera esigenza imprescindibile per ogni tipo di giudice.\nLa legge del 1971, peraltro, non si \u00e8 limitata a colmare il vuoto creatosi nell'ordinamento per effetto di tale dichiarazione di incostituzionalit\u00e0, costituendo organi giurisdizionali a competenza limitata in relazione agli enti e alle materie, ma ha introdotto il doppio grado nella giurisdizione amministrativa. Su ogni atto di qualunque pubblica amministrazione (ivi compresa quella statale), giudica ora in prima istanza il TAR (Tribunale Amministrativo Regionale), mentre il Consiglio di Stato (che fino alla istituzione dei tribunali regionali giudicava normalmente in unica istanza) \u00e8 chiamato a pronunciarsi solo in appello.\nOrganizzazione.\nI TAR sono venti, con circoscrizione corrispondente al territorio della relativa regione, e hanno sede nel capoluogo regionale. In alcune regioni quali Lombardia, Emilia-Romagna, Lazio, Abruzzo, Campania, Puglia, Calabria, Sicilia esistono sezioni distaccate. Nel Lazio sono anche istituite tre sezioni in Roma, con competenze di particolare rilievo. In Trentino-Alto Adige \u00e8 istituito il Tribunale regionale di giustizia amministrativa (TRGA), con una \"sezione autonoma\" \u2013 del tutto indipendente \u2013 a Bolzano.\nA ciascun TAR sono assegnati un presidente e non meno di cinque magistrati amministrativi, denominati, a seconda dell'anzianit\u00e0 di servizio, \"referendari\", \"primi referendari\", \"consiglieri\". Le decisioni sono assunte con l'intervento di tre giudici.\nAttualmente le seguenti citt\u00e0 italiane sono sede di TAR:\nCompetenza.\nLa sfera di competenza di ciascun TAR comprende i ricorsi volti contro atti di enti o di organi la cui sfera di azione si svolga esclusivamente nell'ambito regionale (per esempio di comuni, province, e regione; o di prefetti o altri organi periferici dello stato), nonch\u00e9 i ricorsi che attengano ad atti di organi centrali dello Stato e di enti pubblici ultraregionali, purch\u00e9 gli effetti dell'atto siano territorialmente limitati alla circoscrizione del TAR. Per gli atti i cui effetti non siano circoscritti in questo modo, \u00e8 competente, ove si tratti di atti emanati da enti ultraregionali, il TAR della regione in cui ha sede l'ente stesso.\nIl TAR del Lazio \u00e8 inoltre competente per le controversie relative ad atti provenienti da una amministrazione statale avente competenza ultraregionale (eccezion fatta per gli atti delle Autorit\u00e0 amministrative indipendenti aventi sedi in regioni diverse, per i quali la competenza spetta invece al TAR della regione ove le stesse hanno sede).\nGiurisdizione.\nIn generale, la giurisdizione dei TAR concerne la legittimit\u00e0 (cio\u00e8 la conformit\u00e0 o meno a regole giuridiche) di atti lesivi di interessi legittimi, ma in casi eccezionali attiene anche al merito (vale a dire a valutazioni di opportunit\u00e0 dell'azione amministrativa). In alcune materie (la pi\u00f9 importante \u00e8 costituita dal pubblico impiego, nei limitati casi ancora oggi previsti dalla legge) tale giurisdizione, oltre che agli interessi legittimi (posizioni dei singoli, tutelate dall'ordinamento in quanto coincidenti con un interesse pubblico generale), si estende ai diritti soggettivi (posizioni garantite in modo diretto nei confronti di altri soggetti, ai quali incombe un obbligo volto ad assicurare in via immediata il godimento del diritto stesso), la cui cognizione \u00e8 normalmente sottratta al giudice amministrativo e riservata al giudice ordinario (tribunale, ecc.).\nCon l'art. 68 del decreto legislativo 3 febbraio 1993, n. 29, come modificato dall'art. 18 del D.Lgs. 29 ottobre 1998, n. 387, la materia del pubblico impiego \u00e8 stata sottratta alla cognizione del giudice amministrativo e devoluta a quella del giudice ordinario, fatta eccezione per le controversie in materia di procedure concorsuali, nonch\u00e9, in sede di giurisdizione esclusiva, per quelle concernenti talune categorie, cosiddette non contrattualizzate, tra le quali rientrano i magistrati, i militari, le forze di polizia, i prefetti, i diplomatici e i docenti universitari.\nProcedimento di ricorso.\nLa proposizione del ricorso non sospende gli effetti del provvedimento (cos\u00ec che l'amministrazione potr\u00e0 portare a esecuzione, anche coattivamente, le pretese che ne derivino: per esempio, procedere all'occupazione di un bene immobile o a eseguire direttamente, a spese dell'interessato, prestazioni ordinate a quest'ultimo); tuttavia, qualora l'esecuzione sia idonea a causare danni gravi e irrecuperabili (ossia non risarcibili), il TAR, su istanza del ricorrente, pu\u00f2 disporre sollecitamente la sospensione.\nLa legge n. 1034 del 6 dicembre 1971, istitutiva degli organi della magistratura amministrativa, ha infatti introdotto importanti strumenti di giustizia quali le misure cautelari, che nel corso degli anni hanno assunto anche per l'ordinamento giuridico italiano importanza crescente rispetto alla mera impugnazione e giudizio di merito. Fra queste misure efficaci, per i suoi tempi insolitamente celeri, rientra la istanza per ottenere un'ordinanza da parte del giudice naturale (quello amministrativo) per la disapplicazione di un atto verso una singola o una pluralit\u00e0 di persone.\nLa magistratura non ha il potere di annullare un atto del Parlamento o del Governo. In attesa di concludere il procedimento amministrativo, pu\u00f2 sospendere l'esecuzione di una norma non verso tutti, ma solo verso i ricorrenti.\nSemplificando, si parla di richiesta di sospensiva presentata insieme a una contestuale \"domanda\" per la declaratoria di nullit\u00e0 avverso un atto amministrativo di qualsiasi genere. \nA essi appartengono a tutti gli effetti anche i decreti di un ministero, laddove per la Costituzione italiana i singoli dicasteri rappresentano \"il vertice\" della rispettiva pubblica amministrazione.\nTermini.\nIl termine previsto per il ricorso \u00e8 alquanto breve: il soggetto leso in un proprio interesse legittimo deve notificare il ricorso all'autorit\u00e0 che ha emanato il provvedimento entro sessanta giorni (ma esistono termini pi\u00f9 brevi per i riti speciali) dalla data in cui il provvedimento stesso gli \u00e8 stato comunicato o, comunque, ne ha avuto conoscenza. Il ricorso deve essere notificato, nello stesso termine, ad almeno un controinteressato (cio\u00e8 a un soggetto che potrebbe subire un pregiudizio dall'accoglimento del ricorso: ad esempio il vincitore di un concorso pubblico di cui si chiede l'annullamento).\nDifferenze.\nEsiste, al di fuori del contenzioso giurisdizionale, il diverso diritto a presentare il ricorso amministrativo per ottenere una declaratoria di nullit\u00e0 dell'atto illegittimo: in questo caso ci si rivolge alla stessa verticale gerarchica dell'organo amministrativo che ha emanato l'atto, spesso con lo strumento del \"ricorso collettivo\", beneficiando in questo modo di tempi e costi ridotti drasticamente.\nDecisione.\nCon la propria decisione il TAR, ove ritenga fondato il ricorso, annulla il provvedimento impugnato, e l'autorit\u00e0 amministrativa dovr\u00e0 uniformarsi ai criteri in essa fissati; le sentenze del TAR sono immediatamente esecutive e acquistano valore di cosa giudicata: il caso concreto deciso non pu\u00f2 essere dedotto in altro giudizio, ove, entro sessanta giorni dalla notificazione della decisione, non sia stato proposto appello. Le decisioni e le ordinanze dei TAR possono essere appellate davanti al Consiglio di Stato.\nQuelle del TAR Sicilia, invece, davanti al Consiglio di giustizia amministrativa per la Regione Siciliana (un organo, previsto dalla Statuto siciliano, che agisce come una sezione staccata del Consiglio di Stato)."}
{"id": "109783", "revid": "1318658", "url": "https://it.wikipedia.org/wiki?curid=109783", "title": "Woodstock", "text": "Woodstock \u00e8 un toponimo molto diffuso nei Paesi anglosassoni.\nIl pi\u00f9 noto \u00e8 quello relativo al villaggio di Woodstock nello Stato di New York, nei cui pressi si tenne nel 1969 l'omonimo festival che vide la partecipazione di numerosissimi artisti dell'area rock e fu tra gli avvenimenti pi\u00f9 influenti sulla cultura popolare della seconda met\u00e0 del XX secolo."}
{"id": "109785", "revid": "1404372", "url": "https://it.wikipedia.org/wiki?curid=109785", "title": "Caprinae", "text": "I Caprini (Caprinae ) sono una delle otto sottofamiglie in cui viene suddivisa la famiglia dei Bovidi; tra queste, sono uno dei gruppi di maggior successo, con 38 specie riconosciute (tra le quali due forme domestiche note in tutto il mondo, la capra e la pecora) diffuse nelle regioni montuose di Europa, Asia, Africa e Nordamerica. Il loro successo \u00e8 dovuto a una serie di adattamenti agli ambienti montani, che conferiscono loro una notevole flessibilit\u00e0 all'interno del bioma alpino.\nNonostante la stretta parentela con gli altri Bovidi, i Caprini sono l'unica sottofamiglia che non comprende \u00abantilopi\u00bb nel senso stretto del termine (a eccezione del chiru o antilope tibetana, \"Pantholops hodgsonii\"); per ovviare a questa mancanza, alcuni autori indicano i membri di questa sottofamiglia come \u00abantilopi caprine\u00bb.\nEvoluzione.\nI Caprini si separarono dagli altri Bovidi ancestrali nel Miocene inferiore, circa 18-15 milioni di anni fa, e fecero la loro prima comparsa in Eurasia. Non riuscirono, per\u00f2, a occupare le nicchie di pianura, gi\u00e0 sotto il dominio dei Cervidi, ma trovarono una nicchia specifica negli ambienti alpini. La prevalenza di catene montuose in Europa e Asia dette loro la capacit\u00e0 di evolversi rapidamente gi\u00e0 durante il Miocene superiore. La mancanza di habitat alpini in Africa (e, d'altro canto, la loro abbondanza in Eurasia) spiega perch\u00e9 siano l'unica sottofamiglia di Bovidi con una maggiore diversit\u00e0 in Eurasia piuttosto che in Africa.\nDescrizione.\nI Caprini sono generalmente ungulati di medie dimensioni, con forma compatta, zampe tozze, ottime capacit\u00e0 di arrampicata e tolleranza alle temperature estreme proprie degli ambienti di montagna. Le dimensioni variano dai 20\u201330\u00a0kg del goral rosso ai 180\u2013380\u00a0kg del bue muschiato.\nGeneralmente, in questa sottofamiglia, entrambi i sessi presentano corna (a eccezione della trib\u00f9 dei Pantholopini, dove sono attributo dei soli maschi). Nella trib\u00f9 dei Caprini il dimorfismo sessuale \u00e8 molto pronunciato - specialmente per quanto riguarda le dimensioni e la forma delle corna; nelle altre trib\u00f9, invece, dimensioni, colorazione e dimensioni delle corna sono simili in ambo i sessi.\nTassonomia.\nAll'interno della sottofamiglia, vengono riconosciute quattro trib\u00f9: Pantholopini (chiru), Ovibovini (bue muschiato e takin), Rupicaprini (goral, capricorni e camosci) e Caprini (pecore, capre e tahr).\nLa posizione tassonomica del chiru (\"Pantholops hodgsonii\") \u00e8 stata risolta solo di recente. In passato, questa specie era ritenuta una stretta parente della saiga (\"Saiga tatarica\"), e con essa era inserita nella trib\u00f9 dei Saigini, una sorta di \u00abanello di congiunzione\u00bb tra gazzelle (famiglia degli Antilopini) e capre (famiglia dei Caprini). Tuttavia, le analisi del DNA hanno dimostrato che la saiga \u00e8 in tutto e per tutto un Antilopino, mentre il chiru \u00e8 indubbiamente un Caprino. Alcuni autori considerano quest'ultima specie una forma cos\u00ec distinta da tutti gli altri Bovidi da porla in una sottofamiglia a parte, i Pantolopini (Pantholopinae).\nTrib\u00f9 Caprini\nTrib\u00f9 Ovibovini\nTrib\u00f9 Rupicaprini\nTrib\u00f9 Pantholopini\nGeneri fossili.\nSono stati identificati i seguenti generi estinti di Caprinae:"}
{"id": "109787", "revid": "9", "url": "https://it.wikipedia.org/wiki?curid=109787", "title": "Pippo Fava", "text": ""}
{"id": "109788", "revid": "767487", "url": "https://it.wikipedia.org/wiki?curid=109788", "title": "Don Drummond", "text": "\u00c8 stato un membro fondatore del gruppo ska The Skatalites e compositore di molti loro brani musicali.\nBiografia.\nSull'anno di nascita si trovano dati discordanti: a seconda delle fonti risulterebbe nato nel 1932, nel 1934, nel 1943 o nel 1947, a Kingston, in Giamaica.\nAltri dubbi avvolgono la sua morte. La data \u00e8 certa, il 6 maggio 1969 presso il manicomio \"Bellevue Asylum\", dove Drummond fu internato nel 1965 dopo essere stato arrestato per l'omicidio della sua fidanzata, Margarita Mahfood, ed aver dato segni di problemi mentali.\nUfficialmente si tratt\u00f2 di un suicidio, ma non tutti credettero alla versione ufficiale. Alcuni colleghi di Drummond accusarono il governo di un complotto contro i musicisti di Kingston, altri invece pensarono ad una vendetta per la morte di Margarita Mahfood.\nPremiato come \"Miglior trombonista giamaicano\" ancora giovanissimo, Drummond fond\u00f2 negli anni cinquanta assieme a Eric Deans, Tommy McCook e Roland Alphonso un gruppo chiamato The Don Drummond Four."}
{"id": "109790", "revid": "767487", "url": "https://it.wikipedia.org/wiki?curid=109790", "title": "Sottotonica", "text": "La sottotonica \u00e8 il settimo grado di una scala diatonica.\nEsso assume il nome \"sottotonica\" se dista un tono dalla tonica (nella scala minore naturale) e di \"sensibile\" se dista da essa solo un semitono. Nelle scale minori naturali (o eolie), nelle doriche, nelle frigie, nelle misolidie e nelle locrie si incontra sempre un settimo grado che dista un tono intero dalla tonica superiore."}
{"id": "109793", "revid": "33689", "url": "https://it.wikipedia.org/wiki?curid=109793", "title": "Diodoro Siculo", "text": "Biografia.\nNacque in Sicilia, ad Agira: il suo traduttore inglese, Charles Henry Oldfather, sottolinea infatti la \"singolare coincidenza\" che una delle due sole iscrizioni greche di \"Agyrium\" (\"IG\" XIV, 588) sia la pietra tombale di un \"Diodoro figlio di Apollonio\".\nGirolamo scrive che Diodoro fior\u00ec nel 49 a.C. e questa data pare confermata dalle stesse parole dello storico greco. Il pi\u00f9 antico tratto autobiografico che egli segnala nella sua opera \u00e8 il suo viaggio in Egitto durante la 180\u00aa Olimpiade (fra il 60 e il 56 a.C.). In quell'occasione fu testimone della rabbia della gente che chiedeva la pena di morte per un cittadino romano reo di aver ucciso accidentalmente un gatto, animale sacro agli Egizi (\"Bibliotheca historica\", I, 41 e I, 83). Il dato storico pi\u00f9 recente invece \u00e8 la menzione della vendetta di Ottaviano sulla citt\u00e0 di Tauromenion, colpevole di avergli rifiutato l'aiuto che sarebbe stato necessario ad evitare la disfatta sul mare attorno al 36 a.C. Poich\u00e9 Diodoro sembra non sapere che l'Egitto divent\u00f2 una provincia dell'Impero romano - il che avvenne nel 30 a.C. - \u00e8 presumibile che egli abbia scritto la sua opera prima di quella data.\nL'opera.\nDiodoro stesso informa di aver dedicato trent'anni della propria vita (quindi all'incirca dal 60 a poco prima del 30 a.C.) alla realizzazione della sua \"Biblioteca\", durante i quali comp\u00ec numerosi e pericolosi viaggi in Europa e in Asia, utili alle sue ricerche. Alcuni critici hanno sollevato dubbi su tale testimonianza, perch\u00e9 il testo di Diodoro presenta alcuni errori in cui difficilmente un testimone oculare sarebbe incorso.\nDiodoro presenta la sua opera, la \"Bibliotheca historica\", come una storia universale dalle origini del mondo alle campagne di Cesare in Gallia e in Britannia. Era composta da 40 libri, suddivisi successivamente in pentadi e decadi. L'opera non si \u00e8 conservata integralmente. A noi sono giunti completi i primi 5 libri (sull'Egitto [libro I], sulla Mesopotamia, sull'India, sulla Scizia e sull'Arabia [II], sull'Africa settentrionale [III], sulla Grecia [IV] e sull'Europa [V]) e i libri XI-XX (dal 480 e dai diadochi al 301 a.C.). Possiamo tuttavia trarre alcuni dati sull'opera e ricostruirne l'impianto, grazie ai numerosi estratti di epoca medievale (contenuti negli scritti di Fozio e Costantino Porfirogenito) e ai numerosi frammenti che ne rimangono. Dal momento che la parte finale \u00e8 perduta, non si sa se Diodoro tenne fede ai suoi propositi di giungere fino alle campagne di Cesare o se, come sembra probabile, vi abbia rinunciato, fermandosi al 60 a.C.\nNel proemio sono enunciate le finalit\u00e0 dell'opera: innanzitutto giovare a tutti gli uomini, garantendo loro la conoscenza di quella comune esperienza umana che \u00e8 la storia e offrendo loro un insegnamento, esente da rischi, di ci\u00f2 che \u00e8 utile; quindi, secondo un'ideologia stoica, tentare di riunire sotto un unico ordinamento tutti gli uomini, tutti cittadini del mondo anche se divisi nello spazio e nel tempo.\nL'ambizioso progetto proemiale, per\u00f2, si risolve, come eloquentemente rivela il titolo, in una biblioteca, in un'antologia delle fonti, un repertorio di libri\u00a0\u2013 riletti, revisionati o copiati\u00a0\u2013 di altri autori (Ecateo, Ctesia di Cnido, Eforo, Teopompo, Timeo, Duride, Ieronimo di Cardia, Evemero, Polibio, Posidonio, vari annalisti romani).\n\u00c8 poco corretto considerare Diodoro come mero ripetitore delle sue fonti, secondo un diffuso pregiudizio di matrice ottocentesca. In ogni caso la sua opera risulta molto utile agli studiosi moderni, poich\u00e9 consente di recuperare, pressoch\u00e9 intatti nella loro forma originale, testi di autori altrimenti perduti. L'opera di Diodoro \u00e8 infatti stata, giustamente, considerata alla stregua di un \"libro-biblioteca\", ossia un libro fatto di altri libri, quelli che, appunto, Diodoro leggeva e che ha riassunto o epitomato nella sua opera, la quale perci\u00f2 svolge un fondamentale ruolo di conservazione e trasmissione del sapere.\nIl greco di Diodoro \u00e8 quello della \"koin\u00e8\", il greco colloquiale, nel quale si inseriscono talora tratti classicistici in puro attico.\nL\"'editio princeps\" del testo greco della \"Biblioteca storica\", dopo la traduzione latina che Poggio Bracciolini fece dei primi cinque libri (Bologna 1472), fu pubblicata a cura di Vincentius Opsopoeus a Basilea nel 1539, ma era limitata ai soli libri XVI-XX; la prima edizione completa fu pubblicata da Henri Estienne a Ginevra nel 1559."}
{"id": "109795", "revid": "125945515", "url": "https://it.wikipedia.org/wiki?curid=109795", "title": "Zden\u011bk Zeman", "text": "Biografia.\nZden\u011bk Zeman nasce il 12 maggio 1947 a Praga, in Cecoslovacchia, in un quartiere residenziale sulle rive della Moldava.\nIl padre Karel \u00e8 un primario ospedaliero, mentre la madre, Kv\u011btu\u0161e Vycp\u00e1lkov\u00e1, \u00e8 una casalinga.\nSar\u00e0 lo zio materno \u010cestm\u00edr Vycp\u00e1lek, ex giocatore ed allenatore due volte campione d'Italia alla guida della , a trasmettergli la passione per il calcio.\nTra il 1966 e il 1968 parte, con la sorella Jarmila, per Palermo dallo zio \u010cestm\u00edr, per andarlo a trovare e passare le vacanze estive insieme, ma, proprio in quegli anni, scoppia l'insurrezione politica, che porter\u00e0 ai moti della cosiddetta Primavera di Praga. Nella notte fra il 20 e il 21 agosto 1968, l'URSS invia reparti militari per ristabilire l'ordine. Tale instabilit\u00e0 politica lo porta a trasferirsi definitivamente in Italia. Ottiene la cittadinanza italiana nel 1975 e si laurea all'ISEF di Palermo con una tesi sulla medicina dello sport, con il massimo dei voti. \u00c8 stato insegnante di educazione fisica presso l'Istituto Gonzaga di Palermo.\nIn Sicilia conosce Chiara Perricone, sua futura moglie, con la quale avr\u00e0 due figli: Karel, anch'egli divenuto allenatore, e Andrea Zeman. Aveva conosciuto la donna, in passato una nuotatrice, quando era alla guida della societ\u00e0 di nuoto \"Lauria\".\nZeman ha ispirato il cantautore Antonello Venditti, che nel 1999 ha scritto \"La coscienza di Zeman\", contenuta nell'album \"Goodbye Novecento\".\nNel 2002 si \u00e8 aggiudicato il premio speciale \"Tor Vergata - Etica nello sport\", organizzato dall'Universit\u00e0 degli Studi di Roma Tor Vergata e assegnato ogni anno a personalit\u00e0 sportive che si sono contraddistinte per lealt\u00e0, correttezza, impegno sociale e lotta al doping.\nNel 2009 esce il film-documentario \"Zemanlandia\", con regia di Giuseppe Sansonna.\nViene chiamato giornalisticamente anche il \"boemo\", per via delle sue origini cecoslovacche, e \"Sdengo\", soprannome attribuitogli dal presidente del Foggia Pasquale Casillo negli anni di \"Zemanlandia\".\nNel 2021 \u00e8 opinionista dell\u2019Europeo per \"La Gazzetta dello Sport.\"\nCaratteristiche tecniche.\nUtilizza il modulo tattico 4-3-3, offensivo e spettacolare fin dal reparto difensivo che, schierato in linea, si muove a ridosso della linea mediana del campo. I terzini effettuano sovrapposizioni a ripetizione, mentre il centrocampista centrale \u00e8 in grado di fare sia il regista sia di inserirsi in area di rigore, e anche gli altri due centrocampisti partecipano alla fase offensiva. Le due ali, invece, si muovono liberamente su tutto il fronte d'attacco senza dare punti di riferimento. Questo schema tattico, basato sulla costruzione di triangoli in ogni zona del campo, \u00e8 abbinato al ricorso a ripetute verticalizzazioni e alla palla giocata bassa.\nCarriera.\nGli esordi.\nIn Cecoslovacchia ha giocato a hockey su ghiaccio, pallanuoto e pallamano; di quest'ultima disciplina ha proseguito la pratica anche in Italia, diventando allenatore e giocatore dell'Omeostasi Club.\nLe sue prime esperienze come allenatore in Italia avvengono in squadre siciliane dilettantistiche (Cinisi, Bacigalupo su segnalazione di Marcello Dell'Utri, Carini, Misilmeri ed Esakalsa). Ottiene il patentino di allenatore professionista a Coverciano nel 1979 e, grazie anche all'intercessione dello zio, \u00e8 chiamato ad allenare le giovanili del Palermo, dove resta fino al 1983 allenando Giovanissimi e Primavera. Qui viene soprannominato \"il muto\" da parte di Franco Marchione, all'epoca accompagnatore delle giovanili della squadra rosanero. Nel marzo del 1981 l'allenatore della prima squadra del Palermo Fernando Veneranda viene esonerato, ma Zeman non pu\u00f2 prendere il suo posto in panchina poich\u00e9 qualche giorno prima era stato squalificato per aver alzato la voce durante una partita della Primavera; in panchina, in occasione della partita vinta per 3-1 sul , va Erminio Favalli, ma la gara viene comunque preparata tatticamente proprio da Zeman.\nDopo tre buone stagioni a (tra cui la vittoria del campionato di Serie C2 del 1984-85, portando cos\u00ec la squadra siciliana per la prima volta nella sua storia in Serie C1), viene ingaggiato prima dal in Serie C1, venendo esonerato alla 27\u00aa giornata (dopo la sconfitta 5-0 a Cosenza) e sostituito dal secondo Roberto Balestri, e poi dal in Serie B, dove durante il precampionato riuscir\u00e0 a sconfiggere per 2-1 il Real Madrid per essere poi esonerato qualche mese dopo. Zeman torna quindi in Sicilia alla guida del Messina; chiuder\u00e0 il campionato all'ottavo posto con il miglior attacco del campionato, lanciando Salvatore Schillaci che sar\u00e0 capocannoniere a fine campionato.\n\"Zemanlandia\": il \"Foggia dei miracoli\".\nDopo una stagione alla guida del Messina viene ingaggiato nuovamente dal Foggia, neopromosso in Serie B, di cui \u00e8 proprietario e presidente Pasquale Casillo. Nasce quindi, nel 1989, il \"Foggia dei miracoli\", caratterizzato da un 4-3-3 spiccatamente offensivo e da un gioco spumeggiante. La squadra, dopo aver vinto il campionato di Serie B 1990-1991 con il miglior attacco del campionato \u2013 grazie al contributo determinante del \"trio delle meraviglie\" composto da Francesco Baiano (capocannoniere del campionato), Giuseppe Signori e Roberto Rambaudi (i primi due riusciranno anche a giocare qualche partita in nazionale maggiore nel periodo a Foggia) \u2013, si salver\u00e0 per tre stagioni nella massima serie, ottenendo un nono posto (con il secondo migliore attacco del campionato, dietro al Milan campione) e, nonostante la cessione del \"trio delle meraviglie\", un undicesimo e nuovamente un nono posto sfiorando l'ingresso in Coppa UEFA, venendo sconfitto (0-1) dal Napoli all'ultima giornata di campionato.\nIn queste stagioni lancer\u00e0 nel calcio ad alti livelli anche Luigi Di Biagio, che ritrover\u00e0 nel suo periodo alla Roma (Di Biagio, in tale periodo, riuscir\u00e0 anche a conquistare la nazionale maggiore), Francesco Mancini e i due russi Igor' Kolyvanov e Igor' \u0160alimov.\nLe esperienze romane.\nPer la stagione 1994-1995 viene ingaggiato dalla Lazio in cui ritrova come giocatore Giuseppe Signori e acquister\u00e0 Roberto Rambaudi, che raggiunger\u00e0 anche la nazionale maggiore in questo periodo. Con la compagine biancoceleste il tecnico boemo centra al suo primo anno il secondo posto, dopo aver battagliato per un certo periodo per lo scudetto, con il miglior attacco del campionato merito anche delle vittorie con largo margine con (8-2) e Foggia (7-1), oltre a quelle contro (5-1), (4-0), (4-1) e (3-0), che si alternano a sconfitte come lo 0-3 incassato nel derby d'andata contro la Roma. La compagine romana arriva fino ai quarti di finale di Coppa UEFA persi col , mentre in Coppa Italia la squadra capitolina si fermer\u00e0 in semifinale eliminata da una doppia sconfitta con la .\nLa seconda stagione sulla panchina della Lazio segue la falsariga della prima, con risultati come il 4-0 sulla campione d'Italia che permettono ai biancocelesti di giungere al terzo posto (con il miglior attacco del campionato e Giuseppe Signori capocannoniere). In Coppa Italia i biancocelesti sono eliminati dall'Inter ai quarti di finale, mentre in Coppa UEFA dove la Lazio non andr\u00e0 oltre i sedicesimi eliminati dai francesi dell'Olympique Lione.\nAlla terza stagione, dopo la cessione di giocatori chiave come Bok\u0161i\u0107, Di Matteo e Winter, la Lazio non riesce ad esprimersi bene durante il girone d'andata e viene eliminata in Coppa Italia ai quarti contro il (poi finalista perdente della competizione) e in Coppa UEFA ai sedicesimi da parte del Tenerife. Dopo la sconfitta interna subita da parte del Bologna per 1-2, il 26 gennaio 1997, il tecnico boemo viene esonerato. In quest'esperienza ha consacrato Alessandro Nesta e lanciato Marco Di Vaio e Pavel Nedv\u011bd.\nNell'annata successiva (1997-1998) il proprietario e presidente della Roma Franco Sensi gli offre la panchina giallorossa e Zeman accetta di rilanciare una squadra che l'anno precedente aveva rischiato una seria d\u00e9b\u00e2cle sino alla quart'ultima giornata; dopo una rivoluzione sul mercato e prestazioni spettacolari, a fine stagione i giallorossi chiudono al quarto posto in classifica.\nL'anno successivo la Roma continua a proporre un buon calcio ma peggiora il suo piazzamento finale chiudendo quinta, sicch\u00e9 il tecnico non viene confermato per la stagione seguente, reo di aver fallito la qualificazione ai preliminari di Champions League.\nNel periodo di Zeman sulla panchina romanista, sono autori di notevoli prestazioni i giocatori Marco Delvecchio e soprattutto Francesco Totti, elemento simbolo della squadra giallorossa, diventato capitano per la prima volta proprio in quel periodo.\nDalla Turchia alla Campania.\nDopo l'esperienza in Turchia con il Fenerbah\u00e7e di tre mesi, in cui da subentrato conquista tre vittorie, cinque pareggi e due sconfitte, si dimette e ritorna in Italia per allenare il Napoli appena promosso in Serie A. Dopo due punti conquistati in 6 partite viene esonerato dal neo presidente Giorgio Corbelli; a fine stagione il Napoli, guidato da Emiliano Mondonico, retroceder\u00e0 in Serie B.\nL'anno successivo Zeman torna in Serie B sempre in Campania, prima con la (raggiungendo un sesto posto con Fabio Vignaroli vice-capocannoniere del campionato e venendo esonerato l'anno dopo con una squadra formata da giocatori presi da categorie inferiori, tra cui un giovane Gennaro Sardo) e, successivamente nella stagione 2003-2004, con l', dove ritrova come presidente Pasquale Casillo e come direttore sportivo Giuseppe Pavone. Con gli irpini lancia l'attaccante bielorusso Vitali Kutuza\u016d, il difensore Matteo Contini e fa esordire da titolare il giovane centrocampista italiano Antonio Nocerino, al primo anno da professionista: la squadra retrocede in Serie C1 e il boemo lascia la panchina campana.\nLa prima esperienza a Lecce.\nIl 15 giugno 2004 approda sulla panchina del , militante nel campionato di Serie A 2004-2005; il boemo torna, cos\u00ec, nella massima divisione italiana dopo quasi quattro anni. Con i salentini ottiene la salvezza grazie all'undicesimo posto e lancia Mirko Vu\u010dini\u0107, Valeri Bo\u017einov (ceduto a met\u00e0 campionato) e Marco Cassetti, che ricever\u00e0 anche la convocazione nella nazionale italiana (primo giocatore nella storia del Lecce). La squadra di Zeman, che nell'ottobre 2004 raggiunge i vertici della classifica, conclude l'annata con il secondo migliore attacco del campionato, con un solo gol in meno della Juventus campione, anche se la difesa giallorossa risulta la pi\u00f9 battuta del campionato italiano (per la prima volta nella storia della Serie A, il club che aveva subito pi\u00f9 gol non retrocesse). Al termine della stagione il rapporto contrattuale con il club non \u00e8 rinnovato.\nParentesi bresciana e ritorno in Salento.\nIl 5 marzo 2006 Zeman assume la guida tecnica del Brescia, squadra di Serie B, dichiarando di voler portare la squadra in una posizione valida per i play-off per la promozione in Serie A. Il boemo \u00e8 chiamato a sostituire Rolando Maran, esonerato dal presidente Gino Corioni malgrado fosse reduce da una vittoria per 3-0 e nonostante la squadra si trovasse al quinto posto in classifica. Alla fine della stagione il Brescia guidato da Zeman manca i play-off e resta in Serie B.\nIl 21 giugno 2006 il Lecce ufficializza l'ingaggio di Zeman, che ritorna cos\u00ec sulla panchina salentina dopo un anno. In Serie B, dopo aver chiuso l'anno solare nella seconda met\u00e0 della classifica e dopo 10 sconfitte in 18 partite di campionato, la dirigenza salentina decide di esonerare il tecnico boemo alla vigilia di Natale, il 24 dicembre 2006, mentre si trova in vacanza a Praga. Al suo posto \u00e8 ingaggiato Giuseppe Papadopulo. In quell'anno comunque Zeman lancia un giovane Pablo Osvaldo e Giuseppe Vives, da lui voluti nel calciomercato estivo.\nStella Rossa.\nIl 17 giugno 2008 diventa allenatore della , subentrando ad Aleksandar Jankovi\u0107. I risultati sono negativi: la squadra non riesce ad accedere alla Coppa UEFA venendo eliminata dai ciprioti dell'. In campionato la Stella Rossa dopo tre giornate si trova ultima in classifica con un punto e zero gol segnati, posizione che, insieme a qualche polemica con la dirigenza, conduce alla rescissione consensuale di Zeman con il club.\nIl terzo ritorno al Foggia.\nIl 20 luglio 2010 Pasquale Casillo, insieme ad altri imprenditori, riacquista ufficialmente il Foggia ed ingaggia di nuovo come allenatore Zeman, riformando il trio del \"Foggia dei miracoli\" con Giuseppe Pavone come direttore sportivo.\nDopo aver concluso la stagione al sesto posto con il miglior attacco (in larga parte conseguito con la coppia formata da Lorenzo Insigne e Marco Sau, capocannoniere del campionato), e la difesa pi\u00f9 battuta, sfiorando i play-off, il 23 maggio 2011 dichiara in conferenza stampa che la sua avventura in rossonero \u00e8 terminata, poich\u00e9 deluso dai risultati conseguiti.\nIn questa stagione ha lanciato Vasco Regini e Moussa Kon\u00e9; quest'ultimo verr\u00e0 convocato anche per la nazionale olimpica della Costa d'Avorio.\nPescara.\nIl 21 giugno 2011 diventa l'allenatore del Pescara, in Serie B. Il 20 maggio 2012 riporta la squadra abruzzese in Serie A dopo diciannove anni, vincendo il campionato. La squadra adriatica totalizza 83 punti in 42 partite, vincendone 26 (14 in casa e 12 in trasferta), pareggiandone 5 e perdendone 11. La sua squadra realizza 90 gol (miglior attacco del campionato) e ne subisce 55. In questa stagione ha lanciato Ciro Immobile (capocannoniere del campionato) e Marco Verratti, che assieme a Marco Capuano e Simone Romagnoli saranno convocati nella Nazionale Under-21, e ha valorizzato Lorenzo Insigne e Moussa Kon\u00e9 (gi\u00e0 allenati a Foggia); Kon\u00e9 esordir\u00e0 nella nazionale maggiore della Costa d'Avorio, stabilendo anche il record di convocazioni per il Pescara.\nIl 17 febbraio 2013 viene premiato con la Panchina d'argento, riferita all'annata precedente alla guida del Pescara.\nIl ritorno alla Roma.\nIl 2 giugno 2012 annuncia l'addio al Pescara e il conseguente passaggio sulla panchina della Roma a partire dal 1\u00ba luglio 2012. Con la societ\u00e0 giallorossa, alla quale ritorna a distanza di tredici anni, firma un contratto biennale, il primo della sua carriera, nella quale in precedenza aveva stipulato solo accordi annuali. Il suo staff tecnico consta di Vincenzo Cangelosi come allenatore in seconda, Giacomo Modica come collaboratore tecnico e Roberto Ferola come preparatore atletico.\nDopo aver debuttato in campionato in casa contro il (2-2), il 2 settembre ottiene la vittoria a Milano contro l'Inter per 3-1 permettendo ai giallorossi di tornare a vincere in casa dei nerazzurri in campionato dopo cinque anni. Il 2 febbraio 2013, dopo la sconfitta interna contro il Cagliari (2-4) della 23\u00aa giornata e con la Roma all'ottavo posto in graduatoria, viene esonerato dall'incarico.\nNel corso della stagione ha lanciato i giovani Alessandro Florenzi (che nel corso dell'annata esordir\u00e0 con la Nazionale maggiore) e Marquinhos, voluti in rosa da lui stesso.\nCagliari.\nIl 2 luglio 2014 diventa il nuovo allenatore del Cagliari, primo tecnico della nuova propriet\u00e0 targata Tommaso Giulini, con un contratto da 360.000 euro e un bonus salvezza da 200.000 euro. Viene accolto con grande felicit\u00e0 e gioia da tutta la gente di Cagliari, come spesso accade quando viene resa nota la sua nomina come allenatore all'interno di qualsiasi squadra, curiosa di vedere all'opera la famosa \"Zemanlandia\".\nAll'esordio sulla panchina sarda pareggia per 1-1 sul campo del Sassuolo. Nonostante vittorie \"alla Zeman\" come l'1-4 contro l'Inter (prima vittoria del boemo sulla panchina dei rossoblu) e lo 0-4 contro l'Empoli, maturati entrambi fuori casa, non riesce ad ottenere alcun successo tra le mura amiche nelle prime 16 giornate (escludendo il 2-0 col Catania e il 4-4 col in Coppa Italia) e, complice anche un gioco che a poco a poco andava scemando anche a causa della poca incisivit\u00e0 dei giocatori in campo (assente a detta loro a causa degli allenamenti troppo faticosi praticati dal boemo), il 23 dicembre viene sollevato dall'incarico, cinque giorni dopo la sconfitta subita in casa dalla Juventus per 1-3, lasciando la squadra terzultima in classifica con 12 punti raccolti in 16 partite di campionato. Gli subentra l'ex bandiera del club sardo Gianfranco Zola.\nIl 9 marzo 2015, dopo dieci partite, torna sulla panchina della squadra sarda in sostituzione dello stesso Zola, con l'obiettivo - dichiarato gi\u00e0 a giugno - di salvare la squadra, in quel momento messa peggio di come l'aveva lasciata 2 mesi e mezzo prima: penultima con 20 punti a pari merito con il , a -4 dal quartultimo posto che vorrebbe dire salvezza. Comincia la sua seconda avventura alla guida dei rossobl\u00f9 con un pareggio per 1-1 ottenuto in casa contro l'Empoli (sfiorando anche la vittoria, avendo i toscani pareggiato al 93'), facendo rivedere il suo gioco spiccatamente offensivo e spettacolare. Il 21 aprile 2015, dopo 4 sconfitte consecutive, si dimette da allenatore degli isolani, con i quali il boemo ha complessivamente raccolto 13 punti in 21 partite.\nLugano.\nIl 14 giugno 2015 firma per il Lugano, neopromosso nella Super League (prima serie svizzera), guidandolo al 9\u00ba posto finale e alla salvezza matematica in campionato, nonch\u00e9 alla finale di Coppa Svizzera, poi persa contro lo .\nIl 4 giugno 2016, a seguito di un colloquio con i vertici della societ\u00e0 ticinese, decide di non rinnovare il contratto, adducendo a motivazione una mancanza di chiarezza e professionalit\u00e0 all'interno del club e la volont\u00e0 di non ripetere una stagione altrettanto complessa.\nIl ritorno al Pescara.\nIl 17 febbraio 2017 viene ufficializzato il ritorno come allenatore al Pescara dopo cinque anni al posto dell'esonerato Massimo Oddo. Debutta il 19 febbraio con un netto 5-0 contro il , il che sancisce la prima vittoria sul campo dopo 24 giornate senza successi (la vittoria a tavolino per 3-0 contro il Sassuolo, 6 pareggi e 17 sconfitte). Il 4 marzo, in occasione della sconfitta per 3-1 in casa della , raggiunge quota 1000 panchine in carriera tra i professionisti. Il 24 aprile, a seguito della sconfitta in casa per 1-4 contro la Roma, la squadra retrocede aritmeticamente in Serie B con 5 turni di anticipo.\nConfermato anche per la stagione successiva, viene sollevato dall'incarico il 4 marzo 2018, con la squadra al tredicesimo posto in classifica.\nIl quarto ritorno al Foggia.\nIl 26 giugno 2021, dopo pi\u00f9 di tre anni di inattivit\u00e0, firma un contratto che lo riporta ad allenare in Serie C il Foggia per la stagione 2021-2022. Esordisce nuovamente sulla panchina pugliese il successivo 21 agosto, nel match di Coppa Italia Serie C contro la Paganese vinto per 2-0. il 7 novembre tocca quota 1000 panchine con squadre italiane nel 3-0 contro la stessa Paganese. Il 28 novembre conquista 100 vittorie in campionato con il club pugliese nel 5-2 contro la .\nControversie.\nAccuse di abuso di farmaci nel calcio italiano (1998).\nNell'estate 1998, mentre era sulla panchina della Roma, Zeman rilasci\u00f2 un'intervista a \"L'Espresso\" in cui lamentava l'abusivo ricorso a doping e farmaci nel mondo del calcio: le sue critiche investirono il campionato italiano, con particolare riferimento alla Juventus (le cui componenti reagirono, da par loro, con una querela). In seguito alle dichiarazioni, la magistratura apr\u00ec un'inchiesta nella zona torinese; nel frattempo Paolo Negro (allora difensore della ) rivolt\u00f2 le accuse contro lo stesso boemo, colpevole \u2014 a detta del calciatore \u2014 di aver somministrato creatina ai biancocelesti nel periodo in cui sedeva sulla panchina di questi ultimi. Sul fatto si pronunci\u00f2 anche il CONI, dichiarando \"illegale\" la sostanza. Mentre persino il , la e il risultarono coinvolti nella vicenda, gli sviluppi dell'indagine portarono all'incriminazione di entrambe le societ\u00e0 sabaude per competenza territoriale, con il Torino processato nel 2001: Davide Palazzetti, ex amministratore delegato dei granata, fu condannato all'arresto nonch\u00e9 ad una multa di 15 milioni per \u00abdetenzione abusiva di medicinali e frode in commercio\u00bb.\nPer quanto riguarda il club bianconero, ad essere imputati furono il medico Riccardo Agricola e l'amministratore Antonio Giraudo. Il processo a carico della Juventus si concluse nel marzo 2007 con il verdetto d'assoluzione confermato dalla Corte di cassazione per il reato di \u00abfrode sportiva\u00bb relativo all'EPO. Furono invece annullate \"in parte qua\" le sentenze di assoluzione in secondo grado circa la somministrazione di medicinali vietati diversi dall'EPO, ritenendo \u00abcarente\u00bb la decisione della Corte d'appello sul punto specifico, e la somministrazione off-label di quelli leciti, ritenendo che potessero configurarsi violazioni della legge n. 401 del 13 dicembre 1989 (l'unica applicabile al periodo indagato), pur non essendo all'epoca ancora in vigore la legge sul particolare (introdotta il 14 dicembre 2000). Lo svolgersi di una nuova perizia, sancita dalla corte, non ebbe luogo per l'estinzione delle accuse in oggetto. Nel 2005 sia Giraudo che Agricola furono assolti sul piano della giustizia sportiva, sentenza confermata sia dalla Commissione d'Appello Federale nel 2006, sia dal giudice di ultima istanza nel 2007.\nPolemiche con Moggi.\nNell'autunno 2009, interrogato circa il possibile coinvolgimento del Lecce nei fatti di Calciopoli, il boemo accus\u00f2 Luciano Moggi di averne minato la carriera: Zeman contest\u00f2 presunti accordi compiuti dall'ex dirigente juventino allo scopo di provocarne l'esonero, con le societ\u00e0 di Napoli e Salernitana dalle quali il tecnico era stato licenziato rispettivamente nel 2000 e 2002. A detta del ceco, tale circostanza sarebbe stata ascrivibile alle accuse da lui stesso sollevate contro il club torinese nel 1998.\nDopo che Moggi ebbe ricondotto i vari esoneri del tecnico alle capacit\u00e0 gestionali di quest'ultimo, Zeman sporse una querela ritenendo che l'affermazione costituisse atto diffamatorio nei propri confronti: a seguito della richiesta di rinvio a giudizio per l'ex dirigente, questi venne prosciolto nel novembre 2012.\nStatistiche.\nStatistiche da allenatore.\n\"Statistiche aggiornate al 26 febbraio 2022. In grassetto le competizioni vinte.\""}
{"id": "109796", "revid": "7336", "url": "https://it.wikipedia.org/wiki?curid=109796", "title": "Seconda minore", "text": ""}
{"id": "109801", "revid": "347132", "url": "https://it.wikipedia.org/wiki?curid=109801", "title": "Benedetto Bacchini", "text": "Biografia.\nDapprima studente a Parma, poi membro dell'ordine benedettino, mutando in Benedetto il suo nome di nascita Bernardino, e sacerdote, fu influenzato dal contatto con studiosi di orientamento Maurino, in particolare da Jean Mabillon e Bernard de Montfaucon.\nAcquis\u00ec una formidabile erudizione, che diffuse a mezzo del periodico \"Giornale de' Letterati\", uscito prima a Parma dal 1686 al 1689, poi a Modena dal 1691 al 1697. Unico estensore del Giornale, Bacchini pubblicava recensioni di studi ecclesiastici, letterari, scientifici o giuridici. Nel periodico confluivano gli orientamenti delle filosofie baconiana e leibniziana, l'atteggiamento maurino all'analisi storica e i diversi apporti della Royal Society inglese.\nBacchini sintetizza il consolidamento in ambito religioso dell'interesse scientifico e addirittura di istanze razionalistiche, in particolare portando alla ricerca storica il metodo galileiano, con la pubblicazione delle fonti, che trasmise anche a Ludovico Antonio Muratori.\nAssunta la carica d'archivista e bibliotecario del duca Rinaldo d'Este a Modena, dove giunse il 21 novembre 1691, comp\u00ec ricerche storiche d'archivio pubblicando l\"Istoria del monastero di San Benedetto di Polirone nello Stato di Mantova\" (Modena 1696) e l'editio princeps del \"Liber Pontificalis\" di Agnello Ravennate, ritrovato fra i manoscritti della biblioteca ducale.\nDal 1696 al 1700, infatti, Bacchini fu incaricato della cura della libreria privata del duca Rinaldo; fu il primo a distinguere i manoscritti dai libri a stampa, redasse due distinti cataloghi, si dedic\u00f2 a nuovi acquisti e alla manutenzione delle collezioni, infine avvi\u00f2 il primo registro di prestito dove annotare i nomi di lettori e lettrici nonch\u00e9 le date di consegna e restituzione dei preziosi volumi ducali concessi in uso temporaneo fuori dalle sale della biblioteca.\nNel 1711 si trasfer\u00ec a Reggio, per contrasti con il duca estense.\nSe con il suo lavoro monumentale di ricostruzione dei fatti italiani Lodovico Antonio Muratori \u00e8 considerato il padre della storiografia italiana, egli \u00e8 debitore nel suo titolo al maestro Bacchini che, \"balia di ingegni\" (cos\u00ec il primo ebbe a considerarlo), avendo \"considerato che tutta l'essenza dell'Istoria \u00e8 la Verit\u00e0\", si dedic\u00f2 al lavoro storico finalizzato alla ricostruzione oggettiva dei fatti, procurandosi chiaramente inimicizie soprattutto nel campo politico.\nEbbe come allievi Camillo Affarosi, ma anche il cardinale Fortunato Tamburini e il celebre Lodovico Antonio Muratori."}
{"id": "109812", "revid": "767487", "url": "https://it.wikipedia.org/wiki?curid=109812", "title": "Wig Wam", "text": "I Wig Wam sono una glam metal band norvegese, sullo stile delle hair band statunitensi degli anni ottanta.\nEurofestival.\nDopo essere arrivati terzi nel 2004 alla preselezione norvegese al Melodi Grand Prix con \"Crazy Things\" e dopo aver vinto l'anno seguente, hanno rappresentato la Norvegia all'Eurovision Song Contest (2005). Con la canzone \"In My Dreams\", scritta dal chitarrista Teeny, si sono classificati al nono posto. Il loro slogan \u00e8: \"Rock'n'Roll is the new schl\u00e4ger\" (trad. Il rock'n' roll \u00e8 il nuovo successo).\nIl loro ultimo album trainato dal singolo \"In My Dreams\" \u00e8 primo in classifica in Norvegia, Islanda, Romania e Danimarca.\nIl leader della band \"Glam\", con il nome di \"G'sten\", ha partecipato anche alla preselezione del 1998 classificandosi terzo con la canzone \"Always Will\".\nStoria del gruppo.\nI Wig Wam (da non confondere coi Wigwam, storica band Progressive Rock finlandese) sono originari della Norvegia, pi\u00f9 precisamente della contea di \u00d8stfold, e si sono formati nel 2001. I membri del gruppo hanno fatto parte di altre band come Dream Police, Artch, Sha-Boom, Ole Evenrud e Alien, o hanno avuto anche una carriera da solisti. I Wig Wam hanno lavorato duro prima di salire in vetta alle classifiche nazionali: hanno iniziato la carriera con numerosi concerti dal vivo attraverso tutto il paese, diventando in breve tempo una delle rock band pi\u00f9 famose di Norvegia. I loro fan si chiamano \"Wig Wamaniacs\".\nNel 2004 la band ha pubblicato il suo primo disco intitolato \"667 ... The Neighbour Of The Beast\", che usc\u00ec anche in Svezia. Tra le altre cose l'album contiene la cover di un successo di Mel C. \"I Turn to You\". Dopo essere scelti per partecipare all'Eurovision Song Contest in Ucraina, i Wig Wam hanno iniziato a pubblicare il loro album in tutta Europa, in una nuova versione chiamata \"Hard To Be A Rock'n'Roller\u2026In Kiev\", che include la hit \"In My Dreams\". Tra gli idoli musicali dei Wig Wam ci sono gruppi come i Kiss e i Dream Police, e artisti come Jimmy Page, Led Zeppelin e Marilyn Monroe.\nDopo l'uscita del singolo \"Bless The Night\" il 6 febbraio 2006 \u00e8 uscito il nuovo singolo \"Gonna Get You Someday\" che ha anticipato di un mese il nuovo album \"Wig Wamania\" che \u00e8 uscito in Norvegia il 13 marzo 2006.\nNonostante la loro chiara origine norvegese i Wig Wam si sono inventati una finta storia della band: il 1\u00ba aprile 1970 la band si form\u00f2 nel Bronx, New York\". Negli anni i Wig Wam pubblicarono album come \"The Black and Red Album\" (1974) e \"The Yellow Purple Brown and Black Album\" (1975), che vendettero parecchie copie. Nel 1976 come la leggenda vuole i Wig Wam emigrarono in Norvegia, dove iniziarono a fare concerti e a vendere dischi.\nIl 22 gennaio 2021, dopo un lungo silenzio, hanno pubblicato l'album \"Never Say Die\"."}
{"id": "109815", "revid": "1170", "url": "https://it.wikipedia.org/wiki?curid=109815", "title": "Dinastia Othman", "text": ""}
{"id": "109817", "revid": "367445", "url": "https://it.wikipedia.org/wiki?curid=109817", "title": "Dino Risi", "text": "Biografia.\nNasce a Milano nel 1916, figlio secondogenito (dopo la sorella Mirella, 1916-1977) del medico Arnaldo Risi (che aveva assistito Gian Pietro Lucini) e di Giulia Mazzocchi, figlia a sua volta di Luigi Mazzocchi (1842-1925), garibaldino e importante ingegnere civile. Sua cugina \u00e8 Elda Mazzocchi Scarzella (1904-2005), figlia di suo zio Cesare Mazzocchi (1876-1945), noto architetto. Dopo di lui nasce il fratello Nelo (1920-2015). Nell'ottobre del 1929, dodicenne, perde il padre.\nGli esordi.\nDopo aver studiato al Liceo classico Giovanni Berchet di Milano e conseguita la laurea in medicina e chirurgia all'Universit\u00e0 di Milano, si rifiuta di diventare uno psichiatra, come avrebbe desiderato la madre, ed inizia la sua carriera cinematografica lavorando come aiuto regista per Mario Soldati e Alberto Lattuada. La sua prima opera \u00e8 un cortometraggio girato nel 1946, \"Barboni\", sulla disoccupazione a Milano. A questo ne fecero seguito altri, tra cui \"Buio in sala\" (1950), sempre girato in una Milano con ancora i segni e le macerie della guerra: storia di un viaggiatore di commercio impacciato e un po' depresso che, entrato in un cinema dove si proiettava un film western, ne esce pi\u00f9 forte e risoluto (Risi parl\u00f2 del cinema come \"maestro di vita\"). Il corto, che era costato duecentomila lire, fu venduto a Carlo Ponti per due milioni e il fatto contribu\u00ec a rafforzare la vocazione creativa in Risi, che si trasfer\u00ec a Roma. Il suo primo lavoro nella Capitale, memore della sua esperienza ospedaliera, fu la scrittura del soggetto del film \"Anna\" (1951) di Alberto Lattuada.\nAnni cinquanta.\nNello stesso anno gira il suo primo lungometraggio, \"Vacanze col gangster\", nel quale lanci\u00f2 come attore cinematografico l'allora dodicenne Mario Girotti, il quale assunse in seguito il nome d'arte di Terence Hill.\nIl successo arriva grazie a \"Pane, amore e...\" (1955), sequel dei fortunati \"Pane, amore e fantasia\" e \"Pane, amore e gelosia\" di Luigi Comencini, che raccontano le comiche imprese del maresciallo Carotenuto (interpretato da Vittorio De Sica in tutte e tre le pellicole - cos\u00ec come nell'ultimo \"Pane, amore e Andalusia\", diretto per\u00f2 da Javier Set\u00f3).\nTuttavia Risi si impone con \"Poveri ma belli\" (1956), commedia girata con costi limitati ma che riscosse grande consenso di pubblico, tanto da avere anche due seguiti: \"Belle ma povere\" (1957) e \"Poveri milionari\" (1959).\nSegue nello stesso anno \"Il vedovo\", cinica satira di costume con Alberto Sordi affiancato da Franca Valeri; dopodich\u00e9 dirige Vittorio Gassman ne \"Il mattatore\" (1960), film che vede la definitiva affermazione dell'attore genovese in ruoli comici, dopo l'exploit dei \"Soliti ignoti\" di Monicelli uscito due anni prima.\nAnni sessanta.\nGli anni sessanta consacrano il cinema di Dino Risi, vari critici lo assimilano a Billy Wilder: offre infatti a Sordi un ruolo drammatico in \"Una vita difficile\" (1961) al fianco di Lea Massari, e rivoluziona la commedia privandola del lieto fine ne \"Il sorpasso\" (1962), la pellicola pi\u00f9 indissolubilmente legata al suo nome, antesignana dei road-movie americani, storia di un cialtrone quarantenne (Vittorio Gassman) impegnato nella iniziazione alla vita di un timido e impacciato studente (Jean-Louis Trintignant), sullo sfondo dell'Italia del boom economico. Gassman \u00e8 protagonista anche ne \"La marcia su Roma\" (1962) e ne \"I mostri\" (1963), entrambi con Ugo Tognazzi co-protagonista, e ne \"Il gaucho\" (1964), racconto al vetriolo della fallimentare trasferta argentina di un gruppo di scalcagnati cinematografari.\nRisi offre un efficace bozzetto dell'Italia vacanziera ne \"L'ombrellone\" (1965), con Enrico Maria Salerno e Sandra Milo, per poi lavorare con Nino Manfredi e Tot\u00f2 in \"Operazione San Gennaro\" (1966) e nuovamente con Gassman ne \"Il tigre\" (1967) e \"Il profeta\" (1968).\nRiesce a non far parlare Tognazzi per l'intero film \"Straziami, ma di baci saziami\" (1968), tutto giocato sugli stereotipi del facile romanticismo dei fotoromanzi e delle canzonette di Sanremo, e con la partecipazione della coppia Nino Manfredi-Pamela Tiffin.\nNel film a episodi \"Vedo nudo\" (1969, anno in cui a marzo perde la madre) affronta il tema della sessualit\u00e0 dopo il Sessantotto, con Manfredi interprete di sette personaggi diversi: sulla stessa falsariga seguiranno \"Sessomatto\" (1973), con Giancarlo Giannini e Laura Antonelli, e \"Sesso e volentieri\" (1982), con Johnny Dorelli, la Antonelli e Gloria Guida.\nAnni settanta.\nNel 1971 fotografa i vizi e i difetti degli italiani in \"In nome del popolo italiano\", con la coppia Tognazzi-Gassman, e \"La moglie del prete\", con quella Loren-Mastroianni.\nPassa poi al dramma psicologico con \"Profumo di donna\" (1974) e \"Anima persa\" (1977), due pellicole sul male di vivere, tratte entrambe da romanzi di Giovanni Arpino e interpretate da un ritrovato Gassman: di \"Profumo di donna\" sar\u00e0 girato nel 1992 anche un \"remake\" hollywoodiano, \"Scent of a Woman\", che varr\u00e0 al protagonista Al Pacino il Premio Oscar come miglior attore protagonista l'anno successivo.\nAnni ottanta e novanta.\nTornato a lavorare insieme a Mario Monicelli e Ettore Scola ne \"I nuovi mostri\" (1977), un altro film a episodi, diseguale seguito dei \"Mostri\" di una quindicina di anni prima, negli stessi anni prosegue sul filone comico dirigendo ancora la coppia Tognazzi-Gassman in \"Telefoni bianchi\" (1976), Renato Pozzetto in \"Sono fotogenico\" (1980) e Lino Banfi ne \"Il commissario Lo Gatto\" (1986). Nel registro \"serio\" vanno invece ricordati \"Caro pap\u00e0\" (1978), con l'industriale Gassman padre di un terrorista che designa proprio lui come prossima vittima di un attentato, \"Fantasma d'amore\" (1981), nel quale viene raccontata la nostalgica storia d'amore di un uomo (Marcello Mastroianni) che rincorre la defunta amante (Romy Schneider) per le strade di Pavia, e \"Scemo di guerra\" (1985), con Coluche e Beppe Grillo, tratto dal romanzo di Mario Tobino \"Il deserto della Libia\", al quale una ventina d'anni dopo l'amico Monicelli s'ispirer\u00e0 per il suo ultimo film, \"Le rose del deserto\".\nNegli anni novanta lavora per l'ultima volta con Gassman in \"Tolgo il disturbo\" (1990) e realizza \"Giovani e belli\" (1996), remake di \"Poveri ma belli\": sono queste le sue due conclusive opere cinematografiche.\nNel 2002 riceve il Leone d'oro alla carriera.\nNel 2004 pubblica l'autobiografia \"I miei mostri\" ed \u00e8, inoltre, uno degli ospiti d'onore della prima edizione del \"Festival della mente\" di Sarzana (SP).\nVita privata.\nPer una trentina di anni vive in un appartamento del residence Aldrovandi a Roma, nel cuore del quartiere Parioli, dove muore la mattina del 7 giugno 2008, dopo una lunga malattia che gli fece desiderare l'eutanasia. Il suo corpo fu cremato e le ceneri disperse in Svizzera a Murren (Berna), dove il regista conobbe la prima moglie Claudia Mosca.\nIl regista \u00e8 fratello del poeta e regista Nelo Risi (marito della scrittrice Edith Bruck) e cugino di secondo grado della scrittrice Carla Porta Musa.\nIn diverse sue opere Dino Risi ha sempre usato il cognome \"Pacilli\" per i personaggi che interpretavano dei medici. Questo per inviare un saluto al suo vecchio compagno di universit\u00e0 a Medicina Nino Pacilli.\nIl libro \"Registi d'Italia\" di Barbara Palombelli contiene dichiarazioni sul suo ateismo:\n\"Da ateo, ero esonerato dalla lezione di religione, potevo entrare pi\u00f9 tardi e saltare la prima ora, ero invidiatissimo\".\n\"\"Quando sar\u00f2 al lumicino, voglio essere portato a finire in quel di Waterloo, in Belgio. Sono stato a vedere la tristissima pianura dove l'Imperatore fu sconfitto, non \u00e8 un granch\u00e9. Ma la prego di immaginare che bella figura farei io, ateo non pentito: \"\u00abDino Risi, nato a Milano, morto a Waterloo\u00bb\".\nNel luglio del 2009 nella citt\u00e0 di Trani nasce il \"Circolo del cinema Dino Risi\", a lui appunto dedicato: ne sono presidenti onorari i figli Claudio (scomparso nell'aprile del 2020) e Marco Risi."}
{"id": "109823", "revid": "144796", "url": "https://it.wikipedia.org/wiki?curid=109823", "title": "Ferdinando II de' Medici", "text": "Biografia.\nGiovinezza.\nFerdinando II de' Medici era figlio del granduca Cosimo II e di Maria Maddalena d'Austria. Suo padre mor\u00ec quando Ferdinando aveva solamente 11 anni. Fino alla maggiore et\u00e0 del piccolo granduca, la Toscana fu affidata alla reggenza della madre e della nonna paterna, Cristina di Lorena, coadiuvate da un consiglio di reggenza:\nIl governo delle due reggenti fu pessimo: furono effettuate enormi spese per la mania di lusso delle due donne, si aprirono le porte del governo e della corte ad un gran numero di ecclesiastici incapaci, mentre l'aumento di tasse e balzelli segn\u00f2 l'inizio della decadenza economica toscana.\nIn politica estera, Maria Maddalena e Cristina organizzarono il fidanzamento tra Ferdinando, allora tredicenne, e la cugina Vittoria Della Rovere, di appena due anni, ultima erede del Ducato di Urbino, ma non seppero opporsi all'occupazione del piccolo stato marchigiano da parte del papa Urbano VIII alla morte dell'ultimo duca.\nFerdinando ricevette un'educazione accurata, sotto la direzione di entrambe le tutrici e la guida di validi insegnanti, fra i quali Matteo Neroni per la geografia, la storia e la cosmografia e lo scolopio Famiano Michelini, gi\u00e0 allievo di Galileo, per la matematica e l'astronomia. Non manc\u00f2 l'attivit\u00e0 fisica e l'addestramento alle arti militari, all'equitazione, alla caccia, come testimonia il prezioso diario lasciato dal suo aiutante di camera Cesare Tinghi, e un'accentuata attenzione alle pratiche religiose e morali, per espressa volont\u00e0 delle religiosissime granduchesse.\nL'educazione fu conclusa nel 1628, quando Ferdinando decise di compiere un lungo viaggio in Italia ed in Europa visitando Roma, Napoli, il santuario di Loreto, Bologna, Ferrara, Venezia, Vienna e Praga, ove incontr\u00f2 lo zio materno, l'imperatore Ferdinando II d'Asburgo.\nRegno.\nPolitica Interna.\nTornato dal viaggio, il 14 luglio 1628 Ferdinando II divenne granduca a tutti gli effetti, sebbene nei primi anni rimase forte l'influenza della madre e della nonna sugli affari pubblici e subito si fece amare dai sudditi per il carattere mite e semplice: trovando le finanze dissestate, ridusse considerevolmente le spese di corte, rese l'etichetta pi\u00f9 metodica e semplice.\nLa sua popolarit\u00e0 aument\u00f2 ancor di pi\u00f9 quando, durante l'epidemia di peste del 1630, a differenza di molti altri membri della nobilt\u00e0 e del governo, Ferdinando con i suoi fratelli prest\u00f2 personalmente soccorso alla popolazione; tuttavia, nonostante l'impegno e le cautele per prevenire il contagio, quali la limitazione degli ingressi alle frontiere, l'epidemia falcidi\u00f2 circa il 10 % della popolazione del Granducato, provocando forti scompensi economici.\nDurante il suo lungo regno, Ferdinando volle condividere il potere con i fratelli, Giovan Carlo, Mattias e Leopoldo, con i quali stabil\u00ec un'ottima collaborazione e che gli furono sempre vicini.\nNonostante l'impegno e la capacit\u00e0 riconosciuta da molti storici, il regno di Ferdinando II vide i primi segnali di decadenza dell'economia toscana, dovuti principalmente ai danni della peste del 1630 e alla disastrosa congiuntura economico e politica internazionale, culminata con l'oneroso intervento toscano nel corso della guerra di Castro.\nIn ogni caso, Ferdinando prosegu\u00ec le opere di bonifica della Chiana, cur\u00f2 la produzione agricola, in particolare quella di vini, oli e di seta greggia, ridusse sensibilmente i dazi interni e tent\u00f2 di abbattere le barriere corporativistiche che limitavano lo sviluppo dell'industria della lana e della seta. Si ricorda infatti che, il 27 dicembre 1662, quando un auditore dell'arte della lana di Firenze, protestava presso il granduca chiedendo di pubblicare un bando contro l'esercizio delle manifatture tessili del contado, Ferdinando II rifiut\u00f2 il bando scrivendo quanto segue:\nInfine, per far fronte alla grave situazione finanziaria, il granduca tent\u00f2 di riordinare il sistema fiscale e smantell\u00f2 nel 1649 parte della marina da guerra.\nInoltre nel 1626 istitu\u00ec sul Montalbano il Barco reale.\nPolitica estera.\nIn politica estera Ferdinando II si mosse sempre con estrema cautela, cercando di bilanciarsi tra Francia e Spagna: nel 1635 cerc\u00f2 vanamente di creare una lega di stati italiani che potesse opporsi alle due potenze; nel 1643 entr\u00f2 nella seconda guerra di Castro per impedire un rafforzamento dello Stato Pontificio ai confini meridionali del Granducato.\nLa guerra comport\u00f2 fortissime spese e prosciug\u00f2 l'erario, tanto che, per raccogliere maggiori fondi in prestito, il Granduca dovette pagare un interesse assai oneroso, mentre in alcune zone agricole ritorn\u00f2 in auge la pratica del baratto a causa dei forti problemi monetari.\nSotto il suo regno il territorio del Granducato fu lievemente allargato, attraverso le compere della contea di Santa Fiora (1633) da un discendente degli Sforza e di Pontremoli (1649), pagata 50.000 fiorini d'oro alla Spagna.\nMecenatismo.\nSinceramente interessato alla scienza sin dall'infanzia, il Granduca fu solito tenere a Palazzo Pitti barometri, termometri ed altri strumenti tecnologici per il proprio diletto; fu munifico mecenate di ricercatori come Galileo Galilei, Evangelista Torricelli e Vincenzo Viviani, non disdegnandosi di dedicarsi personalmente a studi sull'incubazione artificiale delle galline ed a miglioramenti del termometro.\nNel 1642 fond\u00f2 l'Accademia Medicea Sperimentale, dalla quale prese origine l'Accademia del Cimento, ideata dal fratello Leopoldo nel 1657, la prima societ\u00e0 scientifica europea di carattere sperimentale. Nel 1654 inaugur\u00f2 il primo servizio meteorologico del mondo con l'ausilio del gesuita Luigi Antinori.\nNel 1633, durante il suo granducato, fu intentato il processo dell'Inquisizione a carico di Galileo Galilei, per il quale Ferdinando si adoper\u00f2 energicamente affinch\u00e9 lo scienziato pisano fosse riconosciuto innocente e lasciato libero di proseguire i propri studi. Dopo la condanna di Galileo Ferdinando persegu\u00ec cautamente l'obiettivo di una sua revoca o attenuazione.\nInfine, il granduca arricch\u00ec le importanti collezioni di quadri, antichit\u00e0, pietre dure, oreficeria e sculture gi\u00e0 iniziate dai suoi predecessori, specialmente a seguito dell'arrivo delle raccolte provenienti dai duchi di Urbino, di cui la granduchessa Vittoria era l'ultima discendente, che comprendevano tra l'altro la celebre Venere di Tiziano e il ritratto di Giulio II di Raffaello.\nMatrimonio.\nFerdinando II spos\u00f2 Vittoria Della Rovere; fu un matrimonio sostanzialmente infelice a causa delle differenze di carattere e di interessi dei due. Ferdinando era un uomo allegro, interessato alla scienza; Vittoria era una donna religiosa e di costumi austeri. La coppia ebbe diversi figli: un primo maschio, Cosimo (\"Cosimino\"), mor\u00ec non molto dopo il parto, nel 1639 (ne resta un ritratto di Giusto Suttermans alle cappelle Medicee). Successivamente, nel 1641, nacque una figlia, che mor\u00ec quasi subito, prima ancora di ricevere un nome ed essere battezzata. I primi screzi con Vittoria si ebbero alla nascita di quello che sarebbe stato il terzo figlio e che fu poi l'erede al trono granducale, Cosimo, nato nel 1642, al quale il padre voleva dare un'educazione pi\u00f9 politica e scientifica, mentre la madre voleva, ed ottenne, che fosse educato da religiosi.\nIl quarto ed ultimo figlio della coppia, Francesco Maria, nacque dopo molti anni, nel 1660.\nMorte.\nNel 1626 Ferdinando aveva contratto il vaiolo, fatto documentato da una serie di ritratti di Justus Sustermans. \nFerdinando II mor\u00ec il 23 maggio del 1670 per un ictus a seguito di un aggravamento dell'idropisia che da tempo lo affliggeva; fu sontuosamente seppellito nella cappella della basilica di San Lorenzo; alla sua morte la popolazione del Granducato contava 730.598 anime.\nNel 1857, durante una prima ricognizione delle salme dei Medici, cos\u00ec venne ritrovato il suo corpo:\nFerdinando e la scienza.\nA partire dalla met\u00e0 degli anni quaranta del Seicento, il Granduca avvi\u00f2 a corte un'attivit\u00e0 informale di sperimentazione. Furono realizzate esperienze con i primi termometri mai costruiti, fu misurata l'umidit\u00e0 dell'aria con l'igrometro a condensazione, \"la gravezza o la leggerezza d'una cosa liquida\" con l'areometro. Nel 1644, nella serra degli agrumi del Giardino di Boboli fu sperimentata una sorta di incubatrice artificiale per far nascere i pulcini, basata sulla temperatura rilevata con un termometro sessantigrado posto sotto una gallina che covava. Queste attivit\u00e0 sperimentali costituiscono la premessa dalla quale prese avvio l'Accademia del Cimento, fondata nel 1657 dal fratello Leopoldo (1617-1675).\nSostenne Galileo (1564-1642) e ne incoraggi\u00f2 le ricerche. Durante il processo del 1633, si adoper\u00f2 energicamente perch\u00e9 lo scienziato pisano fosse riconosciuto innocente e lasciato libero di proseguire i propri studi. Dopo la condanna di Galileo persegu\u00ec cautamente l'obiettivo di una sua revoca o attenuazione."}
{"id": "109827", "revid": "2091899", "url": "https://it.wikipedia.org/wiki?curid=109827", "title": "Pistone (meccanica)", "text": "Il pistone \u00e8 un organo animato di moto rettilineo alternativo del manovellismo di spinta rotativa di una macchina alternativa (per esempio un motore a vapore, un motore ad accensione comandata, un motore diesel, un motore Stirling), su cui agisce la pressione di un fluido.\nParti del pistone.\nIl pistone di un motore endotermico \u00e8 costituito da:\nMisure.\nIl pistone viene misurato in varie parti:\nProduzione.\nLa produzione si differenzia per il tipo di realizzazione del pistone, che pu\u00f2 essere:\nForma del pistone.\nLa forma reale a freddo del pistone non \u00e8 cilindrica, in quanto la distribuzione della massa e delle temperature di funzionamento \u00e8 disomogenea, e questo comporta dilatazioni non uniformi. La sua forma \u00e8 pi\u00f9 o meno tronco-conica in sezione (in realt\u00e0 il diametro massimo \u00e8 solitamente a circa 10mm dal bordo inferiore del mantello) e ovale in pianta, dove l'asse inferiore passa per lo spinotto e le sue portate. La sagoma precisa per ogni motore e applicazione viene definit\u00e0 con simulazioni al computer e prove di funzionamento, in modo che alla temperatura di regime assuma la forma corretta per garantire le minori oscillazioni nella canna, una corretta lubrificazione, gli attriti pi\u00f9 bassi e la pi\u00f9 efficace tenuta ai gas di combustione.\nForme particolari.\nOltre alle forme classiche esistono anche pistoni, generalmente per motori rotativi, dove la forma risulta essere completamente diversa, come nel caso del motore Wankel, dove il pistone o rotore ha una forma trocoidale, ma esiste anche il caso di un motore classico (a pistoni alternati) dove questi, invece della consueta sezione rotonda (insieme a quella del relativo cilindro), hanno un profilo ovale. \u00c8 quello utilizzato sulle motociclette Honda NR, sia nelle competizioni, che per uso stradale.\nIl mantello del pistone.\nL'altezza del mantello, quindi la parte del pistone a contatto con il cilindro \u00e8 molto importante, perch\u00e9 meno mantello si ha e pi\u00f9 si riduce l'attrito e si alleggerisce il pistone, ma se il mantello si riduce di troppo si ha la possibilit\u00e0 che perda le sue funzioni.\nNel caso del 2 tempi, se il mantello \u00e8 troppo corto davanti alla luce di scarico, si genera una fuoriuscita di miscela dal condotto di scarico o un'infiltrazione dei gas di scarico e di conseguenza perdita di potenza del motore, se invece \u00e8 troppo lungo sui fianchi, riduce la capacit\u00e0 di travaso, riducendo anche in questo caso la potenza.\nNel caso dei 4 tempi, se il mantello \u00e8 molto ridotto, con un funzionamento ad alti regimi e sotto sforzo (accoppiato ad un'eventuale usura delle parti) il pistone pu\u00f2 girarsi e provocare la rottura di tutto il motore, rendendolo inutilizzabile.\nAccorgimenti.\nPer aumentare la resa del motore, il pistone pu\u00f2 essere conformato in vari modi:\nIl cielo del pistone.\nIl cielo del pistone pu\u00f2 avere varie forme:\nInoltre il cielo pistone a seconda delle varie esigenze pu\u00f2 avere delle lavorazioni:\nProgettazione.\nLa progettazione del pistone deve tenere presente diversi fattori, quali, la determinazione del campo termico cui \u00e8 soggetto e ai trattamenti che ne possono variare le caratteristiche, infatti i pistoni hanno una temperatura d'esercizio che va dai 300\u00a0\u00b0C per il cielo (parte centrale) ai 100\u00a0\u00b0C per la parte inferiore del mantello, che nella sua parte superiore pu\u00f2 raggiungere i 200\u00a0\u00b0C, questa differenza di temperatura porta anche a una differente dilatazione, difatti il diametro del pistone a 20\u00a0\u00b0C \u00e8 maggiore nella sua parte inferiore, le differenze tra cielo e mantello si hanno anche per quanto riguarda le sollecitazioni, infatti il cielo \u00e8 soggetto a una sollecitazione maggiore per via della combustione.\nQuesta distribuzione del calore e dilatazione differenziata nelle diverse aree, obbliga a utilizzare profili di forma del pistone differenti e in alcuni casi materiali particolari o pi\u00f9 materiali, per ottenere un accoppiamento pi\u00f9 costante possibile alle diverse temperature d'esercizio delle diverse parti, il che permette sia di ridurre il rumore di funzionamento e il consumo d'olio.\nDanni del pistone.\nA carico di questo componente meccanico si possono verificare vari danni, che richiedono la sua sostituzione:\nMateriali.\nI pistoni possono essere realizzati in diversi materiali o con diverse soluzioni, generalmente la soluzione pi\u00f9 comune \u00e8 la realizzazione in un unico materiale, quello pi\u00f9 comunemente utilizzato \u00e8 l'alluminio, nelle sue diverse leghe, generalmente una lega AlSi con diverse concentrazioni di silicio (generalmente dal 12 al 21%), dove le leghe a maggiore concentrazione di silicio (&gt;12,5% sono definite come ipereutettico) permette di ridurre la dilatazione termica e generalmente vengono utilizzate per la realizzazione dei pistoni fusi, altre leghe possono essere l'alluminio 2618 o 2618A (AlCu e con ridotte concentrazioni di silicio &lt;2%) per i pistoni forgiati a caldo o il 4032 (silicio al 12,5%) sempre per i pistoni forgiati ad alte prestazioni.\nUna soluzione relativamente recente e complessa \u00e8 la realizzazione di pistoni bimetallici o innesti, quali un anello in ghisa lamellare nella prima cava della fascia elastica, oppure boccole in corrispondenza della sede dello spinotto, per quanto riguarda i pistoni bimetallici come pistoni con cielo in acciaio e mantello in alluminio, questi due componenti vengono realizzati separatamente e vengono tenuto assieme tramite lo spinotto, altra soluzione particolare \u00e8 la realizzazione di pistoni ceramici.\nIn passato, prima degli anni '50, si utilizzavano anche l'acciaio e la ghisa per la realizzazione dei pistoni; attualmente l'uso di tali metalli \u00e8 limitato a pochi casi.\nI pistoni in lega d'alluminio vengono realizzati cos\u00ec perch\u00e9 l'alluminio puro non ha caratteristiche sufficienti per supportare il lavoro richiesto da un motore endo-termico, motivo per cui viene legato con altri elementi, tra cui:"}
{"id": "109828", "revid": "1305772", "url": "https://it.wikipedia.org/wiki?curid=109828", "title": "The Birds", "text": ""}
{"id": "109830", "revid": "118461740", "url": "https://it.wikipedia.org/wiki?curid=109830", "title": "Metil-t-butil etere", "text": "Il metil-\"t\"-butil etere (o MTBE) \u00e8 un etere, avente formula bruta C5H12O.\nA temperatura ambiente si presenta come un liquido incolore dall'odore caratteristico.\n\u00c8 un composto organico di sintesi derivante dal metanolo (o alcool metilico) e dal 2-metil-2-propanolo (o alcol \"t\"-butilico). Viene impiegato come additivo per la benzina per aumentarne il numero di ottano, in sostituzione del piombo tetraetile e del benzene.\nProduzione.\nViene prodotto per addizione elettrofila del metanolo all'isobutene, in presenza di un catalizzatore acido (in particolare una resina a scambio ionico dotata di gruppi funzionali acidi, ovvero gruppi solfonici -SO3H), secondo la seguente reazione:\nAlimentazione.\nLa carica dell'impianto di produzione pu\u00f2 essere costituita dai gas prodotti dal cracking catalitico a letto fluido (ricchi di isobutene) o se la quantit\u00e0 fosse insufficiente, l'isobutilene pu\u00f2 essere prodotto per deidrogenazione catalitica dell'isobutano. Alimentazioni con concentrazione di isobutene dal 12% al 30% possono altres\u00ec ottenersi dalla demetanazione e successivi frazionamenti dei prodotti dei reattori di steam cracking.\nCondizioni operative.\nLa reazione risulta debolmente esotermica (cio\u00e8 sviluppa calore, pari a -37,7 kJ/mol) e viene realizzata solitamente in fase liquida in un reattore a fascio tubiero isotermo, con l'ausilio di catalizzatori costituiti da resine scambiatrici acide (ma anche bentonite e zeolite) e a pressione e temperatura controllata (in genere tra 30-100 \u00b0C e 1-1,5 MPa), in modo da massimizzare le rese e minimizzare la deattivazione del catalizzatore e le reazioni secondarie indesiderate. In particolare la disattivazione del catalizzatore pu\u00f2 essere causata dalla polimerizzazione di diolefine e di alchini presenti nel taglio C4 che viene introdotto all'alimentazione.\nInoltre operando con un lieve eccesso di metanolo (10% rispetto alla quantit\u00e0 stechiometrica) si raggiungono selettivit\u00e0 molto prossime al 100%. Infatti il metanolo in eccesso ostacola le reazioni competitive (indesiderate) di oligomerizzazione.\nMeccanismo di reazione.\nIl meccanismo di reazione si pu\u00f2 schematizzare come segue:\nLa formazione del carbocatione terziario \u00e8 favorita rispetto alla reazione di formazione del carbocatione secondaria, che sarebbe indesiderata (se avvenisse) per il processo di produzione di MTBE.\nSezione di separazione.\nAll'uscita del reattore l'MTBE \u00e8 \"imprigionato\" in una miscela azeotropica assieme al metanolo e al raffinato C4 non reagito. Per avere MTBE puro, si separa quindi la miscela azeotropica attraverso una colonna di distillazione, dalla cui \"testa\" (ovvero la parte pi\u00f9 alta della colonna) esce un azeotropo del taglio C4 con il metanolo e dalla \"coda\" (ovvero dal fondo della colonna) esce MTBE puro. La miscela azeotropica C4-metanolo viene poi separata tramite estrazione con solvente, utilizzando acqua.\nIn alternativa, l'MTBE pu\u00f2 essere separato dal metanolo facendo adsorbire il metanolo attraverso un processo a membrana di pervaporazione.\nDistillazione catalitica.\nLa conversione finale di isobutene pu\u00f2 essere ulteriormente migliorata facendo seguire un primo letto catalitico da una distillazione catalitica. La colonna di distillazione viene realizzata con riempimento strutturato e addizione di catalizzatore, cos\u00ec che la distillazione del MTBE, sottraendo il prodotto dalla miscela reagente, sposti l'equilibrio di reazione aumentando la conversione. Inoltre il calore fornito dalla reazione (di natura esotermica) viene direttamente usato per la distillazione.\nVantaggi e svantaggi rispetto al piombo tetraetile e al benzene.\nCon la progressiva eliminazione del piombo, a partire dalla met\u00e0 degli anni ottanta \u00e8 stato uno dei componenti pi\u00f9 utilizzati per riformulare le benzine: il basso costo e la tossicit\u00e0 sicuramente inferiore a quelle del piombo tetraetile e del benzene ne hanno incrementato l'impiego come antidetonante in tutte le benzine verdi, fino ad essere usato oggi in percentuali che vanno dal 7% al 12%.\nCi\u00f2 che lo rende temibile, rispetto ad altri idrocarburi contenuti nella benzina, \u00e8 la sua alta solubilit\u00e0 in acqua: il valore medio di solubilit\u00e0 in acqua degli idrocarburi non supera generalmente 0,15 g/l, mentre la solubilit\u00e0 in acqua del MTBE \u00e8 di circa 50 g/l.\nContrariamente al benzene poi, non viene trattenuto negli strati superficiali del terreno e una volta raggiunta la falda acquifera profonda, si disperde facilmente e vi resta per tempi indefiniti, in quanto scarsamente degradabile.\nNei casi in cui la contaminazione riguarda solo il suolo (parte insatura), grazie all'alta tensione di vapore e alla scarsa affinit\u00e0 di assorbimento dell'MTBE, due sono le tecniche di bonifica molto efficaci:\nNon sono invece raccomandati trattamenti biodegradativi.\nAl contrario, se l'inquinamento coinvolge anche la falda acquifera, il problema \u00e8 decisamente grave: la falda non potr\u00e0 pi\u00f9 essere usata per approvvigionamento d'acqua potabile per lungo tempo, "}
{"id": "109831", "revid": "767487", "url": "https://it.wikipedia.org/wiki?curid=109831", "title": "Animazione digitale", "text": "Lanimazione digitale (o in inglese computer animation) \u00e8 l'insieme delle tecnologie informatiche (software e hardware) applicate al campo dell'animazione.\nDiffusione.\nL'animazione digitale (anche detta computer animation, intesa come parte della grafica computerizzata) cominci\u00f2 a diffondersi negli anni sessanta. Dopo sperimentazioni accademiche e prove di concetto, le prime applicazioni commerciali furono quelle di realizzazioni di grafiche ed effetti speciali per film e sigle di programmi televisivi. \nLe tecniche di animazione al computer si svilupparono poi di pari passo con il progressivo aumento della potenza di calcolo dei computer. Uno dei primi effetti dell'applicazione dell'informatica all'animazione fu il rinnovamento della classica animazione bidimensionale disegnata. Uno dei fattori che pi\u00f9 ha contribuito al suo svecchiamento \u00e8 il software Flash (creato dalla Macromedia, poi di propriet\u00e0 Adobe, poi rinominato Adobe Animate CC). \u00c8 un software per animazione che era inizialmente legato al mondo internet, con la possibilit\u00e0 di creare animazioni vettoriali dove le datate e limitate possibilit\u00e0 delle pagine HTML4 non arrivavano. Da quello per\u00f2 si evolse un programma di grande semplicit\u00e0 di utilizzo e di potenzialit\u00e0 di animazione mai viste prima. Questo ha dato impulso, dal basso, a una miriade di nuovi animatori che invece di cercare una faticosa strada nell'animazione tradizionale, pubblicavano le loro animazioni direttamente sul web, creando nuovi stili e ritmi di animazione, che sono andati ad influenzare stili, tematiche e tecniche anche delle maggiori case di produzione.\nSuccessivamente sono nati HTML5 e CSS3 che hanno sostituito Adobe Flash che \u00e8 stato ufficialmente abbandonato il 31 dicembre 2020. Tuttavia \u00e8 possibile usarlo ugualmente per creare animazioni in SWF (formato non pi\u00f9 supportato dai web browser) da convertire poi in formati video come ad esempio MP4 per poi caricarli online o su altri media.\nCon lo sviluppo della grafica tridimensionale, ci fu un ulteriore allargamento delle possibilit\u00e0 dell'animazione. Nel 1995 vide la luce \"Toy Story - Il mondo dei giocattoli\", il primo lungometraggio d'animazione realizzato interamente in computer animation tridimensionale. Da quel fortunato caposaldo nacquero una moltitudine di film completamente realizzati in grafica 3d che, con l'industria cinematografica degli Stati Uniti saldamente in testa, ha visto la nascita di un nuovo genere di film di animazione. Con un ventaglio di pubblico molto pi\u00f9 vasto di quanto l'animazione tradizionale avesse in precedenza. Il successo di questi film \u00e8 dato anche dalla notevole capacit\u00e0 inventiva dei nuovi studi di animazione (quali Pixar, Blue Sky, PDI) che mettevano alla base delle nuove tecniche un grande lavoro di sceneggiatura, regia e creativit\u00e0. Il film \"Frozen - Il regno di ghiaccio\" \u00e8 attualmente il film d'animazione con maggiori incassi nella storia del cinema.\nVa sempre ricordato che nonostante i programmi per computer siano sempre pi\u00f9 raffinati e in grado di sostituire lunghissime e laboriose lavorazioni manuali, ogni fase della creazione \u00e8 comunque sempre guidata dalla creativit\u00e0 umana.\nLe tecnologie e il know-how della computer animation non sono utilizzate solo nell'industria cinematografica ma anche nell'ambito dei videogiochi, della pubblicit\u00e0, e nelle serie di cartoni animati per il mercato televisivo, dove spesso vanno ad affiancare e compendiare le pi\u00f9 vecchie, ma ancora cariche di fascino, animazioni tradizionali.\nTecniche di animazione digitale.\nCos\u00ec come l'animazione tradizionale, anche l'animazione digitale ha sviluppato diverse tecniche e varianti, unite principalmente proprio dall'utilizzo del computer.\nLe immagini sono create e/o modificate al computer usando grafica bitmap o grafica vettoriale. La lavorazione al computer include e integra tutte le varie tecniche manuali, come la sovrapposizione, il morphing, lo onion skin, e il rotoscoping.\nLe forme, solide, tridimensionali, nascono come modello 3d, poi rivestito con delle texture per essere colorato, viene poi preparata una vera e propria \"imbracatura\" digitale che permette la movimentazione del modello, cos\u00ec come fanno i fili di una marionetta (fase chiamata di rigging), e infine manipolato da un animatore. Entrano poi in gioco anche altri fattori, come la tecnica Matte painting per le confezione delle scenografie. Questa tecnica \u00e8 giunta ad uno stadio molto avanzato, ed \u00e8 oggi impiegata per la realizzazione degli effetti speciali nei film."}
{"id": "109832", "revid": "394", "url": "https://it.wikipedia.org/wiki?curid=109832", "title": "Luigi van Wittel", "text": ""}
{"id": "109833", "revid": "767487", "url": "https://it.wikipedia.org/wiki?curid=109833", "title": "Marnie", "text": "Marnie \u00e8 un thriller psicologico del 1964 diretto da Alfred Hitchcock, tratto dall'omonimo romanzo di Winston Graham del 1961.\nTrama.\nMarnie \u00e8 una giovane donna psicologicamente labile e frigida a causa di un grave trauma subito da bambina. Di una bellezza gelida ma affascinante, \u00e8 scontrosa, travagliata e fragile allo stesso tempo. \u00c8 inoltre una bugiarda e una ladra seriale; presentandosi con un aspetto austero, integerrimo ed elegante, si fa assumere in diverse aziende come segretaria e poi ruba il contenuto delle casseforti, fuggendo con il denaro e rendendosi introvabile cambiando identit\u00e0. Mark Rutland, giovane industriale vedovo e proprietario di una grande azienda editoriale, la nota quando la vede lavorare come segretaria presso l'ufficio di un suo conoscente con il quale \u00e8 in rapporti d'affari, ma la donna, dopo aver rubato i soldi custoditi in cassaforte, si rende irreperibile.\nIn albergo rimuove la tintura con cui si scuriva i capelli, cambia aspetto e vestiti, facendo perdere le proprie tracce e tornando in visita dalla madre, cui \u00e8 molto legata, sia per il senso di colpa verso la donna che \u00e8 zoppa ormai da molti anni, sia perch\u00e9 \u00e8 quasi succube della sua rigida morale, che giudica frivolo finanche il colore biondo che aveva adottato per i suoi capelli. Rutland incontra di nuovo casualmente Marnie presso l'ufficio personale della propria societ\u00e0, dove la donna si \u00e8 presentata come aspirante segretaria, e la fa assumere contro il parere del direttore. Nel frattempo Marnie, dopo pochi giorni di lavoro, in cui ha avuto occasione di osservare sia dove si trova la chiave, sia la combinazione della cassaforte aziendale, s'impadronisce del denaro in essa custodita, fuggendo.\nMark, ormai invaghito della donna e intuito cosa sia avvenuto, reintegra con il proprio denaro l'ammanco nella cassaforte aziendale e si mette poi alla ricerca di Marnie; la trova presso una scuderia di cavalli, dove lei tiene il suo amato destriero Florio e prima che lei possa fuggire la pone di fronte a una scelta drammatica: se lo sposer\u00e0, lui non la denuncer\u00e0 e anzi rifonder\u00e0 l'ammontare dei suoi furti precedenti, convincendo, grazie alle proprie relazioni d'affari, i derubati a non sporgere denuncia ed evitandole cos\u00ec il carcere. Marnie accetta, sebbene non ricambi i suoi sentimenti.\nDurante la crociera per la luna di miele, oltre alla sua gi\u00e0 evidente cleptomania, Mark scopre che Marnie ha il terrore di qualunque contatto fisico con gli uomini. La mattina dopo la loro partenza la donna tenta il suicidio, gettandosi nella piscina della nave e lui la salva appena in tempo. Alla domanda di Mark: \u00abPerch\u00e9 non ti sei buttata in mare?\u00bb, Marnie risponde: \u00abIo volevo uccidermi, non ingrassare quei maledetti barracuda\u00bb. Tornati dalla crociera, Mark le fa arrivare a casa l'amato Florio, ma la situazione precipita durante una battuta di caccia, allorch\u00e9 Marnie, alla vista del colore rosso della giacca di un partecipante, perde il controllo di s\u00e9 e si lancia al galoppo in una folle corsa, che culmina con una rovinosa caduta e l'azzoppamento di Florio, che lei stessa abbatte con un colpo di pistola.\nMarnie ha infatti il terrore dell'accostamento del colore bianco con il rosso e dei temporali. Soffre di incubi, nei quali rivive un triste ricordo dell'infanzia, quando la mamma, che per mantenere se stessa e la bimba esercitava il meretricio, la svegliava di notte e la faceva uscire dal caldo letto in cui dormivano, per ricevere il marinaio di turno. Durante uno di questi traumatici episodi la bambina, sola e infreddolita, fu terrorizzata anche da un temporale. Mark indaga la ragione dei disturbi psicologici di Marnie e scopre, con l'aiuto della cognata Lil Mainwaring, da tempo innamorata di lui, che la madre di Marnie, al contrario di ci\u00f2 che lei gli aveva detto, \u00e8 viva e abita a Baltimora. Grazie a un investigatore privato viene a conoscenza dell'indirizzo della donna e della sua triste storia, di quando cio\u00e8 un giorno uccise un marinaio, suo cliente, che l'aveva aggredita rompendole una gamba sotto gli occhi della figlia. Mark trascina quindi Marnie a casa della madre; solo un confronto e un chiarimento tra le due donne potr\u00e0 sbloccare la mente di Marnie.\nNel frattempo scoppia un temporale e questo, insieme all'ambiente familiare, fa rivivere in Marnie l'incubo represso. La sua voce assume allora il timbro della bimba che era e, incalzata dalle domande di Mark, rievoca la storia: il marinaio, sentendola singhiozzare, esce dalla stanza da letto della madre, tentando di confortarla (ma la scena autorizza a pensare ad un interesse pi\u00f9 morboso). La madre interviene per allontanare il cliente dalla figlia; ne nasce una colluttazione, durante la quale l'uomo rimane ferito, e cadendo sulla donna le provoca danni permanenti a una gamba. Marnie, per difendere la mamma dal marinaio (in realt\u00e0 del tutto inoffensivo), lo uccide con un attizzatoio, urlando poi alla vista del rosso del sangue che si spande sulla bianca divisa.\nLa madre riusc\u00ec poi a far credere di essere stata lei a compiere l'omicidio, per difendere la figlia. A questo punto, la madre rivela la verit\u00e0 sulla nascita di Marnie; all'epoca la donna, appena quindicenne, fu convinta da un compagno di scuola, Bill, ad avere il suo primo rapporto sessuale in cambio di un maglione bianco, che la ragazza desiderava tanto; quando, poi, rimase incinta, il ragazzo fugg\u00ec e dunque lei tacque fino ad allora in merito ai dettagli della vicenda. Marnie riesce a riportare alla coscienza il ricordo rimosso di quei terribili momenti, mostrando di volere superare i suoi blocchi emotivi e di ricambiare infine l'amore di Mark.\nProduzione.\nSceneggiatura.\nIl film \u00e8 sceneggiato da Jay Presson Allen, allora famosa per il successo riscosso nel suo adattamento teatrale di \"The Prime of Miss Jean Brodie\" di Muriel Spark. Hitchcock voleva una sceneggiatrice, affinch\u00e9 la storia fosse scritta da un punto di vista femminile, rinunciando sia a Joseph Stefano, suo sceneggiatore in \"Psyco\", che aveva cominciato l'adattamento prima della produzione de \"Gli uccelli\" ma che in quel momento non era libero, sia ad Evan Hunter, a cui aveva affidato il lavoro dopo la rinuncia di Stefano.\nCast.\nPer il ruolo principale il regista pensava da tempo a Grace Kelly, molto attratta dall'idea di ritornare sul set dopo vari anni e soprattutto di lavorare ancora per Hitchcock. L'attrice dovette tuttavia rifiutare: il suo matrimonio con il principe Ranieri nel 1956 la costrinse a tener conto dell'opinione del popolo monegasco, che non approvava un suo ritorno sullo schermo e in un ruolo tanto estremo. Dopo avere valutato altre possibilit\u00e0, e sia pure con qualche perplessit\u00e0 della casa produttrice, il regista decise di assegnare la parte a Tippi Hedren, con la quale aveva appena finito di lavorare in \"Gli uccelli\" (1963) . La produzione di quel film era stata difficile ma tutto sommato positiva, invece con questa pellicola la tensione tra il regista e la protagonista arriv\u00f2 a un punto tale che i due finirono per parlarsi solo tramite interposta persona. Motivo del dissidio era la tendenza del regista a controllare tutti gli aspetti della vita dell'attrice, compresa la sfera privata; sembra inoltre che Hitchcock si fosse innamorato della Hedren, senza per\u00f2 essere corrisposto.\nPer il ruolo del protagonista maschile fu scritturato Sean Connery, pare su suggerimento dell'assistente del regista Peggy Robertson e della sceneggiatrice Jay Presson Allen. Preoccupato di interpretare un ruolo troppo simile a James Bond, che lo stava rendendo famoso, l'attore scozzese chiese di visionare prima la sceneggiatura; alla risposta che nemmeno una star di grande successo come Cary Grant avrebbe mai fatto una richiesta simile pur di girare un film con Hitchcock, lui rispose semplicemente: \u00abIo non sono Cary Grant\u00bb.\nL'importante ruolo della madre di Marnie venne assegnato a Louise Latham, che pur essendo pressoch\u00e9 sconosciuta sul grande schermo forn\u00ec un'ottima prova; la Latham, appositamente truccata per sembrare anziana nel film, in realt\u00e0 aveva appena otto anni in pi\u00f9 di Tippi Hedren.\nPer il ruolo della sospettosa e ambigua sorella della defunta prima moglie di Connery, e in perfetto contrappunto con la bionda Hedren, il regista impieg\u00f2 la bruna Diane Baker, che l'anno prima aveva interpretato un personaggio non dissimile in \"Intrigo a Stoccolma\" di Mark Robson.\nNel film appare brevemente, nei panni del marinaio ucciso dalla piccola Marnie, anche un giovane Bruce Dern, che lavorer\u00e0 ancora con Hitchcock nel 1976 in \"Complotto di famiglia\", ultimo film del regista. \u00c8 presente infine la futura attrice di \"Febbre d'amore\", Melody Thomas Scott (qui accreditata come Melody Thomas), nel ruolo della Marnie bambina che compare in alcuni \"flashback\".\nRiprese.\nRobert Burks, al suo ultimo lavoro per Hitchcock (morir\u00e0 tragicamente poco tempo dopo, insieme alla moglie, nell'incendio della loro casa), utilizza i colori in modo simbolico: il rosso che si collega al trauma e al terrore che assale Marnie, il bianco e il verde che acquisiscono quasi un valore \"terapeutico\".\nEffetti speciali.\nGli effetti speciali della pellicola, specialmente le matte painting e le retroproiezioni, furono criticati come poco convincenti.\nCameo.\nCome al solito, Hitchcock riserva un'inquadratura per se stesso: in questo caso, all'inizio del film, \u00e8 un cliente dell'hotel ove alloggia anche la protagonista mentre esce da una stanza e guarda Marnie che si allontana in direzione opposta lungo il corridoio, per poi volgere per pochi secondi lo sguardo direttamente verso la macchina da presa.\nColonna sonora.\nLa colonna sonora \u00e8 di Bernard Herrmann, l'ultima scritta da questi per Hitchcock. Scrive Roberto Pugliese:\nDistribuzione.\nEdizione italiana.\nNella prima edizione italiana del film furono censurate alcune parole pronunciate dalla madre di Marnie nelle concitate sequenze finali del film, in cui lei rivelava per la prima volta alcuni dettagli relativi alle circostanze della sua \"precoce\" maternit\u00e0; questo spezzone di monologo \u00e8 stato recuperato e doppiato ex novo in occasione dei recenti passaggi televisivi del film.\nAccoglienza.\nIncassi.\nCome previsto dalla Universal, che inizialmente non voleva produrlo ed era poco convinta anche del \"glamour\" della Hedren, e con grande disappunto del regista, il film si rivel\u00f2 un sostanziale insuccesso al botteghino, incassando 7 milioni di dollari con un budget di 3 milioni. \"Marnie\" \u00e8 stato il 22\u00b0 film di maggiore incasso del 1964.\nCritica.\nDopo un decennio di grandi successi, questo film di Hitchcock fu contestato dalla critica in modo esplicito e quasi unanime, ma in seguito \u00e8 stato molto rivalutato ed oggi viene considerato l'ultimo vero capolavoro del maestro inglese. Il critico Leonard Maltin ha affermato che \"Marnie\" era largamente in anticipo rispetto ai tempi, poich\u00e9 affrontava un argomento troppo pruriginoso per aver successo prima del 1968.\nUn grande film malato.\nScrive Fran\u00e7ois Truffaut:\nLa mancanza d'amore.\nPer Donald Spoto:"}
{"id": "109834", "revid": "2091899", "url": "https://it.wikipedia.org/wiki?curid=109834", "title": "Ciclo Otto", "text": "Il ciclo Otto (chiamato anche \"ciclo Beau de Rochas)\" \u00e8 un ciclo termodinamico impiegato nei motori alternativi a combustione interna e, in particolare, nei motori a benzina, i quali sono alimentati da un impianto d'alimentazione ed emettono i gas di scarico tramite un impianto di scarico. Questo ciclo rimane ancora oggi il principio di funzionamento della quasi totalit\u00e0 dei motori a benzina del mondo.\nGeneralit\u00e0.\nNel ciclo Otto si vuole descrivere, dal punto di vista termodinamico, cosa succede a una massa di gas soggetta a cambiamenti di pressione, temperatura, volume e aggiunta o sottrazione di calore. La massa di gas che \u00e8 soggetta a tali cambiamenti \u00e8 chiamato sistema. Il sistema, in questo caso, \u00e8 definito come il fluido (gas) presente all'interno del cilindro. Descrivendo i cambiamenti che avvengono all'interno del sistema, sar\u00e0 definito in modo inverso anche l'effetto del sistema sull'ambiente. Nel caso del ciclo Otto, l'effetto sar\u00e0 quello di produrre abbastanza lavoro utile da parte del sistema in modo da permettere la propulsione del veicolo.\nIl ciclo Otto \u00e8 costituito da:\nIl processo isoentropico di compressione o espansione implica che non ci sar\u00e0 inefficienza (perdita di energia meccanica) e non ci sar\u00e0 alcun trasferimento di calore dentro o fuori dal sistema, durante quel processo. Il cilindro e il pistone sono considerati impermeabili al calore durante quel periodo. Il lavoro viene eseguito sul sistema durante il processo di compressione isoentropico inferiore. Il calore scorre nel ciclo Otto attraverso il processo di pressurizzazione a sinistra e parte di esso scorre indietro attraverso il giusto processo di depressurizzazione. La sommatoria del lavoro aggiunto al sistema pi\u00f9 il calore aggiunto meno il calore rimosso produce il lavoro meccanico netto generato dal sistema.\nStoria.\nIl nome del \"Ciclo Otto\" deriva dal nome dell'ingegnere tedesco Nikolaus August Otto che realizz\u00f2 il primo motore a quattro tempi effettivamente funzionante nel 1876; occorre aggiungere che studi su un motore a quattro tempi erano gi\u00e0 stati effettuati, e i risultati brevettati nel 1862, dall'inventore francese Alphonse Beau de Rochas, il quale aveva aggiunto la fase di compressione al primo motore di Barsanti e Matteucci.\nIl ciclo ideale.\nNel piano (p-V), che mette in relazione p (pressione) e V (volume), il ciclo Otto ideale si pu\u00f2 rappresentare con:\nTermodinamica del ciclo.\nFacendo riferimento alla figura del ciclo, si supponga di lavorare con un gas perfetto. Allora il lavoro fatto \u00e8 solo\ndove formula_2 \u00e8 il calore molare a volume costante. Quindi il rendimento del ciclo \u00e8\nMa dalle due trasformazioni adiabatiche reversibili, si ha:\ndove formula_6. Dividendo membro a membro:\ncos\u00ec che il rendimento pu\u00f2 essere espresso in termini di sole temperature o volumi:\nIndicando con r il rapporto di Va/Vb, detto rapporto di compressione volumetrico, si ha infine\nIn un motore a benzina reale, r non pu\u00f2 essere inferiore a circa 1/10 (sui motori in genere i valori sono 14:1, se il rendimento volumetrico \u00e8 inferiore a uno, che riduce la compressione effettiva del gas, dal momento che se r \u00e8 pi\u00f9 piccolo, l'aumento di temperatura dovuto alla compressione della miscela di benzina e aria \u00e8 tale da provocare la combustione prima dello scoccare della scintilla (preaccensione). Tutti gli effetti di disturbo presenti in un motore a benzina reale, come le accelerazioni, gli attriti, i moti turbolenti, abbassano il rendimento molto al di sotto di quello di un ciclo Otto a gas ideale, portandolo a circa 0,2 (20%).\nCiclo Otto indicato (o reale).\nIl sistema \u00e8 definito come la massa d'aria che viene aspirata dall'atmosfera nel cilindro, compressa dal pistone, riscaldata dall'accensione a scintilla del carburante aggiunto, lasciata espandere mentre preme sul pistone e infine scaricata di nuovo nell'atmosfera. La massa d'aria viene seguita come il suo volume, pressione e variazione di temperatura durante le varie fasi termodinamiche. Poich\u00e9 il pistone \u00e8 in grado di muoversi lungo il cilindro, il volume dell'aria cambia con la sua posizione nel cilindro. \nI processi di compressione e di espansione indotti sul gas dal movimento del pistone sono idealizzati come reversibili, cio\u00e8, nessun lavoro utile viene perso attraverso turbolenza o attrito e durante questi due processi il gas non riceve n\u00e9 trasferisce calore. L'energia viene aggiunta all'aria dalla combustione del carburante. Il lavoro utile \u00e8 estratto dall'espansione del gas nel cilindro. Dopo che l'espansione \u00e8 completata nel cilindro, il calore rimanente viene estratto e infine il gas viene scaricato nell'ambiente. Il lavoro prodotto durante il processo di espansione \u00e8 in parte usato per comprimere la massa d'aria del ciclo successivo. La differenza tra l'intero lavoro prodotto durante il processo di espansione e quello usato per il processo di compressione costituisce il lavoro netto guadagnato e che pu\u00f2 essere usato per la propulsione o per guidare altre macchine. In altre parole, il lavoro utile ottenuto \u00e8 la differenza tra il calore aggiunto e il calore rimosso.\nIl ciclo Otto reale \u00e8 sempre caratterizzato da sei fasi, che per\u00f2 comportano delle cause di perdita di lavoro e quindi di rendimento:\nLe sei fasi che caratterizzano il ciclo Otto indicato sono:"}
{"id": "109835", "revid": "767487", "url": "https://it.wikipedia.org/wiki?curid=109835", "title": "Intrigo internazionale", "text": "Intrigo internazionale (\"North by Northwest\") \u00e8 un film del 1959 diretto da Alfred Hitchcock, universalmente considerato uno dei capolavori del regista inglese.\nNel 1998 l'American Film Institute l'ha inserito al quarantesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al cinquantacinquesimo posto.\nTrama.\nMentre si trova all'hotel Plaza di New York, l'agente pubblicitario Roger Thornhill, a seguito di uno strano equivoco, viene avvicinato da due uomini che, rivolgendosi a lui come George Kaplan, lo spingono su un'automobile e lo conducono contro la sua volont\u00e0 alla villa di un certo Lester Townsend, nei pressi di Glen Cove, a Long Island. Qui Thornhill \u00e8 interrogato da Townsend e dai suoi uomini, costretto a bere del whisky e spinto in un'automobile, con l'evidente intenzione da parte dei suoi sequestratori di farlo morire inscenando un incidente stradale. Scampato al peggio, ma fermato dalla polizia per guida in stato di ebbrezza, Thornhill racconta agli agenti la strana vicenda che l'ha visto protagonista.\nRilasciato Thornhill, la polizia inizia le indagini, ma non giunge ad alcun risultato, anche perch\u00e9 gli investigatori, recatisi nella villa indicata da Thornhill, conducono un interrogatorio frettoloso e superficiale, limitandosi a raccogliere le dichiarazioni della sedicente padrona di casa, in realt\u00e0 complice della banda, e omettendo di esaminare con accuratezza gli ambienti della villa, dove le tracce del sequestro di Thornhill sono state opportunamente cancellate o modificate (nella credenza, le bottiglie sono state sostituite dai libri, mentre le macchie di whisky sono assenti dai cuscini).\nVenuto a sapere che Townsend lavora all'O.N.U. come diplomatico, Thornhill, che ha deciso di indagare per proprio conto sull'assurda vicenda, tenta di avere un incontro con lui al palazzo delle Nazioni Unite. Una volta al suo cospetto, si accorge che Townsend non \u00e8 la stessa persona da lui incontrata nella misteriosa villa. Ma, proprio mentre si scambiano le prime parole, il diplomatico viene pugnalato a morte da uno dei due uomini che avevano rapito Thornhill all'hotel Plaza. Roger, piegato sulla vittima che sta cercando inutilmente di soccorrere, viene fotografato con in pugno l'arma del delitto. Ormai indiziato come unico responsabile dell'omicidio non ha altra scelta che la fuga.\nAttingendo alle proprie doti di fantasia e audacia, Roger elabora un piano per salvarsi e al contempo scoprire l'identit\u00e0 del fantomatico Kaplan. Raggiunge la stazione e sale senza biglietto sul treno per Chicago. Qui incontra la bella e misteriosa Eva Kendall, che, pur avendolo riconosciuto, lo aiuta a sfuggire ai controlli che l'F.B.I. sta effettuando sul treno.\nRoger comprende presto che Eva Kendall \u00e8 implicata nel complotto messo in atto per incastrarlo. \u00c8 lei che gli suggerisce di recarsi ad un finto appuntamento con Kaplan in un'area deserta. Giunto sul luogo, Thornhill subisce l'attacco di un aeroplano, apparentemente adibito alla disinfestazione. Dopo aver evitato diverse raffiche di mitra e dopo aver rischiato di finire soffocato dal diserbante in mezzo a una piantagione di mais, egli riuscir\u00e0 miracolosamente a sfuggire al suo persecutore volante, che andr\u00e0 a schiantarsi contro un'autocisterna. Impolverato e lacero, Thornhill ruba un furgone e ritorna nell'albergo dove soggiorna la Kendall.\nDopo aver pedinato Eva, recatasi ad una casa d'aste, scopre che costei \u00e8 la compagna di Philip Vandamm, il finto Townsend nonch\u00e9 capo del gruppo di spie. Vandamm sta acquistando una preziosa statuetta precolombiana ed i suoi due scagnozzi si preparano a far fuori Thornhill. Il geniale pubblicitario, vistosi in pericolo, inizia a disturbare lo svolgimento dell'asta, interrompe continuamente il banditore, lo schernisce facendo offerte incoerenti e irritanti, provocando, cos\u00ec, l'intervento delle forze dell'ordine che, arrestandolo, lo sottraggono agli scagnozzi di Vandamm, appostati alle uscite e pronti a farlo sparire. Inaspettatamente la pattuglia della polizia che lo sta conducendo in carcere riceve indicazioni di portare Thornhill all'aeroporto NorthWest di Chicago, dove lo accoglie il \"Professore\", un pezzo grosso della CIA, che rivela a Thornhill che Eva \u00e8 un agente del controspionaggio, reclutata proprio per il suo legame con Vandamm, e sta lavorando per loro e soprattutto che George Kaplan non esiste, ma \u00e8 un personaggio fittizio, inventato come esca per tenere al sicuro le vere spie.\nA questo punto Eva \u00e8 in pericolo perch\u00e9 potrebbe saltare la sua copertura, quindi il professore e Thornhill organizzano un incontro tra Vandamm, Eva e Kaplan dove sar\u00e0 inscenata la morte di quest'ultimo per riabilitare Eva. La messa in scena riesce e Roger viene informato che l'incarico di Eva prosegue. Preoccupato per il rischio fatto correre alla donna rimasta sola nella tana delle spie e ormai innamorato di lei, decide di raggiungerla, contro la volont\u00e0 del professore, nella villa di Vandamm, a Rapid City, nel Dakota del Sud. Eva \u00e8 davvero in pericolo perch\u00e9 Leonard ha scoperto nella borsa di Eva la pistola caricata a salve smascherando l'inganno. Vandamm, informato, decide di fuggire con un aereo privato e di eliminare Eva durante il viaggio. Penetrato avventurosamente nella lussuosa villa, Thornhill riesce ad avvertire in tempo la ragazza del piano di Vandamm. Proprio sulla pista, un attimo prima dell'imbarco, Eva riesce a sfuggire alle spie e a sottrarre la statuetta, zeppa di microfilm frutto dell'azione di spionaggio di Vandamm.\nInseguiti dagli uomini di Vandamm, Roger ed Eva restano intrappolati sul monte Rushmore, aggrappati ai volti scolpiti dei presidenti statunitensi. Eva viene aggredita mentre cammina su una stretta striscia di roccia, perde l'equilibrio e cade rimanendo sospesa nel vuoto.\nL'intervento degli agenti del controspionaggio neutralizza gli inseguitori. Nel frattempo Eva \u00e8 aggrappata con la punta delle dita alla montagna. Roger allunga la mano per tirarla su, ma a quel punto la scena si \"sposta\" e Eva viene issata nel letto superiore di un vagone ferroviario, in quanto adesso la nuova signora Thornhill \u00e8 in viaggio di nozze con il marito.\nProduzione.\nIl film fu prodotto e distribuito dalla Metro-Goldwyn-Mayer (MGM).\nTitolo.\nLe prime settanta pagine della sceneggiatura, spedite da Ernest Lehman ad Hitchcock durante le vacanze natalizie del 1957, avevano come titolo provvisorio \"In a Northwesterly Direction\". All'inizio del 1958 venne utilizzato anche il titolo \"Breathless\" (\"Senza respiro\"). Il titolo definitivo \"North by Northwest\" venne suggerito da Kenneth MacKenna, capo dell'ufficio sceneggiature della MGM, e allude alla direzione geografica che prendono le vicende del film: infatti dapprima ha luogo un omicidio al palazzo delle Nazioni Unite a New York, poi i protagonisti si spostano verso nord-ovest, presso il monte Rushmore nel Sud Dakota.\nMa nel titolo i critici hanno ritrovato la citazione di un verso di William Shakespeare, tratta dall\"'Amleto\" e pronunciata dal principe: \"Io sono pazzo solo quando spira il vento nord-nord-ovest. Con la brezza del sud so distinguere un airone da un falco.\" E scegliendo questo titolo Hitchcock sembra voler identificare il suo protagonista, Roger Thornhill, con Amleto stesso.\nDurante le riprese il regista scherzosamente suggeriva di intitolare il film \"L'uomo sul naso di Lincoln\", riferendosi alla sequenza finale sul monte Rushmore.\nSceneggiatura.\nErnest Lehman, lo sceneggiatore, era stato ingaggiato dalla MGM per scrivere \"I giganti del mare\", che avrebbe dovuto essere il film di Hitchcock successivo a \"La donna che visse due volte\", ma il progetto non convinceva n\u00e9 lui n\u00e9 il regista (Lehman confess\u00f2 a Hitchcock di voler addirittura abbandonare l'ingaggio della MGM, sentendosi incapace di proseguire con il film), cosicch\u00e9 nell'agosto 1957 decisero insieme di cercare un nuovo soggetto capace di entusiasmarli.\nLehman raccont\u00f2 a Donald Spoto, in un'intervista rilasciata il 28 febbraio 1982, che la sceneggiatura di \"Intrigo internazionale\" part\u00ec da una labile traccia offertagli da Hitchcock per trattenerlo a lavorare con lui:\nLehman abbandon\u00f2 la macchina da scrivere e part\u00ec per un viaggio di due settimane nei luoghi in cui avrebbero dovuto muoversi i personaggi, New York, il palazzo dell'ONU, Glen Cove, Chicago, l'Ambassador East Hotel. Complet\u00f2 la perlustrazione con una semiscalata del monte Rushmore.\nCast.\nCary Grant nella parte del protagonista Roger Thornhill era alla quarta collaborazione con il regista, dopo \"Il sospetto\", \"Notorious\" e \"Caccia al ladro\". Nel ruolo della protagonista femminile Hitchcock volle Eva Marie Saint, mentre la MGM cercava di proporgli Cyd Charisse. Per Leo G. Carroll, nella parte del professore, fu la sesta apparizione in un film di Hitchcock. Jessie Royce Landis, che gi\u00e0 aveva recitato in \"Caccia al ladro\" nel 1955, interpret\u00f2 il ruolo della madre del protagonista, malgrado fosse pi\u00f9 anziana di Grant di soli sette anni.\nRiprese.\nLe riprese iniziarono il 27 agosto 1958 a New York e durarono fino a dicembre; una seconda unit\u00e0 del film fu girata nell'aprile dell'anno successivo.\nL'abitazione del \"cattivo\" Vandamm era stata in origine pensata nella villa Fallingwater, progettata dal celebre architetto Frank Lloyd Wright per la famiglia Kaufmann, la quale per\u00f2 non concesse l'autorizzazione per le riprese. Fu dunque allestito un set progettato riproducendo ambienti, particolari architettonici e arredi della villa Fallingwater.\nAccoglienza.\nIncassi.\nLa prima del film si ebbe a Los Angeles il 17 luglio 1959.\nIl film fu accolto da critica e pubblico come uno dei migliori del regista e uno dei migliori dell'anno.\nIl film incass\u00f2 pi\u00f9 di tredici milioni di dollari, a fronte di una spesa di produzione di quattro.\nCameo.\nCome suo costume, Alfred Hitchcock fa la sua comparsa sulla scena in un cameo: al 2\u00ba minuto del film \u00e8 un passeggero che tenta di raggiungere un autobus, ma l'autista chiude le porte proprio mentre sta per salire. Fu invece smentito un secondo cameo che avrebbe visto il regista vestito da donna nel treno al minuto 45. La parte fu recitata dall'attrice Jesslyn Fax, gi\u00e0 comparsa in altre opere di Hitchcock, che aveva in effetti una certa somiglianza con il regista.\nCollocazione nella filmografia.\nDopo le atmosfere sinistre e il cupo pessimismo de \"Il ladro\" e \"La donna che visse due volte\", Hitchcock ritrova lo humour e il registro apparentemente leggero, caratterizzato dalla contaminazione tra film poliziesco e commedia brillante, tipico di opere come \"Il club dei 39\", \"La signora scompare\", \"La finestra sul cortile\" o \"Caccia al ladro\". \"Intrigo internazionale\" costituisce anche un ritorno in grande stile al \"political thriller\", un genere prediletto da sempre, ma con il quale il regista - se si esclude il remake de \"L'uomo che sapeva troppo\" - non si era pi\u00f9 cimentato dal lontano 1946, l'anno in cui si era chiuso con \"Notorious\" il ciclo dei film antinazisti diretti durante la seconda guerra mondiale.\nTemi.\nIn questo film compaiono quasi tutti i temi cari ad Hitchcock:\nLa coppia.\nAltro tema importante trattato nel film (ricorrente nelle opere del regista britannico) \u00e8 l'analisi esterna del rapporto che si viene a costruire tra due innamorati: l'incontro casuale, il sentimento che insorge tra due estranei e le peripezie che entrambi devono affrontare per poter giungere al compimento della loro unione.\nLe persone comuni.\nCome in altri lavori del regista, anche in questo film non mancano personaggi di contorno che nonostante la loro apparente normalit\u00e0 riescono a suscitare dei forti sospetti nello spettatore e che spesso si rivelano completamente diversi da come sembravano in un primo momento, diventando talvolta assai pericolosi. Il loro apparire sulla scena e il loro \u201ctrasformarsi\u201d dipende soprattutto dallo svolgimento della trama e dal crescere della suspense.\nAll'inizio del film il protagonista (cui non \u00e8 ancora accaduto nulla) \u00e8 circondato da persone fidate e tranquille, come la sua segretaria o gli amici del bar. Si vede pure un tassista, garbato e del tutto innocuo; ma quando ormai Roger Thornhill si trova nei guai, la figura del tassista ritorna pi\u00f9 misteriosa e sospetta, senza un volto identificabile e stranamente disponibile a seminare dei pericolosi inseguitori. Alla villa di Townsend un inoffensivo giardiniere alza la testa dal suo lavoro e scopriamo che in realt\u00e0 \u00e8 uno dei sicari di Vandamm. L'anonimo bigliettaio della stazione accoglie Thornhill con un atteggiamento incredibilmente inquisitivo (poco dopo si scopre che l'aveva riconosciuto subito grazie a una foto segnaletica). Un inerme portabagagli scende spaventato dal treno, in maglia e mutande di lana, gridando che Thornhill gli ha rubato la divisa; poi, quando i poliziotti si sono allontanati, lo si vede contare il denaro ricevuto per i suoi abiti. L'uomo che aspetta il torpedone nel deserto parrebbe tutt'altro che rassicurante, bench\u00e9 non possa essere altri che un onesto agricoltore diretto in citt\u00e0. La matura domestica di Vandamm non esita a minacciare Thornhill con una pistola e i poliziotti sono ora dei potenziali nemici, ora dei provvidi salvatori.\nSequenze celebri.\nScena dell'aereo nel deserto.\nLa scena in cui Roger O. Thornhill cammina in pieno giorno su una strada isolata in aperta campagna, e viene attaccato da un misterioso aereo adibito all'irrorazione dei campi, \u00e8 entrata nella storia del cinema. Si tratta di una sequenza di fortissima \"suspense\", che dura poco meno di 10 minuti (di cui 7 totalmente privi di dialogo) e conta 132 inquadrature. In questa scena, Hitchcock distrugge la consuetudine per la quale una sequenza da brivido deve essere girata in determinate condizioni ambientali: infatti lo spazio aperto privo di ripari e totalmente illuminato offre all'assalitore un bersaglio facilmente mitragliabile, suscitando nello spettatore inconsce paure agorafobiche. L'autocarro che viene fermato dal protagonista, e poi prende fuoco, \u00e8 un Freightliner.\nFinale.\nA proposito della scena finale, con la visione del treno che entra in una galleria, mentre i due protagonisti si abbracciano, pronti ad amarsi, il regista ha commentato:\nRiconoscimenti.\nNel 1995 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "109837", "revid": "123012517", "url": "https://it.wikipedia.org/wiki?curid=109837", "title": "Cracking (chimica)", "text": "Il cracking in chimica \u00e8 un processo attraverso il quale si ottengono idrocarburi paraffinici leggeri per rottura delle molecole di idrocarburi paraffinici pesanti. \n\u00c8 pertanto un processo adottato per la produzione di idrocarburi leggeri, quali le benzine, a partire da greggi medio-pesanti e pesanti, aumentando la quantit\u00e0 di benzina ottenibile dal petrolio greggio.\nLa reazione di cracking si ottiene per via catalitica o termica (steam cracking) e il risultato della reazione dipende fortemente dalle condizioni in cui la reazione avviene e dalla presenza o meno di catalizzatori.\nChimica del processo.\nLa rottura di grandi molecole in molecole pi\u00f9 piccole pu\u00f2 ottenersi per via termica o catalitica. Il metodo termico sfrutta un meccanismo basato su \"scissioni omolitiche\", in cui i legami chimici si rompono in maniera simmetrica generando coppie di radicali; il metodo catalitico sfrutta l'acidit\u00e0 del catalizzatore - spesso solidi acidi, quali l'allumina e le zeoliti - che provocano \"scissioni eterolitiche\" dei legami chimici producendo carbocationi.\nSia i radicali che i carbocationi sono particelle instabili, che subiscono rapidi processi di riarrangiamento, trasposizione, scissione in posizione \u03b2 e trasferimenti intra- e inter-molecolari di radicali o ioni idrogeno. Essendo radicali e ioni particelle molto reattive, queste interagiscono con il substrato producendo altri radicali ed altri carbocationi, innescando una reazione a catena che si autosostiene fino a quando non avviene una ricombinazione dei radicali o delle coppie ioniche.\nNel cracking catalitico, sui siti del catalizzatore tendono a depositarsi i carbocationi meno reattivi, producendo nel tempo dei depositi carbonacei che diminuiscono l'attivit\u00e0 del catalizzatore stesso; questi depositi vengono rimossi - spesso tramite una combustione controllata - per ripristinare l'attivit\u00e0 del catalizzatore.\nNel cracking termico, l'elevata temperatura innesca la formazione di radicali; il risultato \u00e8 un generale disproporzionamento, in cui si formano prodotti leggeri ricchi di idrogeno a spese di molecole pi\u00f9 pesanti che lo perdono. \nL'uso dei diagrammi di Francis pu\u00f2 essere utile per comprendere gli aspetti termodinamici delle reazioni di cracking, permettendo di stabilire ad una determinata temperatura la trasformazione di un idrocarburo in un altro \u00e8 favorita o meno. \nLe reazioni elementari che avvengono durante il cracking sono di tipo radicalico, e sono numerose. Si possono comunque identificare le seguenti tipologie di reazioni elementari:\nApplicazioni.\nNelle raffinerie col \"cracking\" (detto anche \"piroscissione\") vengono prodotti composti \"leggeri\" (ad esempio benzina e GPL) partendo dalle frazioni pi\u00f9 pesanti e dai residui di distillazione del petrolio greggio. Il \"cracking catalitico a letto fluido\" produce in maggior resa GPL e benzina, mentre l\"'idrocracking\" \u00e8 sfruttato maggiormente per produrre i carburanti per gli aeromobili. Il \"cracking termico\" \u00e8 invece usato sulle frazioni pi\u00f9 pesanti per produrre frazioni leggere e composti organici utili all'industria chimica e carbon coke per l'industria dell'acciaio e dell'alluminio.\nCracking catalitico a letto fluido.\nIl \"cracking catalitico a letto fluido\" o FCC (dall'inglese: \"Fluid Catalytic Cracking\") \u00e8 stato messo a punto per la prima volta nel 1942 ed impiega come catalizzatore dell'allumina in polvere, mantenuta sospesa all'interno del flusso di idrocarburi da trattare.\nOggi i catalizzatori sono a base di zeoliti e posti in una colonna mantenuta ad alta temperatura (665 - 760\u00a0\u00b0C); gli idrocarburi vengono spruzzati alla base della colonna, dove vengono vaporizzati e decomposti in idrocarburi leggeri; la miscela fluisce verso l'alto in pochi secondi, il catalizzatore viene rimosso e la miscela di idrocarburi procede ad una successiva distillazione da cui si isolano le frazioni commercialmente utili.\nDurante la reazione il catalizzatore viene disattivato dal depositarsi su di esso di particelle di coke, che ne riducono notevolmente l'attivit\u00e0; il catalizzatore viene pertanto rigenerato dapprima con vapore acqueo e poi con aria (a volte arricchita di ossigeno) per bruciare i residui di coke rimasti nei pori, fornendo inoltre il calore necessario alla reazione di cracking, che \u00e8 endotermica. Il catalizzatore rigenerato torna quindi in colonna per compiere un altro ciclo di reazioni.\nLa benzina prodotta per cracking catalitico ha un elevato numero di ottano, ma il tenore relativamente alto di olefine la rende chimicamente meno stabile; le olefine possono formare residui polimerici che vanno a depositarsi nei serbatoi e nelle parti del motore in cui fluisce il carburante.\nIl GPL ottenuto per cracking catalitico \u00e8 un'importante fonte di alcheni a 3 e 4 atomi di carbonio (propilene e buteni), utili intermedi nell'industria chimica.\nHydrocracking.\nL'hydrocracking (HCC) \u00e8 una variante di cracking catalitico condotto, solitamente a pressioni e temperature medio-alte (dell'ordine dei 10 MPa e 300 \u00b0C) in presenza di idrogeno. I suoi prodotti sono principalmente miscele di idrocarburi saturi la cui composizione dipende dalle condizioni del processo (temperatura, pressione, attivit\u00e0 catalitica) e va da miscele ricche di etano e GPL fino alle iso-paraffine. I migliori catalizzatori per l'hydrocracking sono quelli che, oltre a rompere e a riarrangiare le catene di atomi di carbonio, sono anche in grado di facilitare l'addizione di idrogeno agli alcheni ed ai composti aromatici che si formano durante il processo. L'hydrocracking fornisce principalmente carburanti per l'aviazione, benzine ad elevato numero di ottano e GPL, tutti a basso tenore di zolfo e di altri contaminanti. I processi pi\u00f9 recenti (Prime-D, Prime-G e simili) sono adatti alla preparazione di gasolio a basso tenore di zolfo per uso nella trazione. Il sottoprodotto tipico dell'HCC \u00e8 l'acido solfidrico H2S, che viene inviato all'ossidazione a zolfo negli impianti Claus.\nSteam cracking.\n\u00c8 il principale metodo di produzione degli alcheni leggeri, tra cui l'etilene e il propilene. Si tratta di un processo di pirolisi.\nLa miscela da trattare viene diluita con vapore acqueo e quindi scaldata a temperature molto alte (oltre i 900\u00a0\u00b0C) e in totale assenza di agenti ossidanti (quali l'ossigeno) per pochi decimi di secondo, per essere poi raffreddata bruscamente.\nLa composizione della miscela ottenuta dipende dalla composizione della miscela in ingresso, dalla temperatura e dal tempo di lavorazione. Miscele leggere (GPL e nafte leggere) danno miscele ricche di olefine leggere, etilene, propilene e butadiene; miscele pi\u00f9 pesanti danno un prodotto pi\u00f9 ricco in idrocarburi aromatici. Pi\u00f9 drastiche sono le condizioni di processo, pi\u00f9 il prodotto \u00e8 ricco di composti leggeri, quali etilene e benzene; condizioni meno drastiche portano a quantit\u00e0 maggiori di idrocarburi a 4 atomi di carbonio e composti liquidi.\nAlla reazione si accompagna il deposito di particelle di carbon coke sulle pareti del reattore, rendendone necessaria la pulizia periodica - generalmente dopo qualche mese di funzionamento."}
{"id": "109838", "revid": "1048993", "url": "https://it.wikipedia.org/wiki?curid=109838", "title": "Il sipario strappato", "text": "Il sipario strappato (\"Torn Curtain\") \u00e8 un film statunitense del 1966 diretto da Alfred Hitchcock.\nTrama.\nNell'Europa della guerra fredda, il fisico americano Armstrong va a Copenaghen per un congresso internazionale. Da qui, tra l'incredulit\u00e0 di tutti, compresa quella della fidanzata, passa oltrecortina a lavorare con gli scienziati del blocco comunista; la sua assistente e fidanzata Sarah tuttavia, intromettendosi indebitamente, gli complica notevolmente la vita seguendolo di nascosto.\nArmstrong parte per Berlino Est e all'aeroporto d'arrivo il giovane scienziato viene accolto entusiasticamente dal vicecapo del governo della DDR e poi dai giornalisti, fra i quali molti del mondo occidentale, nella sala stampa dell'aeroporto. L'arrivo di un transfuga dagli Stati Uniti in un paese socialista \u00e8 infatti una notizia pi\u00f9 unica che rara: la cortina di ferro veniva allora attraversata in continuazione, con i mezzi e gli stratagemmi pi\u00f9 strampalati, ma solo nella direzione opposta. Naturalmente c'\u00e8 chi pensa che la conversione del giovane fisico americano non sia cos\u00ec sincera come appare, e in particolare la pensa cos\u00ec l'onnipresente Hermann Gromek, agente dei servizi di sicurezza tedesco-orientali, che gli viene messo, dichiaratamente, alle calcagna.\nIn attesa del trasferimento a Lipsia, nella cui universit\u00e0 dovr\u00e0 incontrare il professor Gustav Lindt, con il quale collaborer\u00e0 alla messa a punto di un sistema di missili antimissile, Armstrong cerca di contattare il membro designato di Pi-greco, un'organizzazione clandestina che si occupa di aiutare a fuggire in Occidente chi se ne vuole andare dalla DDR, per concordare il piano di fuga dopo che avr\u00e0 raggiunto il proprio obbiettivo. Infatti Armstrong fa il doppio gioco: vuole intrufolarsi nei laboratori missilistici della Germania Orientale per carpire il segreto d'una formula molto importante, a vantaggio degli Stati Uniti d'America. Trovato il contatto, interviene Gromek, che per\u00f2 viene ucciso dalla moglie del contatto e da Armstrong, che subito dopo parte per Lipsia con la fidanzata.\nIl mattino seguente Armstrong incontra all'universit\u00e0 il rettore con alcuni professori che vorrebbero sentire da lui che cosa sa veramente in materia di missilistica; fra questi, fieramente discosto, sta il supponente e stravagante professor Lindt, ansioso di poter portare ai colleghi russi a Leningrado, ove sta per recarsi, qualche chicca sullo stato di avanzamento dei lavori in materia di missili negli Stati Uniti.\nL'indomani mattina Armstrong, nel laboratorio di Lindt, riesce, sfruttando la vanit\u00e0 dell'eminente scienziato tedesco-orientale, che non vede l'ora di impartire una lezione al giovane fisico americano e dimostrare quindi la sua superiorit\u00e0 come scienziato, a strappargli la formula risolutiva sulla quale lui e i colleghi americani s'erano inutilmente, fino ad allora, impegnati. Tuttavia la scoperta del cadavere di Gromek fa di Armstrong un sospettato; questi, sempre accompagnato dalla fidanzata, riesce a sfuggire alle ricerche della polizia grazie ad altri membri di Pi-greco, che li faranno prima ritornare a Berlino Est con un rocambolesco viaggio in bus e poi entrare in un teatro; al termine dello spettacolo, Armstrong e la fidanzata dovranno nascondersi in due cesti di costumi di scena che, con altri bagagli e l'intero corpo di ballo, verranno trasferiti a Stoccolma.\nMa in teatro succede l'imprevisto: la vista, inverosimilmente acuta, della prima ballerina li individua fra gli spettatori: viene chiamata la polizia, che accorre in forze e si dispone nei corridoi tutt'intorno alle poltrone. Armstrong, approfittando della suggestione provocata dal finto rogo che, da copione, sembra ardere sul palcoscenico, si mette a urlare al fuoco: gli spettatori spaventati si accalcano alle uscite travolgendo gli agenti, e cos\u00ec Armstrong e la fidanzata riescono a sparire nei cestoni dei costumi in partenza. Ultimo momento di trepidazione al porto di Stoccolma, ma poi i due fuggitivi guadagnano a nuoto la sospirata banchina, in territorio svedese.\nProduzione.\nSoggetto.\nL'idea del film venne al regista fin dal 1951, quando due diplomatici inglesi, Guy Burgess e Donald Maclean, si rifugiarono in Unione Sovietica, destando grande scalpore.\nSceneggiatura.\nLa sceneggiatura venne affidata a Brian Moore, autore di romanzi di successo come \"The Lonely Passion of Judith Hearne\"; per i dialoghi furono contattati anche Keith Waterhouse e Willis Hall, gli sceneggiatori inglesi di \"Billy il bugiardo\", un'opera teatrale molto ben accolta dal pubblico e dalla critica.\nInterpreti.\nNel ruolo della protagonista femminile la casa di produzione Universal volle e impose Julie Andrews, divenuta popolarissima e molto richiesta dopo avere vinto l'Oscar con il disneyano \"Mary Poppins\" (1964) di Robert Stevenson e il grande successo di \"Tutti insieme appassionatamente\" (1965) di Robert Wise. Nel ruolo del protagonista maschile fu scritturato Paul Newman, noto seguace del metodo di recitazione Stanislavskij, di cui per\u00f2 Alfred Hitchcock era insofferente; nonostante l'iniziale entusiasmo dell'attore il rapporto tra i due non fu proprio ottimale: questa \u00e8 infatti l'unica pellicola del regista interpretata da Newman, oltre che l'unica di Newman in coppia con la Andrews.\nLa scelta dei due attori, considerati tra le stelle internazionali pi\u00f9 importanti del momento, fu molto costosa e non si rivel\u00f2 del tutto felice: entrambi non erano adatti n\u00e9 al modello n\u00e9 al metodo di Hitchcock, nonostante il rispetto e la riconoscenza verso il regista pubblicamente espressi dalla Andrews (chiamata a interpretare uno dei suoi rari personaggi \"seri\" di quegli anni), piuttosto diversa dalle tipiche eroine bionde e sofisticate care al maestro inglese.\nNel film ebbe una parte di rilievo anche Lila Kedrova, alla quale il regista riserv\u00f2 un certo spazio verso la fine della pellicola e che interpretava una dimessa contessa polacca ansiosa di fuggire da Berlino Est e di espatriare negli Stati Uniti.\nRiprese.\nLe riprese del film iniziarono nel novembre 1965 e si conclusero nel febbraio 1966.\nCameo.\nIl regista fa il suo cameo seduto su una poltrona nell'atrio dell'albergo di Copenaghen dove alloggiano i protagonisti, con in braccio una bimba (nella realt\u00e0 la figlia di tre anni di Julie Andrews) che gli fa la pip\u00ec sui pantaloni.\nDistribuzione.\nLa prima del film si ebbe il 14 luglio 1966 a Boston; il 27 luglio successivo il film apr\u00ec a New York.\nAccoglienza.\n\"Il sipario strappato\" venne quasi unanimemente stroncato dai critici, e anche l'accoglienza del pubblico fu piuttosto tiepida.\nCritica.\nAi giudizi negativi :\nseguono le rivalutazioni:\nL'inverosimiglianza.\nMolte situazioni nella pellicola risultano inverosimili, come ad esempio riuscire a ottenere da uno scienziato la chiave logica per sviluppare una certa formula cercando di non far capire che gliela si vuole estorcere; o come l'espediente di Armstrong di urlare \u00abal fuoco\u00bb per sfuggire alla morsa della polizia nel teatro: l'urlo d'un solo spettatore, davanti a una scenografia gi\u00e0 tale dall'inizio della rappresentazione, nella quale il fal\u00f2 sul palcoscenico \u00e8 finto (strisce di carta colorata mosse da una corrente d'aria ascendente a simulare le fiamme) ben difficilmente scatenerebbe in brevissimo tempo il panico in un teatro vero; tuttavia \u00e8 ben evidente e facilmente osservabile come il fuoco finto sia per il protagonista lo spunto dell'idea, e infatti lui s'alza in piedi, si volta di lato e grida a un inesistente fuoco al lato della sala. Si tratta d'una situazione analoga a quella del film di Hitchcock \"Intrigo internazionale\", quando il protagonista, in una sala d'aste, riesce a sfuggire ai sicari che lo vogliono eliminare.\nMa Hitchcock ha pi\u00f9 volte dichiarato, in numerose interviste, che non gli interessa il realismo; lui non vuol girare documentari, vuole raccontare storie, e la finzione e l'inverosimiglianza sono componenti essenziali dello spettacolo: \u00abChiedere a uno che racconta delle storie di tener conto della verosimiglianza mi sembra tanto ridicolo quanto chiedere a un pittore figurativo di rappresentare le cose con esattezza\u00bb; e ancora: \u00abCerti film sono dei pezzi di vita, i miei sono dei pezzi di torta\u00bb.\nSequenze celebri.\nCi sono un paio di sequenze degne di menzione e del miglior Hitchcock:\nColonna sonora.\nCon questo film il celeberrimo sodalizio artistico di Alfred Hitchcock con il compositore abituale dei suoi film, il maestro Bernard Herrmann, \u00e8 terminato: il regista non \u00e8 entusiasta della partitura e la produzione vorrebbe imporgli anche canzoni \"pop\", anche per intercettare i gusti del momento e rendere pi\u00f9 commerciabile la pellicola; per Herrmann \u00e8 troppo, e cos\u00ec egli ritira la sua partitura lasciando la produzione: al suo posto viene chiamato John Addison.\nLa scena dell'uccisione di Gromek era stata pensata inizialmente da Bernard Herrmann con sottofondo musicale, mentre nel montaggio finale con il commento di John Addison la musica \u00e8 assente; nel documentario \"Music for the Movies\" si pu\u00f2 vedere la scena come l'aveva pensata musicalmente Herrmann.\nLa scena del balletto a teatro sfrutta frammenti del brano orchestrale \"Francesca da Rimini\" di \u010cajkovskij."}
{"id": "109839", "revid": "8596", "url": "https://it.wikipedia.org/wiki?curid=109839", "title": "North by Northwest", "text": ""}
{"id": "109840", "revid": "8596", "url": "https://it.wikipedia.org/wiki?curid=109840", "title": "Torn Curtain", "text": ""}
{"id": "109841", "revid": "767487", "url": "https://it.wikipedia.org/wiki?curid=109841", "title": "Complotto di famiglia", "text": "Complotto di famiglia (\"Family Plot\") \u00e8 un film del 1976 diretto da Alfred Hitchcock.\nIl film, presentato fuori concorso alla chiusura del Festival di Cannes 1976, \u00e8 stato l'ultimo lungometraggio di Hitchcock.\nTrama.\nUna cittadina della California. Vite parallele di due giovani coppie: Blanche Tyler e George Lumley da una parte, Fran e Arthur Adamson, dall'altra.\nBlanche millanta qualit\u00e0 di \"medium\" e, con le sue sedute medianiche, nella saletta accanto alla cucina, racimola qualche decina di dollari cercando di mettere in contatto con lo spirito del marito defunto delle vedove in lutto. L'amico George, un attore in attesa di un'improbabile scrittura, si arrangia facendo il tassista e collabora con Blanche. Raccogliendo qua e l\u00e0 informazioni sulle famiglie delle clienti, le fornisce dettagli sulla loro vita privata che lei poi ostenta, a riprova dei suoi poteri paranormali.\nArthur Adamson \u00e8 il titolare di un'avviata gioielleria in citt\u00e0 e ha un \"passatempo\": la raccolta di grossi diamanti. Con la complicit\u00e0 attiva dell'amante Fran, rapisce ricchi personaggi, che vengono nascosti in una stanza segreta attigua al garage di casa e rilasciati solo previo riscatto in pietre preziose. Come suggerisce Edgar Allan Poe in una sua famosa novella, Arthur nasconde i frutti dei riscatti \u00ab\u2026 dove tutti possono vederli\u00bb e cio\u00e8 fra le \"gocce\" di cristallo del grosso lampadario della sala di casa.\nEd ecco che alla falsa veggente si presenta l'occasione che pu\u00f2 cambiarle la vita: un'anziana e straricca zitella, Julia Rainbird, \u00e8 ossessionata dal pensiero di non poter lasciare i suoi beni in eredit\u00e0 a un qualche parente; l'unico erede potrebbe essere il figlio illegittimo di una sorella che, per evitare lo scandalo, fu dato in adozione appena nato e del quale, da allora, non si ebbero pi\u00f9 notizie. Blanche, grazie ai suoi presunti poteri medianici, potrebbe rintracciare il nipote con un compenso, in caso di successo, di diecimila dollari.\nLa coppia si mette al lavoro e, tra un litigio e l'altro, riesce a trovare alcuni indizi. Pare che il piccolo sia stato adottato da una coppia di coniugi, certi Shoebridge, residenti in un paesino di campagna. Essi morirono nell'incendio della loro casa, nel 1950, quando il figlio adottivo era diciassettenne. Le malelingue del paese sostengono che sia fuggito dopo aver appiccato lui stesso il fuoco alla casa per sbarazzarsi dei genitori, mentre altri, pi\u00f9 benevoli, lo danno vittima dell'incendio. Le autorit\u00e0 comunali tuttavia non lo annoverano fra i deceduti, tanto che il tentativo di un forestiero, il benzinaio Joe Maloney, di ottenere un certificato di morte non ha avuto buon esito. Stranamente, a distanza di parecchi anni dal rogo, nel 1965, lo stesso Maloney ha fatto collocare nel cimitero una lapide, con le generalit\u00e0 del giovane, accanto a quelle dei genitori adottivi.\nLe vite parallele delle due coppie si stanno intrecciando. \u00c8 proprio Arthur Adamson il figlio adottivo scomparso: con l'aiuto di Maloney, appicc\u00f2 il fuoco alla casa, 25 anni prima. Medita perci\u00f2 di eliminare Blanche e George, che sono sulle sue tracce: invia Maloney ad occuparsi dei due ficcanasi, essendo lui impegnato, con la compagna, nel rapimento di un vescovo.\nIl benzinaio d\u00e0 appuntamento ai due in uno sperduto ristorantino-bar, in montagna. Non si fa trovare e manomette furtivamente acceleratore e freni della loro automobile: la coppia finisce fuori strada e resta appiedata, dopo una lunga, estenuante corsa fra tornanti e burroni, con l'auto impazzita a tutta velocit\u00e0. Maloney tenta allora di investirli, ma sbanda per evitare un veicolo sull'opposta corsia e perisce precipitando in una scarpata.\nGeorge, al funerale del benzinaio, apprende dalla vedova straziata che Shoebridge si chiama attualmente Arthur Adamson, e lo comunica a Blanche. Impaziente di trovarlo per annunciargli la buona novella dell'eredit\u00e0 e incassare la lauta ricompensa, si mette da sola, mentre George \u00e8 impegnato nel suo lavoro di tassista, alla ricerca dell'indirizzo; lo trova e vi si reca a tarda sera, comunicando per\u00f2 prima lo stesso indirizzo a un collega di George, al quale raccomanda di farlo sapere a George alla fine del suo turno di lavoro. Giunge quindi nella casa di Adamson nel momento meno opportuno: il gioielliere e la complice stanno uscendo dal garage con il vescovo rapito, narcotizzato e nascosto nel portabagagli dell'auto, da riconsegnare in cambio del solito diamante. Nel corso di un concitato colloquio Adamson viene a conoscenza del motivo delle indagini di Blanche e del suo amico, ma al contempo Blanche, a causa di un maldestro movimento di Fran, scorge il vescovo narcotizzato.\nPer Arthur \u00e8 giocoforza narcotizzare anche Blanche, nasconderla nella stanza ove cela i rapiti e, in attesa di sistemare definitivamente la \"medium\" impicciona, recarsi a riscuotere il riscatto.\nGeorge, finito il turno di lavoro, corre al luogo indicato nell'indirizzo. Prevedendo che la sua donna sia in pericolo, entra in garage da un lucernario e scorge la borsa di Blanche macchiata di sangue; attende quindi il rientro di Adamson. Nascosto nell'ombra scorge la stanza segreta dove \u00e8 segregata Blanche, che finge di essere ancora sotto l'effetto narcotico. Con astuzia i due riescono a capovolgere la situazione, rinchiudendo la coppia diabolica nella stessa stanza segreta. George si affretta allora a chiamare la polizia per far arrestare Adamson e la complice; manca solo il ritrovamento del diamante per intascare la lauta ricompensa: e qui Blanche, che ha sentito Adamson e la complice parlare del lampadario, fingendo di ricorrere alle sue doti di medium sbalordisce George, indicando il diamante appeso tra i cristalli del lampadario stesso. Nella scena finale, Blanche guarda nell'obbiettivo della macchina da presa e ammicca con complicit\u00e0 allo spettatore.\nFinale.\nHitchcock si congeda spiritosamente, con leggerezza ed eleganza, dal suo pubblico: l'ultima inquadratura \u00e8 il primo piano di Blanche che fa l'occhiolino allo spettatore. \u00abDi \"schiacciate d'occhio\" metaforicamente complici con lo spettatore il cinema di Hitchcock \u00e8 pieno, ma mai la cosa era stata esplicita a livello gestuale di immagine. Si \u00e8 dovuto attendere quella che \u00e8 l'ultima inquadratura di una filmografia cinquantennale per arrivare a questa sorta di dichiarazione di intenti, di pubblica confessione\u00bb.\nProduzione.\nTitolo.\nLa scelta del titolo fu complicata. Qualche giorno prima delle ultime riprese, nel luglio 1975, fu proposto ad Hitchcock un gioco di parole fondato sul doppio significato di \"family plot\"; ovvero: \"complotto di famiglia\" (una trama drammatica che coinvolge vari membri di una famiglia) e \"zona in un cimitero\" (acquistato da una famiglia per la sepoltura dei propri parenti). Il regista lo ritenne sufficientemente ambiguo.\nSoggetto.\nIl soggetto \u00e8 tratto da un romanzo dello scrittore inglese Victor Canning dal titolo \"The Rainbird Pattern\".\nSceneggiatura.\nIl 15 aprile 1974 Ernest Lehman, contattato dal regista e gi\u00e0 suo collaboratore in \"Intrigo internazionale\", gli sottopose la prima stesura della sceneggiatura col titolo provvisorio di \"Deception\". A causa dei problemi di salute di Hitchcock (gli fu applicato un pacemaker) si ebbe il copione definitivo solo nell'aprile del 1975.\nCast.\nHitchcock, malgrado il diverso avviso della Universal, per questo film non volle l'ingaggio di grandi attori famosi anche per contenere i costi di produzione. Tuttavia per il ruolo di madame Blanche Tyler, efficacemente interpretato da Barbara Harris, era stato fatto il nome anche di Liza Minnelli. L'attore Bruce Dern aveva gi\u00e0 lavorato con Hitchcock per una piccola parte in \"Marnie\" (1964).\nCameo.\nHitchcock fa la sua ultima comparsa: una \"silhouette\" immobile, intravista attraverso la porta a vetri dell'ufficio anagrafe della contea. La porta reca la scritta \"Ufficio delle Nascite e delle Morti\".\nRiprese.\nIl film fu girato nel periodo maggio-agosto 1975. Le riprese risultarono particolarmente sofferte per il regista a causa dell'et\u00e0 avanzata e delle precarie condizioni della sua salute. Si muoveva lungo il set seduto su una Cadillac \"rielaborata\" apposta per questa sua esigenza. Il film \u00e8 stato girato interamente in California, nelle seguenti localit\u00e0:\nDistribuzione.\nLa prima si ebbe nel marzo 1976.\n\"Complotto di famiglia\" ha incassato negli USA 6,5 milioni di dollari.\nAccoglienza.\nIl film fu accolto favorevolmente dalla critica \"Un film divertente e rilassante... il film pi\u00f9 allegro di Hitchcock da tanto tempo\"; ebbe meno successo di pubblico.\nCome per \"Topaz\" fu necessario tagliare dei pezzi di pellicola nelle copie in circolazione negli Stati Uniti. In Europa circolarono copie pi\u00f9 fedeli al montaggio originale.\nCritica.\nIl film fu definito \"commedia\", \"mistery\", \"thriller\", \"opera buffa\". \"Complotto di famiglia\" porta in s\u00e9 frammenti dell'universo hitchcockhiano: il tema del \"doppio\", il \"caso\" e le coincidenze, i \"travestimenti\" e il tema della \"finzione\", l'istituzione \"famiglia\" e le difficili relazioni all'interno di essa.\nTruffaut: \u00abIn \"Complotto di famiglia\" ci\u00f2 che lo interessava maggiormente era il passaggio da una figura geometrica all'altra. All'inizio vi sono due storie presentate in parallelo, che poi si avvicinano, si incastrano l'una nell'altra, per formarne una sola alla fine del racconto\u00bb.\nPaolo Mereghetti: \u00abNonostante l'originale impianto narrativo, tra \"suspense e ironia\", il cinquantatreesimo e ultimo film di Hitchcock non \u00e8 all'altezza della sua leggenda, anche se non mancano una buona dose di umorismo macabro e una serie di attacchi ad alcune delle ossessioni del regista, come il sesso, la religione o il cibo\u00bb.\nBill Krohn: \u00ab\"Complotto di famiglia\" \u00e8 un film molto moderno, che \u00e8 via via cinema, serie televisiva, fumetto e giro al parco dei divertimenti: le principali fonti d'ispirazione del cinema hollywoodiano di oggi\u00bb.\nCitazioni e riferimenti.\nHitchcock con ironia rivisita i suoi film: "}
{"id": "109842", "revid": "767487", "url": "https://it.wikipedia.org/wiki?curid=109842", "title": "Frenzy", "text": "Frenzy \u00e8 un film del 1972 diretto da Alfred Hitchcock.\nPresentato fuori concorso alla chiusura del 25\u00ba Festival di Cannes, \u00e8 il penultimo film del regista che per girarlo torn\u00f2 a Londra, sua citt\u00e0 natale.\nTrama.\nUn pericoloso maniaco sessuale impotente terrorizza Londra, strangolando le donne con una cravatta. Per una serie di sfortunate coincidenze, i sospetti cadono su Richard Blaney, un ex pilota della RAF, semi alcolizzato che vive di lavori saltuari. L'ultima vittima \u00e8 infatti la sua ex-moglie, Brenda Blaney, che gestisce un'agenzia matrimoniale e la testimonianza della segretaria che lo ha visto allontanarsi poco dopo l'omicidio peggiora la sua situazione. Braccato dalla polizia, Richard si nasconde a casa dei coniugi Porter con l'aiuto della compagna Barbara (\"Babs\"), cameriera nel pub in cui lavorava anche lui saltuariamente.\nL'assassino, la cui identit\u00e0 \u00e8 nota al pubblico fin dalle prime scene, uccide anche Babs, che lo conosce e si fida di lui, e ne nasconde il corpo in un sacco di patate pronto per la spedizione, salvo poi doverlo rintracciare per recuperare una spilla rimasta in mano alla donna. Dovendo abbandonare la casa dei Porter, Richard chiede aiuto all'amico Rusk che gli offre ospitalit\u00e0 ma solo per tradirlo e consegnarlo alla polizia insieme a delle prove false. Arrestato e condannato per pluriomicidio, Richard Blaney sa di essere stato incastrato da Rusk e quando riesce ad evadere dalla prigione si reca a casa del vero colpevole con l'intenzione di ucciderlo. L'ispettore Oxford nel frattempo riesce a scoprire la vera identit\u00e0 dell'assassino e una volta saputo dell'evasione di Blaney si dirige anch'egli verso casa del signor Rusk, consapevole di trovare l\u00ec Blaney desideroso di vendetta.\nUna volta raggiunta la camera da letto, Blaney colpisce la figura che vede distesa sotto le coperte con un'arma contundente, pensando che sia Rusk, ma scoperte le lenzuola si trova dinanzi all'ennesimo, raccapricciante omicidio per strangolamento. Proprio in quel momento sopraggiunge l'ispettore Oxford, il quale in un primo momento, vedendo la scena dinanzi a s\u00e9, \u00e8 nuovamente portato a credere che l'assassino sia lo stesso Blaney. Proprio in quegli attimi, tuttavia, rientra in camera Rusk, il quale inconsapevole della presenza di Blaney e dell'ispettore, si stava preparando ad occultare il cadavere all'interno di un grosso baule. Qui l'ispettore Oxford, soddisfatto per aver trovato il vero colpevole, chiede ironicamente al frastornato signor Rusk perch\u00e9 non portasse la cravatta. Colto con le mani nel sacco, Rusk lascia cadere il baule sul quale scorrono i titoli di coda, implicando che Rusk verr\u00e0 consegnato alla giustizia e Blaney scagionato.\nProduzione.\nIl produttore fu Alfred Hitchcock per la Universal Pictures; produttore associato William Hill.\nSoggetto.\nSceneggiato da Anthony Shaffer, famoso a Londra e a New York per il dramma teatrale \"Sleuth\", sulla base del romanzo di Arthur La Bern \"Goodbye Piccadilly, Farewell Leicester Square\". Hitchcock in un primo tempo aveva offerto la sceneggiatura a Vladimir Nabokov, che per gi\u00e0 assunti impegni aveva rifiutato. \"Frenzy\" significa \u201cdelirio, frenesia, follia\u201d.\nRiprese.\nIl film fu girato durante l'estate - autunno del 1971 a Londra negli studi Pinewood e al Covent Garden, all'epoca mercato ortofrutticolo di Londra.\nHitchcock scelse di girare il film a Londra, citt\u00e0 della sua infanzia e dei suoi primi film, ritornandovi dopo oltre vent'anni. La scelta fu dettata anche da ragioni pratiche: Londra offriva la possibilit\u00e0 di produrre con risorse limitate, consentendo di mantenere bassi i costi, di girare con maggior velocit\u00e0 e meno interferenze rispetto a Hollywood; si potevano inoltre scritturare bravi attori di teatro, preparati, attenti al dettaglio e disponibili ad accettare anche parti minori.\nDurante la lavorazione il regista attravers\u00f2 un momento difficile: sua moglie Alma, da sempre sua preziosa collaboratrice e fedele compagna, fu colpita da un infarto e per farsi curare dovette ritornare a Los Angeles.\nTuttavia, ai primi di ottobre le riprese erano terminate. Il film cost\u00f2 2 milioni di dollari, la met\u00e0 di \"Topaz\". L'anteprima mondiale si ebbe, su invito, a Londra il 25 maggio 1972.\nColonna sonora.\nLa composizione della colonna sonora fu inizialmente affidata a Henry Mancini, autore di grande successo, ma Hitchcock non fu contento della partitura presentata e si rivolse al compositore britannico Ron Goodwin, a cui chiese una musica vivace, briosa, caratterizzata da strumenti a fiato e campanelli, e per nulla macabra.\nI luoghi.\nLondra \u00e8 protagonista in Frenzy, ma \u00e8 una Londra che ha un'atmosfera tutta particolare, quella dell'immaginario di Hitchcock e dei suoi ricordi giovanili:\nSu pressione di Shaffer il regista accett\u00f2 anche alcuni luoghi della Londra moderna:\nScene eliminate.\nSecondo il produttore Laurent Bouzereau sono almeno 3 le scene eliminate dal montaggio finale e di cui si ha prova grazie al ritrovamento delle foto di scena.\nUna scena di sesso fra Blaney e Babs nella stanza d'albergo, le riprese di una donna che fugge seminuda di notte dall'appartamento di Rusk e un finale alternativo con Blaney che cena a casa dell'ispettore Oxford con la moglie. Le foto di scena sono presenti come contenuti extra nel DVD del film.\nEspedienti narrativi.\nLe donne.\nHitchcock rinuncia alle dive famose e bellissime (come Ingrid Bergman, Grace Kelly e Kim Novak) che avevano rappresentato l'ideale di donna perfetta e irraggiungibile. Con una scelta di discontinuit\u00e0 ricorre ad attrici di teatro che interpretano donne comuni e dimesse, fatta eccezione per Billie Whitelaw, nel ruolo sgradevole dell'aggressiva Hetty Porter, convinta della colpevolezza del protagonista. Ad una bellezza meno convenzionale Anna Massey, si contrappone una controfigura di bell'aspetto che la impersona in penombra mentre si alza dal letto, dopo una notte passata con il protagonista.\nIl cibo.\nIl cibo \u00e8 un tema centrale nel film e ad esso il regista sovrappone con umorismo nero quello del delitto.\nMacabro e comico, appetito e disgusto si mescolano.\nL'arma del delitto.\nIl semplice, quotidiano gesto di annodarsi la cravatta diventa un modo di uccidere: quotidianit\u00e0 e follia hanno confini labili:\n\"La cravatta \u00e8 l'arma del delitto ed \u00e8 il leitmotiv del film, come rivela anche il celebre, avvolgente movimento della macchina da presa che gira attorno alle vittime stringendole come in \u201cun nodo alla gola\u201d\".\nIl tema dello strangolamento ha sempre attratto Hitchcock ed \u00e8 presente in moltissimi suoi film.\nTemi caratteristici di Hitchcock.\nIl ritrovamento della donna assassinata nelle acque del Tamigi e l'atmosfera angosciosa di una Londra terrorizzata dal serial killer sono una precisa citazione del suo primo thriller \"Il pensionante\", e i critici cinematografici hanno sottolineato il percorso circolare di una carriera che si conclude con un ritorno alle origini.\nIn Frenzy compaiono tutti i temi caratteristici della produzione del regista:\nColore.\nUna gamma di tonalit\u00e0 brillanti per il Covent Garden e le sue merci colorate. Colori accesi caratterizzano anche alcuni personaggi, come il biondo dei capelli di Barry Foster - Bob Rusk o il rosso del tailleur di Anna Massey - Babs. \nUna dominante azzurro-viola per la scena notturna del viaggio del camion carico di patate.\nAccoglienza.\nIl film usc\u00ec nelle sale cinematografiche a New York il 21 giugno 1972. La stampa americana lo accolse con un coro di lodi unanimi. La stampa britannica espresse delle riserve per la violenza di alcune scene e per l'uso del nudo.\nAl Festival di Cannes il film fu proiettato fuori concorso e fu salutato dal pubblico con una prolungata ovazione.\nLa sola prima visione fece incassare negli Stati Uniti e in Canada 6 milioni di dollari, mentre complessivamente il film frutt\u00f2 un ricavo lordo di 16 milioni di dollari.\nSequenze famose.\nLa scena del tentato stupro e del successivo strangolamento di Brenda, ex moglie di Blaney, per la violenza ricorda l'assassinio di Marion Crane nel precedente \"Psyco\"; l'attrice che interpreta Brenda, Barbara Leigh-Hunt, \u00e8 oltretutto bionda, con un taglio di capelli simile a quello di Janet Leigh-Marion Crane. La scena \u00e8 descritta direttamente e nei dettagli, attraverso una serie di bruschi stacchi. Nei film precedenti l'atto dell'omicidio era solo stilizzato, accennato, metaforizzato. Ora una pi\u00f9 moderna concezione della libert\u00e0 di espressione artistica permette ad Hichcock di mostrare, come lui stesso dichiar\u00f2, \u201dun assassino al lavoro\u201d. Dieci anni prima ci\u00f2 non gli sarebbe stato possibile.\nIl secondo assassinio di Babs \u00e8 costruito per ellissi, in contrapposizione con il primo. Hitchcock ottiene il risultato voluto lavorando con la macchina da presa e con il sonoro.\n\u00ab\"Non so se l'hai capito, Babs, ma tu per me sei l'ideale come tipo di donna...\"\u00bb dice Rusk a Babs.\nDopo queste parole il regista toglie dalla colonna sonora ogni rumore e lascia un silenzio assoluto.\nLa macchina da presa, con una carrellata vertiginosa all'indietro, dal pianerottolo di fronte alla porta chiusa, scende gi\u00f9 per le scale ed esce fuori dal portone della casa. Qui c'\u00e8 il ritorno al sonoro con i rumori della strada che diventano sempre pi\u00f9 forti, fino a coprire qualsiasi grido della vittima.\nLa scena contiene la classica mescolanza di terrificante e comico.\nRusk si \u00e8 accorto che il fermacravatta con le sue iniziali \u00e8 rimasto nelle mani della vittima, nascosta in un sacco di patate e caricata su un camion in viaggio sulla Great North Road. Mentre il camion sobbalza e ondeggia, lui lotta in un macabro corpo a corpo con il cadavere.\nDal sacco aperto le patate ruzzolano sull'asfalto. Un viaggiatore avvisa l'autista, il quale ferma il camion, controlla e chiude meglio il rimorchio, senza tuttavia scoprire n\u00e9 il cadavere n\u00e9 l'assassino. Il regista costringe lo spettatore a vivere la suspense dalla parte dell'assassino e a percepire tutta l'ambiguit\u00e0 della situazione.\nLa sequenza si compone di 118 inquadrature separate, numerate a tavolino e successivamente montate secondo il rigoroso ordine indicato da Hitchcock.\nCameo del regista.\nIl film si apre con una panoramica sul Tamigi, dove poco lontano, dallo Strand, un politico sta tenendo un comizio sullo stato di pulizia del fiume. Per macabra ironia, affiora dalle acque il cadavere della prima vittima e fra i presenti - i quali non applaudono l'oratore - appare Alfred Hitchcock con la bombetta nera.\nCollegamenti ad altre pellicole.\nUn serial killer che uccide giovani donne strangolandole con una cravatta era gi\u00e0 apparso nel film noir del 1944 \"La follia di Barbabl\u00f9,\" diretto da Edgar G. Ulmer\".\"\nRiconoscimenti.\n1973 - Golden Globe"}
{"id": "109843", "revid": "8596", "url": "https://it.wikipedia.org/wiki?curid=109843", "title": "Family Plot", "text": ""}
{"id": "109845", "revid": "122417172", "url": "https://it.wikipedia.org/wiki?curid=109845", "title": "Alma Reville", "text": "Biografia.\nLa Reville e Hitchcock si sposarono a Londra il 2 dicembre 1926 ed ebbero una figlia, Patricia. Alma Reville lavor\u00f2 in parecchi film del marito, soprattutto come sceneggiatrice e aiuto regista, anche se il suo lavoro a volte non fu accreditato. Come attrice, nel 1918 aveva avuto il ruolo della moglie di Lloyd George in \"The Life Story of David Lloyd George\", un film biografico di Maurice Elvey a lungo ritenuto perduto e che \u00e8 stato ritrovato nel 1994. Appare anche in un piccolo ruolo in un film di Hitchcock del 1927, \"Il pensionante\", sia pure non accreditata."}
{"id": "109846", "revid": "767487", "url": "https://it.wikipedia.org/wiki?curid=109846", "title": "Processo unitario", "text": "Il processo unitario \u00e8 una parte del processo industriale dove avviene un'unitaria reazione di tipo esclusivamente chimico. Da non confondersi con il termine operazione unitaria, che corrisponde a una parte del processo industriale dove avviene una trasformazione unitaria di tipo esclusivamente fisico."}
{"id": "109849", "revid": "599013", "url": "https://it.wikipedia.org/wiki?curid=109849", "title": "Mcd", "text": ""}
{"id": "109852", "revid": "163662", "url": "https://it.wikipedia.org/wiki?curid=109852", "title": "Triangolo rettangolo", "text": "Il triangolo rettangolo \u00e8 un triangolo in cui l'angolo formato da due lati, detti cateti, \u00e8 retto, ovvero di 90\u00b0 (o radianti). Il lato opposto all'angolo retto si chiama ipotenusa. L'ipotenusa \u00e8 per il teorema di Pitagora uguale alla radice quadrata della somma dei quadrati dei cateti. \nIl triangolo rettangolo rappresenta un caso particolare di triangolo generico, per cui molte relazioni fondamentali si semplificano. Il caso pi\u00f9 particolare \u00e8 quello del triangolo rettangolo isoscele, caso per il quale \nAggiungendo a un triangolo rettangolo il triangolo ottenuto con la sua riflessione rispetto all'ipotenusa si ottiene un aquilone. Aggiungendogli il triangolo ottenuto sottoponendolo alla rotazione di \u03c0 intorno al punto medio dell'ipotenusa si ottiene il rettangolo per il quale l'ipotenusa \u00e8 diagonale principale.\nDal triangolo rettangolo isoscele con entrambe le costruzioni si ottiene il quadrato di lato formula_2.\nClassi di similitudine.\nOgni similitudine trasforma un triangolo rettangolo in un triangolo rettangolo. Le classi di similitudine dei triangoli rettangoli si possono quindi rappresentare fedelmente con i triangoli rettangoli aventi l'ipotenusa \"c\" di lunghezza 1 e il vertice opposto appartenente a una delle semicirconferenze aventi come diametro l'ipotenusa. La collezione delle classi di similitudine si pu\u00f2 parametrizzare con il rapporto \"a\"/\"b\" delle lunghezze dei cateti ovvero con uno dei due angoli non retti, ad esempio con l'angolo formula_15 relativo al vertice \"A\". Dalla trigonometria segue che:\nTriangoli rettangoli particolari.\nTriangolo rettangolo isoscele.\n\u00c8 chiamato anche Triangolo 90-45 per le ampiezze degli angoli che lo formano, invero \u00e8 composto da un angolo retto e due angoli da 45\u00b0. Per costruzione, il triangolo rettangolo isoscele \u00e8 la meta di un quadrato ed ha come ipotenusa la diagonale del quadrato e come cateti i suoi lati. Viene frequentemente rappresentato come un triangolo isoscele che ha come base l'ipotenusa. Ingloba le propriet\u00e0 dei triangoli rettangoli e dei triangoli isosceli infatti, rispettivamente:\nPer ci\u00f2, la caratteristica principale di questo triangolo \u00e8 che l'altezza \u00e8 congruente alla semi ipotenusa, cio\u00e8 formula_19. Inoltre ha i due cateti uguali e misurano formula_20.\nPunti notevoli.\nL'ortocentro di un triangolo rettangolo coincide con il vertice dell'angolo retto.\nIl circocentro \u00e8 il punto medio dell'ipotenusa.\nPer individuare il baricentro pu\u00f2 essere comodo riferire il triangolo ad una coppia di assi cartesiani ortogonali con l'origine nel vertice \"C\" relativo all'angolo retto, l'asse delle \"x\" contenente il lato \"a\" dalla parte delle ascisse positive e l'asse delle \"y\" contenente il lato \"b\". Scrivendo in tale riferimento le equazioni di due rette comprendenti due delle mediane e mettendole a sistema per trovarne l'intersezione si calcola che le coordinate del baricentro sono \"a\"/3 e \"b\"/3."}
{"id": "109853", "revid": "188116", "url": "https://it.wikipedia.org/wiki?curid=109853", "title": "Paracadutista", "text": "Un paracadutista \u00e8 una persona che pratica il paracadutismo, che sia cio\u00e8 abilitato a lanciarsi nel vuoto da altezze elevate con un paracadute.\nCol termine \"paracadutista\" in italiano si individua sia coloro che si lanciano per fini ludici (paracadutismo sportivo o estremo, B.A.S.E. jumping), sia i paracadutisti militari, cio\u00e8 gli appartenenti alle unit\u00e0 di fanteria, artiglieria, incursori etc (mentre in inglese il primo \u00e8 chiamato \"parachutist\" e il secondo \"Paratrooper\"). \nIl paracadutista militare.\nI par\u00e0 sono una particolare unit\u00e0 di molti eserciti addestrati al lancio dietro alle linee nemiche, al fine di compiere sia operazioni di aviossalto che operazioni di interdizione e sabotaggio.\nLa selezione e l'addestramento delle unit\u00e0 di paracadutisti sono solitamente pi\u00f9 rigorose di quelle di altre unit\u00e0 militari, ed il conseguimento dei segni distintivi di paracadutista militare (il \"brevetto\", le ali, il basco amaranto) sono solitamente considerati un forte indice di \"esprit de corps\" tra gli appartenenti a queste unit\u00e0."}
{"id": "109857", "revid": "212348", "url": "https://it.wikipedia.org/wiki?curid=109857", "title": "Triangolo equilatero", "text": "Nella geometria euclidea, un triangolo equilatero \u00e8 un triangolo avente i suoi tre lati congruenti tra loro. Si dimostra che i suoi angoli sono tutti congruenti e pari a 60\u00b0 = formula_1rad. Poich\u00e9 \u00e8 sia equilatero sia equiangolo \u00e8 il poligono regolare con tre lati.\nI triangoli equilateri sono particolari triangoli isosceli. Tutti i triangoli equilateri sono simili tra di loro: per caratterizzare metricamente un triangolo equilatero, ovvero per caratterizzare la classe dei triangoli equilateri nel piano ottenibili gli uni dagli altri mediante traslazioni e rotazioni, serve e basta un parametro estensivo; tipicamente si usa la lunghezza dei suoi lati. \nNei triangoli equilateri, le bisettrici, le mediane, le altezze e gli assi si sovrappongono cosicch\u00e9 lo stesso punto rappresenta l'ortocentro, il baricentro, l'incentro e il circocentro. \nIl gruppo delle simmetrie del \"triangolo equilatero\" \u00e8 costituito dall'identit\u00e0, dalle rotazioni intorno al suo centro di 120\u00b0 e di 240\u00b0 e dalle riflessioni rispetto alle bisettrici degli angoli. Tale gruppo \u00e8 isomorfo al gruppo simmetrico di 3 oggetti S3.\nCostruzione.\nCome mostra Euclide in Elementi I, 1 (\u00e8 la prima proposizione di tutta l'opera), il triangolo equilatero dato il lato AB si pu\u00f2 costruire con riga e compasso in questo modo:\nLa dimostrazione \u00e8 semplice: essendo, per definizione, tutti i punti della circonferenza equidistanti dal centro, il segmento AB \u00e8 congruente ad AC, e AB \u00e8 congruente a BC. Ma allora per la propriet\u00e0 transitiva della congruenza, AB = AC = BC e il triangolo \u00e8 equilatero.\nFormule.\nIndicando con formula_2 il lato del triangolo, con formula_3 il perimetro, con formula_4 l'area, con formula_5 la base e con formula_6 l'altezza si ha:\nCirconferenza inscritta e circoscritta.\nIl centro geometrico del triangolo \u00e8 il centro delle circonferenze inscritta e circoscritta al triangolo equilatero\nIl raggio della circonferenza circoscritta \u00e8 formula_15\nda cui formula_16\nIl raggio della circonferenza inscritta \u00e8 formula_17\nda cui formula_18\nL'area, noto R, \u00e8 formula_19"}
{"id": "109858", "revid": "158913", "url": "https://it.wikipedia.org/wiki?curid=109858", "title": "Sonata", "text": "La sonata (dal latino \"sonare\") \u00e8 una composizione eseguita da strumenti, in opposizione alla cantata (dal latino \"cantare\"), che sta a indicare un brano interpretato anche da voci.\nIl termine, pur nella sua vaghezza, si \u00e8 naturalmente evoluto attraverso la storia della musica, designando una variet\u00e0 di forme musicali precedenti all'era classica. Avr\u00e0 un'importanza sempre maggiore nel periodo classico, e all'inizio del XIX secolo veniva utilizzato per definire le pi\u00f9 diverse opere compositive, e poteva venire applicato alla maggior parte dei generi musicali, riducendo l'uso della fuga come metodo fondamentale di organizzazione, interpretazione e analisi della musica da concerto. Nel XX secolo la parola continu\u00f2 ad essere applicata alle opere strumentali, ma i principi formali enunciati e insegnati nel secolo precedente s'erano oramai indeboliti o allargati.\nL'uso della sonata.\nNel periodo barocco, il termine \"sonata\" si applicava a una variet\u00e0 di opere, comprendenti anche assoli per strumenti da tasto e per piccoli gruppi strumentali. Nel passaggio dal barocco al periodo classico, la sonata venne sottoposta a una modifica nell'utilizzo: dall'essere applicabile a svariati tipi di piccole opere strumentali pass\u00f2 ad essere pi\u00f9 specificatamente applicabile al genere della musica da camera, sia con strumenti solisti, che in coppia con il clavicembalo.\nSempre pi\u00f9, dopo il 1800, il termine si riferisce ad una forma musicale di larga diffusione, e in questo senso \u00e8 l'attuale significato generale in musicologia e analisi musicale.\nStrumentazione.\nNel periodo barocco, una sonata era pensata per uno o pi\u00f9 strumenti con basso continuo. Successivamente, la maggior parte delle opere designate come sonate vennero eseguite da uno strumento solista, principalmente uno strumento a tastiera, o da uno strumento solista unito a uno strumento a tastiera. Dall'inizio del XIX secolo, le opere venivano definite \"sonata\" se riconosciute avevano una certa particolare forma, anche se non etichettate (ad esempio dall'autore) come \"sonata\".\nNel periodo classico e anche successivamente, le sonate per pianoforte erano il genere pi\u00f9 comune di sonata, e seguivano le sonate per violino o violoncello e pianoforte. Sono state composte comunque anche sonate per strumenti diversi dalle tastiere, come anche per altre combinazioni di strumenti, e per altri strumenti e pianoforte.\nBreve storia dell'uso della sonata.\nLa sonata barocca.\nAl tempo di Arcangelo Corelli, due tipi polifonici di sonata erano gi\u00e0 ben definiti: la sonata da chiesa e la sonata da camera.\nLa sonata da chiesa, in genere per uno o due violino/violini e basso continuo, consisteva normalmente in una introduzione lenta, un allegro in forma fugata, un movimento lento cantabile e un finale allegro in una qualche forma binaria (musica)/forma binaria come a suggerire un'affinit\u00e0 con i brani danzabili delle suite (musica)/suites. Questo schema, comunque, non \u00e8 chiaramente definito, fino alle opere di Johann Sebastian Bach e Georg Friedrich H\u00e4ndel, quando divenne \"la sonata\" per eccellenza e persiste come tradizione nella musica italiana per violino fino ai primi del XIX secolo nelle opere di Boccherini.\nLa sonata da camera consisteva quasi interamente in pezzi danzabili stilizzati. Al tempo di Bach e H\u00e4ndel era, da un lato, diventata interamente un corpo separato dalla sonata ed era conosciuta come la \"suite\", la \"partita\", l\"'ordine\" o, nel caso avesse un preludio nella forma di un'opera francese, l'ouverture. D'altro canto, le caratteristiche delle sonate, da chiesa o da camera che fossero, erano liberamente interdipendenti. Anche Bach, che pure non ha usato queste definizioni, mantenne le due tipologie cos\u00ec distinte da poter essere riconosciute dallo stile e la forma. Di conseguenza, tra le sue sei sonate per violino solista, le numero 1, 3 e 5 sono sonate da chiesa, le numero 2, 4 e 6 sono chiamate partite, ma sono accettabili tra le sonate in quanto sonate da camera.\nIl termine \"sonata\" \u00e8 applicato anche alla serie di oltre 600 opere per clavicembalo solo (suonate anche al pianoforte) di Domenico Scarlatti. Questi pezzi sono formati di un solo movimento, comprendente due parti che sono comunque nello stesso tempo e usano lo stesso materiale tematico. Virtuosismi sono frequenti e questi brani vengono ammirati per la loro variet\u00e0 e inventiva.\nLe sonate di Pietro Domenico Paradisi sono opere melodiche e allungate di questo tipo con un grazioso e melodioso breve secondo movimento aggiunto. Il manoscritto su cui si basa l'edizione pi\u00f9 conosciuta delle opere di Scarlatti spesso mostra un accostamento similare di movimenti, pur se senza indicazioni definite di interconnessioni. Lo stile \u00e8 ancora presente nelle sonate dei classici successivi, ogni qualvolta un primo movimento ha una pulsione uniforme di rapido moto, come nella sonata per violino in FA di Mozart (Catalogo K\u00f6chel, numero 378) e in numerose tra le opere migliori di Muzio Clementi.\nLa sonata nell'era classica.\nIl notevole utilizzo della sonata nell'era classica sarebbe stato decisivo per questa forma musicale, tramutandola da semplice termine musicale all'essere considerata una forma fondamentale di organizzazione per opere su larga scala. Questa evoluzione prese, in ogni caso, 50 anni. Si applicher\u00e0 sia alla struttura dei movimenti (vedi Forma sonata e Storia della forma sonata), che all'\"impaginazione\" dei movimenti in un lavoro che ne abbia pi\u00f9 di uno. Nella transizione al periodo classico molti nomi designavano le opere con pi\u00f9 di un movimento, ad esempio \"divertimento\", \"serenata\" e \"partita\", e molti di questi sono ora raggruppati sotto il nome di \"sonata\".\nL'utilizzo di \"sonata\" come termine standard per queste opere \u00e8 databile agli anni settanta del XVIII secolo. Haydn etichetta la sua prima sonata per piano come tale nel 1771, dopo di cui il termine \"divertimento\" \u00e8 usato molto raramente con questa eccezione: \"sonata\" viene crescentemente applicato sia a un'opera per piano solista, o per piano e un altro strumento, spesso violino o violoncello. Fu sempre meno frequentemente applicato ad opere eseguite da pi\u00f9 di due strumenti: ad esempio \"terzetti per piano\" non vennero pi\u00f9 cos\u00ec spesso definiti \"sonate per piano, violino e violoncello\".\nInizialmente la struttura pi\u00f9 comune era:\nHaydn fece uso, verso gli anni novanta del Settecento, della sonata in due movimenti, oltre a quattro movimenti nel primo periodo classico, con un movimento danzabile inserito prima del movimento lento come nelle sonate n. 6 e n. 8 di Haydn stesso. Delle opere da lui definite sonate, divertimenti o partite, in Hob XIV, 7 sono divise in 2 movimenti, 35 lo sono in 3, e altre 4 sono composte di 4 parti: inoltre di svariate composizioni in 3 e 4 movimenti l'autenticit\u00e0 \u00e8 dubbiosa. Le sonate di Mozart sarebbero anch'esse principalmente composte di 3 movimenti, mentre compositori come Boccherini pubblicheranno sonate per piano e strumenti obbligati con un terzo movimento facoltativo (nel caso di Boccherini, si tratta di 28 sonate per violoncello).\nMa sempre pi\u00f9 opere strumentali venivano prodotte in 4, e non 3, movimenti, una pratica ascoltata la prima volta nei quartetti d'archi e nelle sinfonie, e che arriv\u00f2 alla sonata nelle prime opere di questo tipo di Beethoven. Ad ogni modo, le sonate in 2 o 3 movimenti continuarono ad essere composte durante l'era classica: l'opera 102 di Beethoven \u00e8 composta da una sonata in due movimenti in Do maggiore e un'altra in 3 movimenti in RE maggiore.\nLa struttura in 4 movimenti era a questo punto lo standard per i quartetti d'archi e definitivamente il tipo pi\u00f9 comune di sinfonia. La struttura quindi \u00e8:\nQuesta struttura in quattro movimenti fu presto considerata lo standard per le sonate, e le opere con strutture diverse vennero presto viste come eccezioni, ed etichettate come aventi movimenti \"omessi\" o \"extra\". L'uso sarebbe stato notato dai critici all'inizio dell'Ottocento e codificato ben presto dalla didattica musicale.\n\u00c8 difficile sorvolare sull'importanza della produzione di sonate di Beethoven, 32 per piano, oltre a quelle per violino o violoncello uniti al piano stesso, che formano un enorme corpo musicale che verr\u00e0, nei tempi a seguire, sentito sempre pi\u00f9 come essenziale per ogni strumentista che desideri diventare un \"maestro\".\nLa sonata nell'era romantica.\nAgli inizi del XIX secolo si cominciarono a fondare i conservatori musicali e a codificare la pratica dell'era classica. In questo contesto, l'uso corrente del termine sonata venne stabilito, sia in quanto forma di sonata sia nel senso in cui una sonata completa \u00e8 l'esempio definito di musica da concerto, con cui altre forme musicali vengono poste in relazione. Carl Czerny dichiar\u00f2 d'aver inventato l'idea di forma sonata, e i teorici della musica iniziarono a scrivere della sonata come un ideale di musica. Da questo punto in poi, la parola \"sonata\" in teoria musicale definisce sia la forma quanto particolari opere. Da qui i rimandi alla sinfonia come ad una \"sonata per orchestra\".\nTra i molti lavori descritti espressamente come sonate, i pi\u00f9 famosi composti in quest'epoca possono essere le sonata di Chopin (delle quali la pi\u00f9 famosa \u00e8 la n. 2), le sonate di Mendelssohn e le tre sonate di Robert Schumann e Franz Liszt, e pi\u00f9 tardi le sonate di Johannes Brahms e Sergei Rachmaninoff.\nLa definizione della forma sonata in questo periodo si venne a creare sia dalla pratica precedente che dalle opere di importanti compositori classici, particolarmente Haydn, Beethoven, Mozart, ma anche meno conosciuti come Clementi e il termine prese il significato di struttura delle opere di pi\u00f9 largo respiro. Dato che la parola divenne definitivamente attaccata ad un intero concetto di struttura musicale, le differenze nella pratica classica cominciarono ad essere viste nella stessa ottica, quindi con lo stesso bisogno d'essere classificate e spiegate. \u00c8 in questo periodo che le differenze tra le produzioni in 3 e 4 movimenti divengono soggetto di studi e discussioni, con la teoria prevalente che il concerto debba essere in 3 parti, e la sinfonia in 4, e che questa seconda struttura fosse superiore. Si definiva il concerto un'italianata, mentre la predominanza della forma in 4 movimenti si ascriveva a Haydn, ed era considerata tedesca.\nAd esempio, il critico J.V.V. Davison, nel suo \" Le opere di Chopin\" a pagina 7, scrisse (1843):\nL'importanza della sonata \u00e8 notevole anche nello scontro tra wagneriani e brahmsiani. Brahms rappresentava, per i suoi seguaci, l'adesione alla forma come era intesa, mentre Wagner e Liszt dichiarano d'aver rotto i suoi confini troppo arbitrari.\nErnest Newman scrisse, in \"Brahms e il serpente\":\nChe la sonata fosse veramente \"a suo agio\" solamente nello stile classico, e fosse un blocco al successivo sviluppo musicale \u00e8 stato detto svariate volte da compositori e musicologi, compreso Charles Rosen in tempi recenti. In questa visione la sonata non aveva bisogno d'essere descritta e spiegata nell'epoca di Haydn, Mozart e Beethoven, allo stesso modo in cui Bach \"sapeva\" cosa era una fuga e come comporne una, dove i compositori successivi erano legati da un senso della forma molto pi\u00f9 accademico che non era molto adatto alle modulazioni pi\u00f9 frequenti e pi\u00f9 rapide dell'era romantica.\nLa sonata dopo l'era romantica.\nQuesta forma musicale era strettamente legata, nell'era romantica, all'armonia tonale e alla pratica musicale. Anche prima della fine di queste abitudini, opere su larga scala sempre pi\u00f9 stavano deviando dalla struttura in 4 movimenti, considerata il modello per quasi un secolo, e la stessa struttura interna ai movimenti cominciava a modificarsi. L'idea di sonata e il termine stesso continuavano ad essere centrali nell'analisi musicologica, e ad essere di forte influenza sui compositori, sia per le grandi opere che nella musica da camera: il suo ruolo come forma di discussione musicale allargata ispirer\u00e0 personaggi come Hindemith, Prokofiev e Shostakovich a comporre con queste caratteristiche, e opere in questa struttura tradizionale continuarono ad essere composte e eseguite.\nLe sonate per piano di Scriabin partono dai modelli del tardo romanticismo, ma abbandonano progressivamente i simbolismi formali che venivano insegnati, e sono spesso composte come opere a movimento unico; ci si riferisce a Scriabin sovente come a un compositore sul confine tra la pratica romantica e quella moderna di sonata.\nPi\u00f9 oltre, Pierre Boulez comporr\u00e0 tre sonate nei primi anni cinquanta, che, mentre non sono tonali, ma nemmeno nella forma classica in 4 movimenti, erano intese come parte integrante di questo stile. Elliott Carter comincer\u00e0 la sua transizione da compositore neoclassico all'avanguardia con la sonata per violoncello.\nLa sonata in musicologia.\nL'idea di sonata.\nLe ricerche nella pratica e nel significato di forma, stile e struttura della sonata sono l'impulso di molte opere teoriche di Heinrich Schenker, Arnold Sch\u00f6nberg e Charles Rosen, tra gli altri, e la pedagogia della musica continua a riposare su una comprensione e applicazione di regole che quasi due secoli di evoluzione della pratica e della teoria hanno codificato.\nLo sviluppo dello stile classico e le sue norme di composizione forma le basi di molta della teoria musicale del XIX e XX secolo. Come forma, viene comparata alla fuga barocca, per il suo essere all'apice di una organizzazione formale, e generazioni di compositori, strumentisti e ascoltatori furono guidati dall'aver inteso la sonata come un'idea.\nSonate celebri.\nXX sec (inclusa la musica moderna) (circa 1910-2000).\nClaude Debussy"}
{"id": "109859", "revid": "289247", "url": "https://it.wikipedia.org/wiki?curid=109859", "title": "Brigata &quot;Folgore&quot;", "text": ""}
{"id": "109869", "revid": "104485", "url": "https://it.wikipedia.org/wiki?curid=109869", "title": "Hitler", "text": ""}
{"id": "109872", "revid": "1543377", "url": "https://it.wikipedia.org/wiki?curid=109872", "title": "Carnevale di Ronciglione", "text": "Il Carnevale di Ronciglione \u00e8 una manifestazione storica che si svolge ogni anno a Ronciglione (VT) ed \u00e8 considerato tra i pi\u00f9 antichi dell'Italia centrale e tra i 10 pi\u00f9 belli d'Italia.\nUn carnevale che nasce dalla derivazione del carnevale romano rinascimentale e barocco le cui origini vanno indietro nel tempo: sembra che risalga al 1538, quando papa Paolo III Farnese per festeggiare l\u2019investitura del figlio Pier Luigi Farnese a duca di Castro e Ronciglione concesse ai ronciglionesi tre giorni di bagordi, che a quanto pare la popolazione non disdegn\u00f2 affatto.\nLa manifestazione presenta diversi spettacoli legate alla storia del paese: dalle cavalcate degli Ussari ai \"Nasi Rossi\" e al grandioso \"Corso di Gala\". Il tutto si svolge nelle eleganti vie rinascimentali e barocche caratterizzate da splendidi palazzi e grandi piazze.\n\u00c8 il suono del \u201ccampanone\u201d, dai tetti del municipio, ad annunciare l\u2019inizio dei cinque giorni di pura follia da gioved\u00ec grasso con la consegna delle chiavi della citt\u00e0 a Re Carnevale fino al mercoled\u00ec delle ceneri, quando il paese torna lentamente alla normalit\u00e0.\nUna festa sentita da tutta la popolazione, durante la quale le vie si riempiono di luci, musiche, colori e sapori: maschere, bande folcloristiche, Ussari, carri allegorici, Nasi Rossi, la giornata del Carnevale Jotto, il rituale della morte di Re Carnevale con la fiaccolata finale e la partenza del globo aerostatico sono i protagonisti del carnevale. Vengono, inoltre, organizzati gli attesissimi veglioni presso il Palasport e nei ristoranti locali per far divertire grandi e piccini.\nImportante appuntamento dall'edizione 2018 \u00e8 la Carnival SoapBox Race, una parata tra vetture senza motore i cui conducenti rigorosamente in maschera competono sul miglior tempo e sull\u2019originalit\u00e0 sfrecciando per le vie del paese. Dopo questa sana e divertente \"gara\" inizia il Carnevale Jotto, ovvero la giornata gastronomica, durante la quale Polentari, Faciolari, Tripparoli, Fregnacciari e Frittellari rendono la piazza una grande e profumata sala da pranzo, dove assaggiare deliziosi piatti accompagnati da una buona dose di vino.\nFamosissimo il grandioso ed elegante Corso di Gala delle due domeniche di carnevale. Sono migliaia i ronciglionesi che ogni anno decidono di non mancare a questo secolare appuntamento sfilando con stupendi abiti sartoriali di fattura locale. Ad accompagnarli ci sono carri allegorici e bande folcloristiche, in primis la Banda Cittadina \u201cAlceo Cantiani\u201d, nata nel 1835 e diventata parte integrante della manifestazione. \u00c8 proprio la banda ronciglionese a suonare il noto Saltarello, amatissimo ballo di gruppo che coinvolge da anni e anni l'intera popolazione senza differenze di et\u00e0.\nNon si pu\u00f2, inoltre, perdere il Carnevale della Notte (sabato e marted\u00ec grasso), un'attrazione che attira sempre pi\u00f9 figuranti ma anche spettatori, pronti a sfidare il freddo delle serate invernali pur di godere di uno spettacolo ogni anno nuovo e unico. La manifestazione \u00e8 nata in maniera estemporanea dalla grande creativit\u00e0 e passione dei pi\u00f9 giovani, che in un clima di sana competizione inventano ogni anno maschere molto originali andando alla ricerca del \u201cnon visto\u201d.\nProtagonisti del carnevale sono gli Ussari: un gruppo di cavalieri, vestiti con costumi del XIX secolo, che si lancia in un'emozionante cavalcata per le vie del paese, rievocando il periodo del dominio francese. La leggenda narra che un capitano degli ussari francesi, di stanza a Ronciglione in difesa dello Stato Pontificio, innamoratosi di una bella dama, per pavoneggiarsi davanti ai suoi occhi sfil\u00f2 pi\u00f9 volte alla testa dei suoi dragoni, dando cos\u00ec origine alla tradizione.\nCarnevale non \u00e8 carnevale senza i dolci... tipici di questo periodo sono le castagnole fritte o al forno, i ravioli ripieni, le frappe e soprattutto le \u201cfregnacce\u201d, nome locale che indica una sorta di cr\u00eape riempita con zucchero e cannella, ricotta o pecorino, una delizia immancabile e irrinunciabile per tutta la popolazione ronciglionese.\nConfraternite.\nNasi Rossi.\nRappresentano gli adoratori di Bacco, una maschera che il luned\u00ec di carnevale d\u00e0 vita al rituale detto \"la pitalata\".\nCalano in gruppo sulla piazza come fossero un esercito con i loro \u201cpitali\u201d pieni di succulenti rigatoni e brandendo in aria minacciosi i loro forchettoni! Camicione bianco, berretto da notte e naso rosso, da oltre cento anni rappresentano l\u2019anima buontempona e godereccia dei ronciglionesi! Dopo l\u2019apertura delle \u201cPile di sugo\u201d, inizia la loro goliardica e temuta carica sulle note del loro famoso inno al vino\u2026 \u201cChe l\u2019acqua \u00e8 fatta pei perversi, il diluvio Io mostr\u00f2!\u201d\u2026Radunati in piazza, rincorrono gli spettatori per offrire sadicamente i loro gustosi maccheroni.\nUna societ\u00e0, questa, molto antica: l'anno di fondazione della societ\u00e0 dei Nasi Rossi \u00e8 il 1900 come si legge dal loro statuto.\nSembra che all'epoca due barbieri e due calzolai del luogo si ritrovarono in un'osteria del paese. Tra un bicchiere e l\u2019altro, uno di loro raccont\u00f2 che al mattino si era accorto di avere il naso completamente rosso. Dopo un attimo di esitazione si era ricordato che la sera prima, a causa del troppo vino rosso bevuto, aveva scolato per sbaglio i rigatoni nel vaso da notte (\"pitale\" in dialetto ronciglionese) per poi condirli con il sugo di carne e una manciata di pecorino... e meno male che la \"particolare\" scodella era pulita!!!\nPer ricordare questo ilare fatto, i quattro amici lo stesso giorno, proprio durante il carnevale, decisero di fondare la \u201cSociet\u00e0 dei Nasi Rossi\u201d fatta di bontemponi, mangiatori e bevitori.\nVenne cos\u00ec stabilito che, per essere ammessi nella Societ\u00e0, sarebbe bastato pagare un litro di vino e darsi da fare affinch\u00e9 il luned\u00ec di carnevale fosse interamente dedicato a loro: una giornata in cui avrebbero distribuito a tutti \u201cRigatoni al Pitale ben conditi con sugo di carne\u201d.\nCompagnia della Penitenza.\nNata nel 1986, questa confraternita ha il compito di preparare e accompagnare il funerale di Re Carnevale. Gli appartenenti a questa compagnia sfilano incappucciati il marted\u00ec grasso, per catturare e cacciare il \"Re Carnevale\", sono incappucciati proprio perch\u00e9 sono gli stessi che lo inviteranno nuovamente l'anno successivo. Ancora oggi Re Carnevale, che \u00e8 rappresentato da un pupazzo di cartapesta, viene portato in cielo da un coloratissimo globo aerostatico il marted\u00ec sera in piazza della Nave.\nOltre alla Compagnia della Penitenza il funerale \u00e8 accompagnato anche dalla Compagnia della Buona Morte, nata nel 2016: il suo compito \u00e8 trasportare materialmente il globo aerostatico.\nProgramma tradizionale.\nIl programma qui di seguito riportato \u00e8 quello tradizionale, ma bisogna considerare che di anno in anno pu\u00f2 subire delle variazioni negli orari e nei vari eventi inseriti."}
{"id": "109873", "revid": "125783722", "url": "https://it.wikipedia.org/wiki?curid=109873", "title": "Ivan Reitman", "text": "\u00c8 conosciuto soprattutto per aver diretto commedie di successo degli anni ottanta e novanta. Fra i suoi film \"Ghostbusters - Acchiappafantasmi\" ed i suoi sequel \"Ghostbusters II\" e \"\", \"Dave - Presidente per un giorno\" ed \"I gemelli\".\nBiografia.\nNato a Kom\u00e1rno, all'epoca in Cecoslovacchia e successivamente in Slovacchia, il 27 ottobre del 1946 da una famiglia ebraica, emigr\u00f2 in Canada nel 1951. Subito dopo il diploma dalla McMaster University, cominci\u00f2 a lavorare in numerosi film, tra i quali due diretti da David Cronenberg, \"Il demone sotto la pelle\" (1974), che \u00e8 da considerarsi il suo primo lungometraggio, e \"Rabid - Sete di sangue\" (1976).\nLa sua fortuna cominci\u00f2 quando produsse \"Animal House\" (1978) e l'anno seguente diresse \"Polpette\" (1979). Nei due decenni successivi, diresse e produsse \"Stripes - Un plotone di svitati\" (1981), \"Ghostbusters - Acchiappafantasmi\" (1984), \"I gemelli\" (1988), \"Ghostbusters II\" (1989), \"Un poliziotto alle elementari\" (1990), \"Dave - Presidente per un giorno\" (1993), \"Junior\" (1994), \"Due padri di troppo\" (1997), \"Sei giorni sette notti\" (1998) e \"Evolution\" (2001), \"Ghostbusters\" (2016) e \"\" (2021).\nDai primi anni novanta dirad\u00f2 i suoi impegni come regista, preferendo il ruolo di produttore e produttore esecutivo. Collabor\u00f2 al cartone animato \"Heavy Metal\" (1981), a \"\" (1983), \"Beethoven\" (1992) e \"Beethoven 2\" (1993), \"Space Jam\" (1996), e altri, con successi altalenanti. Nel 2005 avrebbe dovuto dirigere \"La Pantera Rosa\", prequel della celebre saga con Peter Sellers, ma da ultimo rinunci\u00f2. Nel 2006 diresse \"La mia super ex-ragazza\", con Uma Thurman e Luke Wilson.\nEra padre del regista Jason Reitman e dell'attrice e produttrice televisiva Catherine Reitman.\nReitman \u00e8 morto nel sonno il 12 febbraio 2022, nella sua casa di Montecito, all'et\u00e0 di 75 anni."}
{"id": "109875", "revid": "466539", "url": "https://it.wikipedia.org/wiki?curid=109875", "title": "Curia Hostilia", "text": "La Curia Hostilia era il pi\u00f9 antico luogo di riunione del Senato romano, costruito nel Comizio (nell'area del Foro) secondo la leggenda dal terzo re di Roma, Tullo Ostilio.\nDescrizione.\nEssendo un'area sacra agli auguri, era orientata sui punti cardinali, con un'aula rettangolare con il lato maggiore sull'asse nord-sud. Sempre nell'area del Comizio i senatori avevano a disposizione fin dalla prima et\u00e0 repubblicana anche la zona detta \"Senaculum\".\nPer la tradizione romana, Tarquinio il Superbo, dopo aver spintonato il re Servio Tullio fuori dalla Curia, lo scagli\u00f2 gi\u00f9 dalla scalinata dell'edificio stesso.\nManio Valerio Massimo Messalla vi fece dipingere un affresco che raffigurava la vittoria da lui conseguita ad Imera, in seguito alla quale gli era stato concesso il trionfo.\nL'edificio fu ampliato all'epoca di Silla (80 a.C.), quando il numero dei membri del Senato venne portato da 300 a 600.\nL'edificio della Curia venne in seguito distrutto da un incendio nel 52 a.C., durante il funerale di Publio Clodio Pulcro e venne ricostruito dal figli di Silla. All'epoca della costruzione del Foro di Cesare venne definitivamente demolita e al suo posto venne costruita una struttura pi\u00f9 imponente, la \"Curia Iulia\", che nella forma della ristrutturazioni successive \u00e8 sopravvissuta fino ad oggi. La Curia Hostilia oggi invece si trova sotto la chiesa dei Santi Luca e Martina.\nGalleria d'immagini.\nCuria Hostilia"}
{"id": "109877", "revid": "1745361", "url": "https://it.wikipedia.org/wiki?curid=109877", "title": "Virtus Bologna", "text": ""}
{"id": "109879", "revid": "74836817", "url": "https://it.wikipedia.org/wiki?curid=109879", "title": "Paracadutisti", "text": ""}
{"id": "109882", "revid": "21880", "url": "https://it.wikipedia.org/wiki?curid=109882", "title": "Azalea", "text": ""}
{"id": "109888", "revid": "363629", "url": "https://it.wikipedia.org/wiki?curid=109888", "title": "UNIA (sindacato)", "text": "UNIA \u00e8 un sindacato interprofessionale svizzero. \u00c8 attivo nel settore dell'industria, dell'artigianato, dell'edilizia e dei servizi privati. Unia rappresenta gli interessi di tutti i lavoratori e tutte le lavoratrici e offre ai suoi iscritti consulenza, protezione giuridica e altri servizi. Unia gestisce inoltre la pi\u00f9 grande cassa disoccupazione della Svizzera.\nAll'interno del mondo del lavoro, Unia vuole modificare il rapporto di forze a favore dei lavoratori. Unia riunisce oltre 200'000 lavoratrici e lavoratori e ha concluso 270 contratti collettivi di lavoro, a cui sono assoggettati oltre un milione di occupati in Svizzera. Il sindacato Unia \u00e8 anche attivo a livello politico e si batte per una societ\u00e0 sociale e giusta. Unia ha gi\u00e0 contribuito alla realizzazione di diverse iniziative e campagne in vista di importanti votazioni. Il sindacato partecipa inoltre attivamente a molte manifestazioni e mobilitazioni.\nStoria.\nUnia \u00e8 di gran lunga il pi\u00f9 grande sindacato svizzero. \u00c8 nato il 16 ottobre 2004 a Basilea dalla fusione del Sindacato Edilizia e Industria SEI, della Federazione dei Lavoratori del Metallo e dell'Orologeria FLMO, della Federazione dei Lavoratori del Commercio dei Trasporti e dell'Alimentazione FCTA, del sindacato ginevrino del settore terziario \"Actions\" e di \"unia\", anch'essa attiva nel terziario. E affiliato all'Unione sindacale svizzera (USS), la pi\u00f9 grande associazione mantello di sindacati in Svizzera.\nStruttura.\nIl sindacato Unia ha la forma giuridica di un'associazione. Gli organi dirigenti sono il Comitato centrale e il Comitato direttore. I suoi 200.000 associati sono ripartiti in 14 regioni con 45 sezioni e circa 110 segretariati locali e appartengono a seconda della professione ad uno dei quattro settori \"Edilizia\", \"Artigianato\", \"Industria\" o \"Terziario\". Inoltre, quattro gruppi d'interesse operano negli ambiti legati ai giovani, alle donne, alla migrazione e ai pensionati.\nLa cassa disoccupazione indipendente di Unia comprende 69 uffici di pagamento dislocati in tutta la Svizzera. Nel 2013, ha versato oltre un miliardo di franchi provenienti dall'assicurazione contro la disoccupazione della Confederazione."}
{"id": "109889", "revid": "253269", "url": "https://it.wikipedia.org/wiki?curid=109889", "title": "James Coburn", "text": "Alto e dallo sguardo sempre molto rilassato, sullo schermo Coburn si present\u00f2 spesso con una maschera minacciosa che gli permise di connotarsi come interprete di ruoli da duro, anche se, nella sua carriera, non disdegn\u00f2 di recitare in alcune commedie di carattere brillante. \u00c8 conosciuto al grande pubblico in particolare per aver interpretato la figura dell'agente Flint, antagonista statunitense del pi\u00f9 popolare agente segreto britannico James Bond, per il ruolo di Britt nel western \"I magnifici sette\" (1960) di John Sturges e per il ruolo del rivoluzionario irlandese John H. \"Sean\" Mallory nel film \"Gi\u00f9 la testa\" (1971), diretto da Sergio Leone.\nNel 1999 \u00e8 stato insignito dell'Oscar al miglior attore non protagonista per \"Affliction\", di Paul Schrader.\nBiografia.\nCoburn nacque a Laurel, nel Nebraska, il 31 agosto 1928, figlio di James Harrison Coburn II (1902\u20131975) e di sua moglie, Mylet S. Johnson; 1900\u20131984). Suo padre era di ascendenza scozzese-irlandese, mentre sua madre era immigrata dalla Svezia; i suoi genitori gestivano un garage d'auto che venne compromesso dalla Grande depressione. Coburn crebbe a Compton, in California, dove frequent\u00f2 il Compton Junior College.\nNel 1950 entr\u00f2 nell'esercito statunitense come autiere ed occasionalmente serv\u00ec anche come disc jockey nella radio dell'esercito in Texas. Dopo aver seguito corsi di recitazione alla University of Southern California ed aver frequentato in seguito la scuola drammatica di Stella Adler a New York, Coburn fece il suo debutto come attore teatrale. Tra il 1955 e il 1959 apparve anche in televisione, recitando in alcuni episodi di note serie televisive, quali \"Perry Mason\" e \"Bonanza\".\nNel 1959 esord\u00ec sul grande schermo quale co-protagonista nel western \"L'albero della vendetta\" di Budd Boetticher, mentre l'anno successivo ottenne un importante ruolo nel film \"I magnifici sette\" (1960) di John Sturges, distinguendosi per il suo fisico asciutto e agile e per l'abilit\u00e0 del suo personaggio nel lanciare il coltello. Con Steve McQueen e Charles Bronson, co-interpreti dello stesso film, nel 1963 Coburn partecip\u00f2 a \"La grande fuga\", diretto nuovamente da John Sturges, nei panni del prigioniero australiano Sedgewick. Nello stesso anno recit\u00f2 anche nel film di spionaggio \"Sciarada\" (1963), impersonando Tex, uno dei tre loschi avventurieri che minacciano la protagonista (Audrey Hepburn).\nCoburn raggiunse l'apice della popolarit\u00e0 con l'interpretazione di alcuni film che ebbero come protagonista l'agente Flint, una sorta di alter ego americano dell'analogo - e pi\u00f9 conosciuto - personaggio dell'agente segreto britannico James Bond, nato dalla penna di Ian Fleming. Tuttavia, tra le sue grandi interpretazioni, figurano, inoltre, altri film western, quali \"Gi\u00f9 la testa\" (1971) di Sergio Leone, \"Sierra Charriba\" (1965) e \"Pat Garrett e Billy Kid\" (1973) di Sam Peckinpah, \"Una ragione per vivere e una per morire\" (1972) di Tonino Valerii e \"La vecchia legge del West\" (1967) di William A. Graham, al pari di altri grandi film del cinema di guerra, come \"L'inferno \u00e8 per gli eroi\" (1962) di Don Siegel e \"La croce di ferro\" (1977) di Sam Peckinpah.\nUna curiosit\u00e0 relativa alla carriera di Coburn riguarda la richiesta di Sergio Leone, intorno alla met\u00e0 degli anni sessanta, di avere l'attore nel ruolo di protagonista del film \"Per un pugno di dollari\", ma Coburn, che ormai aveva raggiunto una buona notoriet\u00e0, aveva un \"cachet\" troppo alto per le disponibilit\u00e0 della produzione del primo \"spaghetti-western\" del regista romano, cosicch\u00e9 gli venne preferito Clint Eastwood, all'epoca semisconosciuto. Coburn, in ogni caso, lavor\u00f2, com'\u00e8 gi\u00e0 stato ribadito, con Leone pi\u00f9 tardi, nel film \"Gi\u00f9 la testa\" (1971), nei panni del dinamitardo irlandese John Mallory, al fianco di Rod Steiger.\nNel 1999, grazie alla sua interpretazione di Glen Whitehouse, vinse il premio Oscar al miglior attore non protagonista in \"Affliction\".\nVita privata.\nNel 1959 spos\u00f2 Beverly Kelly, da cui nel 1961 ebbe un figlio, James, anch'egli divenuto attore; nel 1979 divorzi\u00f2 dalla moglie e, in seguito, fu sentimentalmente legato alla cantante Lynsey de Paul, con cui scrisse le canzoni \"Melancholy Melon\" e \"Losin' the Blues for You\", appartenenti all'album \"Tigers and Fireflies\".\nNel 1993 si spos\u00f2 con l'attrice Paula O'Hara (1955-2004), con cui rimase fino alla morte, avvenuta il 18 novembre 2002, all'et\u00e0 di 74 anni, a causa di un arresto cardiaco: negli ultimi tempi si era ritirato per l'aggravarsi dell'artrite reumatoide, di cui soffriva dal 1979. Dopo la cremazione, le sue ceneri sono state interrate nel Westwood Village Memorial Park Cemetery a Los Angeles.\nLa passione per le auto.\nMolto nota era la passione che James Coburn nutriva per le auto, ereditata dal padre. Nel 1964 divenne proprietario di una Ferrari 250 Gt (telaio 2445GT) realizzata a Modena dalla Carrozzeria Sports Cars di Piero Drogo. L'auto successivamente pass\u00f2 di propriet\u00e0 al produttore cinematografico John Calley, presidente della Sony Pictures Entertainment.\nDoppiatori italiani.\nDa doppiatore \u00e8 sostituito da:"}
{"id": "109890", "revid": "363629", "url": "https://it.wikipedia.org/wiki?curid=109890", "title": "Federazione svizzera dei lavoratori del commercio, dei trasporti e dell'alimentazione", "text": "La Federazione svizzera dei lavoratori del commercio, dei trasporti e dell'alimentazione, FCTA, (in tedesco Gewerkschaft Verkauf Handel Transport Lebensmittel, VHTL, in francese F\u00e9d\u00e9ration du commerce, des transports et de l'alimentation, FCTA) \u00e8 stato un sindacato svizzero, attivo dal 1915 al 2004.\nStoria.\n\u00c8 nata nel 1915 dalla fusione della Federazione dei lavoratori dell'alimentazione e della Federazione dei lavoratori del commercio e dei trasporti.\nDurante il suo congresso nazionale del 15 ottobre 2004 a Basilea ne viene deciso lo scioglimento dopo un secolo di vita per confluire in UNIA, un nuovo grande sindacato fondato il giorno successivo.\nCaratteristiche.\nSindacato poco pronto alla mobilitazione e allo sciopero (preferiva infatti il boicottaggio, utilizzato per esempio nel 1896 e nel 1910 contro le birrerie), \u00e8 stato per\u00f2 firmatario di un gran numero di contratti collettivi di lavoro, conosciuti per l'alto livello qualitativo e l'ampia partecipazione della base nel lavoro sindacale."}
{"id": "109894", "revid": "729280", "url": "https://it.wikipedia.org/wiki?curid=109894", "title": "Natalia Ginzburg", "text": "Biografia.\nNatalia Levi nasce il 14 luglio del 1916 a Palermo, figlia di Giuseppe Levi, illustre scienziato triestino ebreo, e di Lidia Tanzi, milanese cattolica. Il padre \u00e8 professore universitario antifascista e insieme ai tre fratelli di lei sar\u00e0 imprigionato e processato con l'accusa di antifascismo. I genitori diedero a Natalia e i fratelli un'educazione atea.\nFormazione e attivit\u00e0 letteraria.\nNatalia trascorre l'infanzia e l'adolescenza a Torino. Della sua prima giovinezza racconta lei stessa in alcuni testi autobiografici pubblicati soprattutto in et\u00e0 avanzata, fra cui \"I baffi bianchi\" (in \"Mai devi domandarmi\", 1970). Compie gli studi elementari privatamente, trascorrendo quindi in solitudine la sua infanzia; sin dalla tenera et\u00e0 si dedica alla scrittura di poesie. Si iscrive poi al Liceo-Ginnasio Vittorio Alfieri, vivendo come un trauma il passaggio alla scuola pubblica. Gi\u00e0 nel periodo liceale si dedica alla stesura di racconti e testi brevi, primo fra tutti \"Un'assenza\" (la sua \u00abprima cosa seria\u00bb), poi pubblicato sulla rivista \"Letteratura\" negli anni Trenta. Abbandona invece la poesia; a tredici anni aveva fra l'altro spedito alcuni suoi componimenti a Benedetto Croce, che tuttavia aveva espresso un giudizio negativo su di essi.\nEsordisce nel 1933 con il suo primo racconto, \"I bambini\", pubblicato dalla rivista \"Solaria\", e nel 1938 sposa Leone Ginzburg, col cui cognome firmer\u00e0 in seguito tutte le proprie opere. Dalla loro unione nacquero due figli e una figlia: Carlo (Torino, 15 aprile 1939), che diverr\u00e0 un noto storico e saggista, Andrea (Torino, 9 aprile 1940 \u2013 Bologna, 4 marzo 2018) e Alessandra (Pizzoli, 20 marzo 1943).\nIn quegli anni stringe legami con i maggiori rappresentanti dell'antifascismo torinese e in particolare con gli intellettuali della casa editrice Einaudi della quale il marito, docente universitario di letteratura russa, era collaboratore dal 1933.\nNel 1940 segue il marito, inviato al confino per motivi politici e razziali, a Pizzoli in Abruzzo, dove rimane fino al 1943.\nNel 1942 scrive e pubblica, con lo pseudonimo di Alessandra Tornimparte, il primo romanzo, dal titolo \"La strada che va in citt\u00e0\", che verr\u00e0 ristampato nel 1945 con il nome dell'autrice.\nIn seguito alla morte del marito, torturato e ucciso nel febbraio del 1944 nel carcere romano di Regina Coeli, nell'ottobre dello stesso anno Natalia giunge a Roma, da poco liberata, e si impiega presso la sede capitolina della casa editrice Einaudi. Nell'autunno del 1945 si ristabilisce a Torino, dove nel frattempo sono rientrati anche i suoi genitori, i due figli e la figlia, che durante i mesi dell'occupazione tedesca si erano rifugiati in Toscana.\nNel 1947 esce il suo secondo romanzo \"\u00c8 stato cos\u00ec\" che vince il premio letterario \"Tempo\".\nIn quello stesso periodo, come ha rivelato Primo Levi a Ferdinando Camon in una lunga conversazione diventata un libro nel 1987 e poi lo stesso Giulio Einaudi in una intervista televisiva, d\u00e0 parere negativo alla pubblicazione di \"Se questo \u00e8 un uomo\". Il libro uscir\u00e0 con una piccola casa editrice, la De Silva di Franco Antonicelli, in 2500 copie, e solo nel 1958 verr\u00e0 riproposto da Einaudi diventando il grande classico che conosciamo.\nNel 1950 sposa l'anglista Gabriele Baldini, docente di letteratura inglese e direttore dell'Istituto Italiano di Cultura a Londra, con il quale concepir\u00e0 la figlia Susanna (4 settembre 1954 \u2013 15 luglio 2002) e il figlio Antonio (6 gennaio 1959 \u2013 3 marzo 1960), entrambi portatori di handicap.\nInizia per Natalia un periodo ricco in termini di produzione letteraria, che si rivela prevalentemente orientata sui temi della memoria e dell'indagine psicologica.\nNel 1952 pubblica \"Tutti i nostri ieri\"; nel 1957 il volume di racconti lunghi, \"Valentino\", che vince il premio Viareggio, e il romanzo \"Sagittario\"; nel 1961 \"Le voci della sera\" che, insieme al romanzo d'esordio, verr\u00e0 successivamente raccolto nel 1964 nel volume \"Cinque romanzi brevi\".\nNel 1962 esce la raccolta di racconti e saggi \"Le piccole virt\u00f9\", e nel 1963 Ginzburg vince il premio Strega con \"Lessico famigliare\", memoir che viene accolto da un forte consenso di critica e di pubblico.\nNel decennio successivo seguono, nella narrativa, i volumi \"Mai devi domandarmi\" del 1970 e \"Vita immaginaria\" del 1974.\nIn questo periodo Natalia Ginzburg \u00e8 anche collaboratrice assidua del \"Corriere della Sera\", che pubblica numerosi suoi elzeviri su argomenti di critica letteraria, cultura, teatro e spettacolo. Tra questi, una sua lettura critica, con uno sguardo al femminile, del film \"Sussurri e grida\" ottiene un forte riscontro nel panorama letterario e culturale nazionale, divenendo un punto di riferimento per la critica bergmaniana.\nNella successiva produzione la scrittrice, che si era rivelata anche fine traduttrice con \"La strada di Swann\" di Proust, ripropone in modo pi\u00f9 approfondito i temi del microcosmo familiare con il romanzo \"Caro Michele\" del 1973, il racconto \"Famiglia\" del 1977, il romanzo epistolare \"La citt\u00e0 e la casa\" del 1984, oltre al volume del 1983 \"La famiglia Manzoni\", visto in una prospettiva saggistica.\nNatalia Ginzburg \u00e8 stata inoltre autrice di commedie tra le quali \"Ti ho sposato per allegria\" del 1965 e \"Paese di mare\" del 1972.\nGli anni dell'attivismo politico.\n\u00c8 l'anno 1969 a costituire un punto di svolta nella vita della scrittrice, che ha 53 anni: muore il secondo marito e, mentre comincia in Italia, con la strage di piazza Fontana, il periodo cosiddetto della strategia della tensione, Ginzburg intensifica il proprio impegno dedicandosi sempre pi\u00f9 attivamente alla vita politica e culturale del Paese, in sintonia con la maggioranza degli intellettuali italiani militanti orientati verso posizioni di sinistra.\nNel 1971 sottoscrive, assieme a numerosi intellettuali, autori, artisti e registi, la \"lettera aperta a L'Espresso sul caso Pinelli\", documento attraverso cui si denunciano, riguardo alla morte di Giuseppe Pinelli, le presunte responsabilit\u00e0 dei funzionari di polizia della questura di Milano (con particolare riferimento al commissario Luigi Calabresi). Tale adesione verr\u00e0 pi\u00f9 volte ricordata dalla stampa in seguito al matrimonio della nipote della Ginzburg, Caterina, con Mario Calabresi, figlio del commissario nel frattempo assassinato. Nello stesso anno si unisce ai firmatari di un'autodenuncia di solidariet\u00e0 verso alcuni giornalisti di Lotta Continua accusati di istigazione alla violenza.\nNel 1976 partecipa alla campagna innocentista in favore di Fabrizio Panzieri e Alvaro Lojacono, i due militanti di Potere Operaio che saranno poi condannati per i reati a loro imputati (tra cui l'omicidio dello studente nazionalista greco Mikis Mantakas).\nNel 1983 viene eletta al Parlamento nelle liste del Partito Comunista Italiano.\nIl 25 marzo 1988 scrive per \"L'Unit\u00e0\" un articolo divenuto famoso, dal titolo: \"Quella croce rappresenta tutti\", difendendo la presenza del simbolo religioso nelle scuole e opponendosi alle contestazioni di quegli anni.\nMuore a Roma nelle prime ore dell'8 ottobre 1991. \u00c8 sepolta al Cimitero del Verano di Roma.\nLe sue opere al cinema e in televisione.\nDalla commedia \"Ti ho sposato per allegria\" (1967) Luciano Salce ha tratto un film con Giorgio Albertazzi, Monica Vitti, Maria Grazia Buccella e Italia Marchesini.\nDa \"Teresa\", invece, adattata da Michel Arnaud, il regista francese G\u00e9rard Vergez ha tratto nel 1970 un film con Suzanne Flon e Anne Doat.\nDal romanzo \"Caro Michele\", adattato da Suso Cecchi D'Amico e Tonino Guerra, Mario Monicelli ha tratto nel 1976 un film in cui recitavano Mariangela Melato, Delphine Seyrig e Aurore Cl\u00e9ment; lo scrittore Alfonso Gatto vi aveva la parte del padre di Michele.\nDal romanzo \"\u00c8 stato cos\u00ec\" nel 1977 \u00e8 stato tratto un film per la televisione in due puntate, diretto da Tomaso Sherman e interpretato da Stefania Casini, Stefano Satta Flores, Laura Belli e Antonella Lualdi.\nVanno infine menzionati i film \"La m\u00e8re\" (1995) della francese Caroline Bottaro e \"Las voces de la noche\" (2003) di Salvador Garc\u00eda Ruiz.\nIntitolazioni.\nMolte citt\u00e0 italiane e paesi hanno dedicato aree di circolazione a Natalia Levi Ginzburg: Roma, Lecce, Palermo, Prato, Torino, Modena, L'Aquila, Vibo Valentia, Ivrea (TO), Porzano (CO), Nonantola (MO), Carpi (MO), San Giovanni in Persiceto (BO), Castenaso (BO), Jesolo (VE), Santa Croce sull'Arno (PI), Cepagatti (PE), Guidonia (RM), Masseria Grande (LE).\nTorino, Bologna e Castel Maggiore (BO), Pizzoli (AQ) le hanno intitolato una biblioteca.\nNel 2014, in occasione del XXIII anniversario della sua morte, la citt\u00e0 di Torino ha posto sulla sua abitazione, al numero 11 di via Morgari, una lapide commemorativa, intitolandole, nel contempo, l'aiuola antistante, tra via Morgari e via Belfiore. Nel 2016, per il centenario della sua nascita, la citt\u00e0 di Palermo ha collocato una targa sulla sua casa natale, in via Libert\u00e0 101."}
{"id": "109897", "revid": "2193992", "url": "https://it.wikipedia.org/wiki?curid=109897", "title": "Gus Van Sant", "text": "Nato come artista visivo e cineasta indipendente, grazie al suo peculiare modo di raccontare i disagi dell'adolescenza ha saputo in seguito affermarsi anche ad Hollywood. \u00c8 stato nominato due volte come miglior regista all'Oscar, la prima per \"Will Hunting - Genio ribelle\" nel 1998 e la seconda per \"Milk\" nel 2009. Ha vinto la Palma d'oro e il premio per la miglior regia al Festival di Cannes 2003 per \"Elephant\" e il Premio del 60\u00ba anniversario al Festival di Cannes 2007 per \"Paranoid Park\".\nBiografia.\nFiglio di un commesso viaggiatore di remote origini olandesi (il cognome della famiglia paterna era, infatti, trascritto originariamente in \"Van Zandt\"), trascorre un'infanzia da girovago insieme al genitore. Ai tempi del college scopre la vocazione alla pittura, ma si avvicina anche al cinema, attratto dalle infinite possibilit\u00e0 offerte dalla pellicola. Accanto ai lavori su tela comincia anche a girare cortometraggi in Super 8.\nSi forma definitivamente alla scuola d'arte d'avanguardia Rhode Island School of Design, dove matura un interesse verso le tecniche del cinema sperimentale che non abbandoner\u00e0 mai definitivamente. Dopo il diploma, Van Sant realizza diversi cortometraggi in 16 mm, e successivamente si trasferisce a Hollywood, dove collabora ad un paio di film diretti da Ken Shapiro.\nDurante la sua permanenza a Los Angeles frequenta il mondo marginale degli aspiranti divi e della tossicodipendenza, ma ha comunque modo di sviluppare un lavoro personale, testimoniato ad esempio da \"Alice in Hollywood\" (1981), un mediometraggio in 16 mm. \u00c8 in questa fase che diventa un'icona dei registi indipendenti.\nCarriera.\nAnni '80 e inizio '90.\nNel 1985 esordisce alla regia di un lungometraggio con \"Mala Noche\", e nel 1989 dirige \"Drugstore Cowboy\" seguito da \"Belli e dannati\" (1991), considerato dai pi\u00f9 il suo capolavoro, che vede protagonisti Keanu Reeves e River Phoenix. A quest'ultimo sar\u00e0 dedicato il film successivo dopo la seconda fase di montaggio, \"Cowgirl - Il nuovo sesso\" (1993), tratto dal romanzo cult \"Il nuovo sesso: Cowgirl\", di Tom Robbins, che si avvale di un ricco cast e la giovanissima Uma Thurman nel ruolo della protagonista. Il film fu un insuccesso e Van Sant lo rimont\u00f2 e lo ripresent\u00f2 l'anno successivo senza per\u00f2 ottenere il successo sperato.\nPeriodo hollywoodiano.\nCon \"Da morire\" (1995), Van Sant chiude temporaneamente la fase indipendente e si trasferisce a Hollywood, dove girer\u00e0 uno dei suoi film pi\u00f9 noti, \"Will Hunting - Genio ribelle\" (1997), per il quale ricever\u00e0 una nomination all'Oscar come miglior regista. Il film fu un efficace esperimento nel quale vennero fuse le tipiche tecniche indie -cura dei particolari, uso aggiuntivo della steadycam, spiccato interesse per l'apparato figurativo/fotografico/scenografico- e le convenzionali regole del Cinema mainstream. Ebbe dunque un successo buonissimo, fruttando l'Oscar come attore non protagonista a Robin Williams, e l'Oscar per la sceneggiatura a Matt Damon e Ben Affleck.\nNel 1999 vince il Razzie Award al peggior regista dell'anno per il remake \"shot by shot\" \"Psycho\", seppure ammirato da alcuni critici per la sua originalit\u00e0: si tratta infatti del rifacimento dell'originale capolavoro di Hitchcock fotogramma per fotogramma, con l'unica aggiunta di una sequenza durante la cruciale scena della doccia, che vede protagonista Anne Heche. Tra gli altri interpreti Julianne Moore e Vince Vaughn. L'opera resta una delle meno amate nella filmografia di Van Sant, sebbene sia tuttora considerata come un notevole esperimento pop e sia stata in parte rivalutata dalla critica.\nContinua la sua carriera con \"Scoprendo Forrester\", con Sean Connery, nel quale pare riciclare le idee di \"Will Hunting - Genio ribelle.\"\nLa Trilogia della morte e gli anni recenti.\nRitorna al suo amato cinema indipendente nella prima met\u00e0 del 2000. Dirige \"Gerry\" (\"Gerry\") (2002), con Matt Damon e Casey Affleck, \"Elephant\" (\"Elephant\") (2003), considerato dai critici il suo capolavoro, interamente recitato da attori non professionisti, \"Last Days\" (\"Last Days\") (2005), con Michael Pitt e Asia Argento, sugli ultimi giorni di una rockstar ispirata a Kurt Cobain. Il trittico di opere si rivela personalissimo, noto come \"Trilogia della morte\". La cifra stilistica sperimentale ammaliante e languidamente tenebrosa di Van Sant \u00e8 definitivamente consolidata.\nCon \"Paranoid Park\", uscito nel 2007, il regista esplora il mondo degli skaters e della violenza giovanile nella societ\u00e0 americana. Il film descrive il percorso interiore, il flusso di coscienza di un sedicenne in preda ai sensi di colpa per l'omicidio involontario di un inserviente ferroviario. Con questo lavoro Van Sant ottiene un ottimo successo di critica ma un altrettanto insuccesso di pubblico.\nNel 2008 gira un cortometraggio inserito nel film collettivo \"8\" del 2008 prodotto in Francia. Si intitola \"Mansion on the Hill\", obiettivo 4: ridurre la mortalit\u00e0 infantile (Stati Uniti d'America).\nNel gennaio del 2009 viene candidato all'Oscar come miglior regista per \"Milk\", film biografico sulla vita di Harvey Milk, primo consigliere comunale apertamente gay assassinato nel 1978. Il film ottiene otto candidature all'Oscar e vince due statuette per il miglior attore protagonista e per la miglior sceneggiatura originale.\nNel 2011 dirige l'episodio pilota della serie TV \"Boss\", partecipando al progetto anche come produttore esecutivo. Sempre nel 2011 torna al cinema con \"L'amore che resta\" (\"Restless\"), struggente storia d'amore interpretata da Mia Wasikowska e dall'esordiente Henry Hopper. Girato a Portland (Oregon) e prodotto da Bryce Dallas Howard, Ron Howard e Brian Grazer, \"L'amore che resta\" (\"Restless\") \u00e8 stato scritto da Jason Lew. Del 2012 \u00e8 invece \"Promised Land\", sceneggiato e interpretato da Matt Damon e John Krasinski; inizialmente il film doveva essere il debutto alla regia di Matt Damon, ma a causa di alcuni problemi di pianificazione dovette rinunciare. Nel febbraio del 2012 la regia del film venne quindi affidata a Gus Van Sant.\nNel 2013 si presta come attore per Paul Schrader, in \"The Canyons\", dove interpreta il ruolo dello psicanalista del protagonista, mentre nel 2015 dirige \"La foresta dei sogni\", con protagonista Matthew McConaughey, presentato in concorso al Festival di Cannes 2015 e stroncato dalla quasi totalit\u00e0 della critica.\nVita privata e altri progetti.\nVan Sant \u00e8 dichiaratamente gay e molti dei suoi film propongono temi o personaggi omosessuali. Ha anche diretto vari clip musicali. Nel 1997, inoltre, ha scritto il suo unico libro, \"Pink\", ed ha inciso due album: Gus Van Sant e 18 Songs About Golf; inoltre ha pubblicato una gran raccolta dei suoi servizi fotografici.\nLa rivista \"Out\", nel 2010, lo pone al 43\u00ba posto nella lista dei 50 omosessuali dichiarati pi\u00f9 potenti d'America."}
{"id": "109898", "revid": "8596", "url": "https://it.wikipedia.org/wiki?curid=109898", "title": "Gus van Sant", "text": ""}
{"id": "109905", "revid": "552422", "url": "https://it.wikipedia.org/wiki?curid=109905", "title": "Edera terrestre", "text": ""}
{"id": "109908", "revid": "768068", "url": "https://it.wikipedia.org/wiki?curid=109908", "title": "Barbara Mertz", "text": "Biografia.\nBarbara Mertz nacque il 29 settembre 1927 a Canton, Illinois. Si \u00e8 laureata nel 1947 all'Universit\u00e0 di Chicago, dalla quale nel 1950 ha ottenuto un master ed un dottorato di ricerca in Egittologia nel 1952, dopo aver studiato con John A. Wilson. Ha scritto due libri sull'antico Egitto, ma soprattutto ha scritto numerosi romanzi.\nCon lo pseudonimo di Barbara Michaels ha scritto soprattutto gotici e thriller soprannaturali. Il suo editore ha scelto che l'autrice usasse uno pseudonimo per distinguere i romanzi dai suoi lavori accademici gi\u00e0 pubblicati sotto il nome di Barbara Mertz. Sotto lo pseudonimo di Elizabeth Peters, la Mertz ha pubblicato una serie di romanzi aventi per protagonista Amelia Peabody.\n\u00c8 stata membro del Consiglio di redazione di \"KMT\", Egypt Exploration Society e del Circolo James Henry Breasted dell'University of Chicago Oriental Institute.\nBarbara Mertz \u00e8 morta nella sua casa nel Maryland l'8 agosto 2013.\nVita privata.\nBarbara Louise Gross \u00e8 stata sposata con Richard Mertz, dal quale ha avuto due figli, Peter ed Elizabeth, e dal quale ha poi divorziato.\nOpere.\nRomanzi scritti con lo pseudonimo di Elizabeth Peters.\nRomanzi con Amelia Peabody.\naddizionale: \"\" (2003)"}
{"id": "109909", "revid": "1776051", "url": "https://it.wikipedia.org/wiki?curid=109909", "title": "Grindelwald", "text": "Grindelwald (toponimo tedesco) \u00e8 un comune svizzero di 3\u00a0775 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\n\u00c8 situato nell'Oberland bernese, ai piedi dell'Eiger nella valle della L\u00fctschine.\nStoria.\nIl nome Grindelwald . Nel XIX secolo la localit\u00e0 si specializz\u00f2 nel turismo alpino. e nel 1912 furono ultimati gli scavi della ferrovia della Jungfrau, che raggiunge la stazione Jungfraujoch a 3\u00a0454\u00a0m\u00a0s.l.m. di altitudine, ancora oggi la pi\u00f9 alta d'Europa. A partire dalla fine degli anni 1940 si svilupparono le stazioni sciistiche del First e del M\u00e4nnlichen e gli impianti di risalita furono adattati alle esigenze del nascente turismo sportivo; .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Grindelwald sono:\nEconomia.\nIl turismo rappresenta il principale introito economico. In inverno Grindelwald \u00e8 una rinomata stazione sciistica, mentre d'estate \u00e8 una meta conosciuta per l'alpinismo. Il paese richiama da pi\u00f9 di un secolo turisti provenienti da tutto il mondo per il panorama tipicamente alpino delle vette di Eiger, M\u00f6nch e Jungfrau; .\nInfrastrutture e trasporti.\nGrindelwald \u00e8 servito dall'omonima stazione, sulle ferrovie dell'Oberland bernese e Wengernalpbahn, ed \u00e8 collegato alla ferrovia della Jungfrau. . Attraverso una strada cantonale \u00e8 collegata a Interlaken, nodo autostradale.\nSono attivi seggiovie per il First (2\u00a0168\u00a0m\u00a0s.l.m., dal 1947), e il M\u00e4nnlichen (2\u00a0225\u00a0m\u00a0s.l.m., dal 1978) e autobus di linea .\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nGrindelwald ha ospitato, tra l'altro, numerose tappe della Coppa del Mondo di sci alpino, della Coppa del Mondo di freestyle e alcune edizioni dei Campionati europei di curling."}
{"id": "109910", "revid": "1776051", "url": "https://it.wikipedia.org/wiki?curid=109910", "title": "Guttannen", "text": "Guttannen (toponimo tedesco) \u00e8 un comune svizzero di 266 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\nGuttannen sorge nell'Oberland Bernese in prossimit\u00e0 del passo del Grimsel. Il fiume Aar nasce dai ghiacciai presenti nei dintorni. Sono presenti quattro laghi artificiali nel territorio comunale: Oberaarsee, Grimselsee, R\u00e4terichsbodensee e Gelmersee. Nella parte occidentale del territorio di Guttannen sono presenti alcune delle pi\u00f9 alte e famose montagne delle Alpi Bernesi, tra le quali il Finsteraarhorn (4\u00a0274\u00a0m\u00a0s.l.m.), lo Schreckhorn (4\u00a0078\u00a0m\u00a0s.l.m.) e il Lauteraarhorn (4\u00a0042\u00a0m\u00a0s.l.m.).\nGuttannen si estende per 200,7\u00a0km\u00b2, superficie superiore addirittura quella del Canton Appenzello Interno.\nOrigini del nome.\n. In lingua tedesca significa \"ai begli abeti\" e infatti nello stemma del comune \u00e8 raffigurato proprio un abete.\nStoria.\nIl paese \u00e8 citato per la prima volta nel 1377 come \"Guotontannon\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGuttannen \u00e8 servito dalla ferrovia Gelmerbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune ricadente all'interno dei confini del comune."}
{"id": "109911", "revid": "122957267", "url": "https://it.wikipedia.org/wiki?curid=109911", "title": "Meiringen", "text": "Meiringen (toponimo tedesco) \u00e8 un comune svizzero di 4\u00a0690 abitanti del Canton Berna, nella regione dell'Oberland (circondario di Interlaken-Oberhasli).\nStoria.\nMeiringen \u00e8 stato il capoluogo del distretto di Oberhasli fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Meiringen sono:\nEconomia.\nA partire dagli anni 1880 Meiringen si \u00e8 sviluppato come localit\u00e0 turistica e stazione sciistica.\nInfrastrutture e trasporti.\nMeiringen \u00e8 servito dall'omonima stazione sulle ferrovie del Br\u00fcnig e Meiringen-Innertkirchen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nMeiringen ha ospitato varie tappe della Coppa del Mondo di sci alpino e della Coppa del Mondo di freestyle."}
{"id": "109912", "revid": "148107", "url": "https://it.wikipedia.org/wiki?curid=109912", "title": "Teorema del resto", "text": "In algebra, il teorema del resto consente di determinare il resto di un polinomio intero formula_1 nella divisione per un binomio della forma formula_2 senza dover effettuare la divisione. Esso afferma che il resto di tale divisione \u00e8 uguale al valore che il polinomio assume per formula_3.\nDividendo un polinomio formula_1 per un polinomio formula_5, si ha una relazione del tipo:\ndove formula_7 \u00e8 un polinomio di grado minore di quello di formula_5. In particolare, se formula_9, la relazione diventa:\ndove formula_11 \u00e8 una costante numerica. Ponendo formula_3 si ottiene:\nquindi : formula_14 ossia ci\u00f2 che vogliamo dimostrare.\nTeorema di Ruffini.\nUn ovvio corollario del teorema del resto \u00e8 il teorema di Ruffini:\nIn questo modo diventa possibile determinare la divisibilit\u00e0 per un binomio formula_2 senza eseguire la divisione."}
{"id": "109913", "revid": "1699560", "url": "https://it.wikipedia.org/wiki?curid=109913", "title": "Fernando Rey", "text": "Biografia.\nInterprete conosciuto per la sua grande professionalit\u00e0, ebbe i suoi inizi nel mondo del cinema come doppiatore: diede voce in lingua spagnola ad attori come Tyrone Power e Laurence Olivier. La sua prima vera occasione di farsi notare come attore fu grazie al regista Rafael Gil, che lo diresse nel film \"Alba di sangue\" (1948). Sposato dal 1960 con l'attrice argentina Mabel Karr (le nozze furono celebrate a Citt\u00e0 del Messico), raggiunse il successo grazie all'incontro con Luis Bu\u00f1uel, con il quale gir\u00f2 quattro film.\nIl regista spagnolo gli assegn\u00f2 ruoli di uomo elegante e corrotto, intuendone la capacit\u00e0 di incarnare in modo magistrale i vizi della borghesia. All'apice della sua carriera, lavor\u00f2 con altri registi famosi, quali Orson Welles in \"Falstaff\" (1965), William Friedkin ne \"Il braccio violento della legge\" (1971), Robert Altman in \"Quintet\" (1979) e Stephen Frears in \"Vendetta\" (1984). Con il film \"Elisa, vita mia\" (1977) vinse al Festival di Cannes il premio come miglior attore. Rey interpret\u00f2 molti film anche in Italia, con registi del calibro di Franco Zeffirelli, Francesco Rosi, Lina Wertm\u00fcller, Sergio Corbucci e Mauro Bolognini.\nTra gli anni ottanta e gli anni novanta, fu premiato al Festival cinematografico di San Sebasti\u00e1n e ricevette la medaglia d'oro delle Arti Spagnole e dell'Accademia delle Scienze Cinematografiche. Fu anche presidente di questa Accademia dal 1992 fino alla morte, sopraggiunta per cancro mentre si trovava ricoverato in un ospedale di Madrid, nel 1994.\nDoppiatori italiani.\nDa doppiatore \u00e8 sostituito da:"}
{"id": "109914", "revid": "287204", "url": "https://it.wikipedia.org/wiki?curid=109914", "title": "Teorema di Ruffini", "text": ""}
{"id": "109916", "revid": "1776051", "url": "https://it.wikipedia.org/wiki?curid=109916", "title": "Schattenhalb", "text": "Schattenhalb (toponimo tedesco) \u00e8 un comune svizzero di 560 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\nNel territorio comunale si trovano le cascate Reichenbach formate dal fiume Aar.\nStoria.\nIl comune di Schattenhalb \u00e8 stato istituito nel 1834 con l'unione delle comunit\u00e0 (\"B\u00e4uert\") di Falchern, Geissholz, Lugen e Willigen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Schattenhalb sono:\nInfrastrutture e trasporti.\nSchattenhalb \u00e8 servito dalla funicolare delle cascate Reichenbach (Reichenbachfall-Bahn).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "109920", "revid": "1983214", "url": "https://it.wikipedia.org/wiki?curid=109920", "title": "Universit\u00e0 libera di Berlino", "text": "L'Universit\u00e0 libera di Berlino (in tedesco: \"Freie Universit\u00e4t Berlin\"), nota come FU Berlin, \u00e8 il pi\u00f9 grande ateneo di Berlino.\nStoria.\nL'universit\u00e0 libera di Berlino (abbreviato FU) \u00e8 per numero di studenti la pi\u00f9 grande delle quattro universit\u00e0 berlinesi.\nL'universit\u00e0 venne fondata il 4 dicembre 1948 per iniziativa di alcuni accademici berlinesi, guidati da Ernst Reuter. L'universit\u00e0 venne fondata come reazione alle restrizioni introdotte all'Universit\u00e0 Humboldt, che all'epoca era nel settore orientale della citt\u00e0. Inizialmente l'universit\u00e0 trov\u00f2 sede in un edificio in affitto. Grazie anche alla \"American Ford Foundation\" venne costruito l\"Henry-Ford-Bau\" (edificio Henry Ford), che ospita l'ufficio del rettore, l'auditorium e la biblioteca. L'edificio venne progettato da Franz Heinrich Sobotka e Gustav M\u00fcller e venne costruito tra il 1951 e il 1954 nel quartiere berlinese di Dahlem.\nFa parte delle nove universit\u00e0 tedesche registrate nel finanziamento e sostegno del programma di eccellenza.\nDopo aver ricevuto il premio della \"International Network University\" \u00e8 diventata una delle universit\u00e0 d'\u00e9lite tedesche."}
{"id": "109922", "revid": "2049922", "url": "https://it.wikipedia.org/wiki?curid=109922", "title": "Otto Skorzeny", "text": "Ufficiale delle forze armate della Germania nazista, acquist\u00f2 grande notoriet\u00e0 durante la seconda guerra mondiale per aver partecipato alla liberazione di Mussolini dalla sua prigionia del Gran Sasso d'Italia nel settembre 1943, con l'operazione Quercia.\nBiografia.\nNel 1930 ader\u00ec, ancora studente, al partito nazista austriaco e otto anni dopo fu favorevole all'annessione tra l'Austria e il Terzo Reich. In questo periodo si procur\u00f2 una ferita al volto durante un duello studentesco a Mensur e rimase deturpato.\nNel 1939 giunse a Berlino e cerc\u00f2 dapprima di entrare nella Luftwaffe. Essendo inidoneo, per ragioni d'et\u00e0, al servizio come pilota da caccia (ruolo a cui anelava), abbandon\u00f2 le velleit\u00e0 aeronautiche ed entr\u00f2 nelle Waffen-SS, inquadrato prima nella \"Panzer division Leibstandarte Adolf Hitler\", passando l'anno seguente alla divisione \"Das Reich\".\nAttivit\u00e0 bellica.\nScoppiata la seconda guerra mondiale, dopo avere combattuto nei Paesi Bassi e poi in Francia, nel 1941 fu trasferito sul fronte orientale, dal quale fu rimpatriato nel dicembre 1942.\nNei servizi segreti.\nNell'aprile del 1943 fu destinato all'ufficio VI (il \"Sicherheitsdienst\") dell'RSHA (\"Reichssicherheitshauptamt\", ovvero la \"Direzione generale per la sicurezza del Reich\"), ufficio addetto prevalentemente ad attivit\u00e0 di spionaggio e incursioni, con l'incarico di organizzare una piccola unit\u00e0 di commando (\"Friedenthaler Jagdverb\u00e4nde\") con il compito di sviluppare la condotta di azioni di guerra sul modello dei commando inglesi, e che quindi si doveva affiancare ai gi\u00e0 esistenti reparti \"Brandenburg\" dell\"'Abwehr\": le prime missioni in Medio Oriente ed in Russia, tuttavia, fallirono.\nLa liberazione di Mussolini.\nDopo il 25 luglio 1943 Skorzeny fu inviato in Italia da Himmler con l'incarico di coadiuvare il generale Kurt Student, cui Hitler aveva affidato l'incarico di condurre l'Operazione Eiche (ovvero di cercare il luogo in cui Mussolini era tenuto prigioniero e di liberarlo). I paracadutisti di Student dovevano effettuare l'incursione, mentre le SS di Skorzeny dovevano reperire le informazioni sul luogo di detenzione del prigioniero. Secondo il maggiore Harald-Otto Mors, responsabile dell'operazione sotto il comando di Student, Skorzeny non ebbe grande merito nella liberazione di Mussolini, dato che i suoi compiti di fatto si esaurirono nel momento in cui fu scoperta, appunto, la prigione del duce sul Gran Sasso. Ufficialmente egli infatti prese parte all'operazione (condotta il 12 settembre appunto da paracadutisti del \"Fallschirmj\u00e4ger-Lehrbataillon\"), come osservatore. Secondo un'altra visione dei fatti, invece, Skorzeny ebbe il merito della riuscita dell'operazione, poich\u00e9 ebbe l'idea di portare con s\u00e9 il generale di polizia Soleti che, facendosi riconoscere dai carabinieri e dai soldati che presidiavano l'albergo sul Gran Sasso e intimando loro di non sparare, consent\u00ec la liberazione del duce, che fu quindi incruenta.\nSkorzeny riusc\u00ec in effetti a presentarsi da Mussolini per annunciargli che, per ordine di Hitler, i tedeschi erano venuti a liberarlo senza affrontare alcuna reazione da parte degli italiani, totalmente disorientati dalla presenza del generale Soleti, alla cui vista lo stesso Mussolini, affacciatosi alla finestra, disse: \"\"Non sparate, non vedete che \u00e8 tutto in ordine? C'\u00e8 un generale italiano\".\nSi deve anche menzionare il fatto che Karl Radl, brillante ufficiale delle SS, ebbe un ruolo di primo piano nell'operazione Eiche. Nel 1955 Radl pubblic\u00f2 il libro \"Yo rescat\u00e9 a Mussolini\"\", dove per l'appunto dichiar\u00f2 che fu proprio lui il vero ideatore dell'inclusione del generale Soleti nella spedizione tedesca a Campo Imperatore per liberare Mussolini. Nella testimonianza di Soleti alcuni analisti hanno rilevato contraddizioni e discrepanze rispetto alla versione di Radl.\nAd ogni modo Skorzeny sfrutt\u00f2 al massimo l'occasione per autopromuoversi: insistette fino al punto delle minacce per salire sul leggero apparecchio Fieseler Storch (che in tedesco significa \"cicogna\" ed \u00e8 un velivolo da ricognizione pensato per appena due occupanti) che doveva condurre Mussolini all'aeroporto di Pratica di Mare e da l\u00ec in Germania; lo Storch corse un enorme rischio decollando da una breve discesa gravato dal peso del pilota, del corpulento Mussolini e del colosso Skorzeny (1,92 metri di altezza per 100 chili di peso circa). Ad ogni modo l'ufficiale delle SS fece in modo di essere presente in tutte le foto scattate al dittatore appena liberato e, grazie ad esse, la propaganda di G\u00f6bbels lo catapult\u00f2 in una massiccia campagna divulgativa, che lo rese il protagonista dell'operazione a danno del generale Student, comandante dei paracadutisti. Promosso al grado di \"SS-Sturmbannf\u00fchrer\" e decorato con la Croce di Cavaliere, a Skorzeny fu affidato il comando della sezione S (\"operazioni speciali\") del \"Sicherheitsdienst\".\nAltre operazioni di commando.\nNell'aprile del 1944 collabor\u00f2 con Himmler alla pianificazione dell'operazione, poi fallita, condotta dall'SS-Fallschirmj\u00e4ger-Bataillon 500 per la cattura di Tito. Egli pot\u00e9 mettersi di nuovo in luce a seguito del fallito attentato di von Stauffenberg a Hitler del 20 luglio 1944, quando organizz\u00f2 un'unit\u00e0 speciale delle SS che a Berlino inizi\u00f2 la repressione.\nIn ottobre, con un altro colpo di mano, prese come ostaggio a Budapest il figlio del reggente d'Ungheria, ammiraglio Horthy, e lo ricatt\u00f2 portandolo in Germania, impedendo cos\u00ec al reggente di siglare un accordo di armistizio con le forze sovietiche. Per questo successo, il 22 ottobre 1944, a Rastenburg, fu promosso \"SS-Obersturmbannf\u00fchrer\" e incaricato, nell'ambito dell'operazione \"Wacht am Rhein\" (l'Offensiva delle Ardenne), di occupare i ponti di Amay, Huy e Ardenne, sulla Mosa (Operazione Greif), con un'unit\u00e0 da lui stesso organizzata e diretta, la Panzerbrigade 150, che includeva nei suoi ranghi anche soldati tedeschi in uniforme americana reclutati tra coloro che sapevano parlare l'inglese con accento e slang da \"yankee\".\nLa cattura e il processo.\nFu catturato nel maggio del 1945 dagli americani, ma fu successivamente assolto da tutte le accuse (1947) per crimini di guerra. Il processo degli Alleati fondava l'accusa su di lui fondamentalmente sull'impiego illecito in guerra di uniformi nemiche durante l'Operazione Greif. La difesa si batt\u00e9 sulla liceit\u00e0 dell'utilizzo di uniformi del nemico per accostarsi a quest'ultimo, purch\u00e9 si butti via l'uniforme quando si inizino i combattimenti.\nA sostegno di ci\u00f2, si attest\u00f2 che la cosa era stata compiuta anche dagli Alleati: in Ungheria erano stati catturati ufficiali britannici con divise tedesche e non furono fucilati, e la stessa cosa avevano fatto gli americani ad Aquisgrana.\nSull'utilizzo di travestimenti e carte d'identit\u00e0 nemiche da parte degli americani testimoni\u00f2 al processo anche un ufficiale inglese, il comandante Forrest Yeo-Thomas, con un gesto cavalleresco raramente compiuto nel dopoguerra: un inglese veniva a testimoniare a favore di un tedesco, un ex-nemico, cosa che diede grande vivacit\u00e0 al processo e una tensione notevole a tutto il suo svolgimento. Thomas afferm\u00f2 infatti che gli inglesi avevano usato non solo travestimenti, ma anche distintivi nemici, armi nemiche, falsi documenti, tutto ad uno scopo: vincere la guerra e, parole testuali, \"fare fuori l'altro\".\nSkorzeny fu cos\u00ec assolto e, sebbene formalmente trattenuto in Austria, fugg\u00ec facilmente in Spagna, allora governata dal caudillo Francisco Franco, di cui Skorzeny era un sostenitore.\nL'attivit\u00e0 successiva al 1947.\nSi suppone che Skorzeny abbia avuto parte attiva nell'organizzare la fuga di ex soldati delle SS dalla Germania nell'ambito della cosiddetta organizzazione \"Die Spinne\" (\"Il ragno\"), simile per obiettivi all'organizzazione Odessa, ma ovviamente stante la segretezza dell'organizzazione medesima si conoscono in merito solo dati parziali. Ebbe inoltre rapporti con l'esoterista Savitri Devi per promuovere una rete internazionale neonazista.\nSecondo alcune testimonianze (tra cui quella di Adriano Monti, complice di Junio Valerio Borghese nel tentato golpe del 1970), sarebbe stato anche tra i promotori dell'Organizzazione Gehlen, una branca dei servizi segreti tedeschi durante la guerra, poi inserita tra le organizzazioni di intelligence fiancheggiatrici della CIA. Avrebbe fatto allo stesso Monti il nome di Giulio Andreotti come \"garante politico\" del colpo di Stato di Borghese.\nSecondo i giornalisti Dan Raviv, americano, e Yossi Melman, israeliano, Skorzeny venne assoldato dal Mossad, il servizio segreto israeliano, per rintracciare scienziati tedeschi ostili ad Israele, che si fidavano di lui, in cambio del suo depennamento dalla lista di criminali tedeschi redatta da Simon Wiesenthal. Secondo i due giornalisti, fu egli stesso l'esecutore di Heinz Krug, fornitore tedesco di armi al governo egiziano, durante l'Operazione Damocle del 1962.\nScrisse la sua autobiografia alla fine degli anni sessanta, intitolata \"Lebe Gefahrlich\". Usc\u00ec in Italia nel 1970 per le Edizioni del Borghese con il titolo \"Vivere pericolosamente\".\nMor\u00ec in Spagna il 5 luglio del 1975."}
{"id": "109923", "revid": "148107", "url": "https://it.wikipedia.org/wiki?curid=109923", "title": "Disequazione lineare", "text": "Una disequazione \u00e8 lineare se l'incognita formula_1 compare con un grado che al massimo \u00e8 1.. Essa pu\u00f2 essere intera o fratta: \u00e8 intera quando l'incognita compare solo al numeratore delle eventuali frazioni presenti; \u00e8 fratta se l'incognita compare anche, o solo, al denominatore:\nLe disequazioni lineari intere si risolvono come una qualsiasi disequazione intera, ossia applicando i principi di equivalenza, mentre una disequazione lineare fratta viene risolta seguendo le regole delle disequazioni fratte, ossia studiando il segno della frazione al variare di formula_1."}
{"id": "109929", "revid": "9", "url": "https://it.wikipedia.org/wiki?curid=109929", "title": "Eco-sostenibile", "text": ""}
{"id": "109930", "revid": "121994535", "url": "https://it.wikipedia.org/wiki?curid=109930", "title": "Corno (fiume Friuli-Venezia Giulia)", "text": "Corno (\"Cuar\" in friulano) \u00e8 un fiume della provincia di Udine.\nNasce nel comune di Gonars, fra i paesi di Mortegliano e Bicinicco. Sfocia nella laguna di Marano dopo essersi fuso pochi chilometri prima dell'immissione in mare con il fiume Ausa. I suoi affluenti principali sono, nell'ordine, le rogge Avenale, Corgnolizza e Zumello. Attraversa i comuni di Gonars, Porpetto, San Giorgio di Nogaro, Torviscosa e Grado.\nIl nome Corno di chiara origine celtica (i Celti bevevano nei corni), al tempo dei romani era denominato Anaxum (Plinio il Vecchio nel suo \"Naturalis Historia)\", derivato da un i. e. (\"id est\", cio\u00e8) * \"n -q s i-o s\" 'non lucente', 'nero'. \nAnticamente gi\u00e0 usato per il trasporto di merci, non ha mai perso questo utilizzo che si \u00e8 protratto fino ai giorni nostri lasciando attivo il porto di Portonogaro.\nAttorno al corso di questo fiume \u00e8 stato istituito il parco intercomunale del fiume Corno, e in particolare nei comuni di Gonars e Porpetto, \u00e8 stato istituito il sito d'interesse comunitario \"Paludi di Gonars\" comprendente al suo interno il biotopo \"Paludi del Corno\", area di 87 ettari nel quale \u00e8 al momento in corso il programma europeo \"Life Friuli Fens\", volto al ripristino di torbiere calcaree."}
{"id": "109931", "revid": "124097293", "url": "https://it.wikipedia.org/wiki?curid=109931", "title": "Panni", "text": "Panni (\"Pann\u0259\" in dialetto locale) \u00e8 un comune italiano di 720 abitanti della provincia di Foggia in Puglia.\nGeografia fisica.\nIl centro abitato di Panni \u00e8 situato sulla cima del monte Sario, a tra i monti della Daunia. Il territorio comunale \u00e8 racchiuso fra la valle del torrente Avella che fa da confine occidentale con il comune di Savignano Irpino e quella del torrente Iazzano confine orientale con il comune di Bovino. Sia l'Avella sia lo Iazzano sono affluenti di destra del fiume Cervaro che delimita a nord il territorio comunale, separandolo da quello di Montaguto. Il confine meridionale \u00e8 delimitato invece da alcuni aspri rilievi montuosi facenti capo al monte Crispignano.\nLa posizione collinare assicura un clima fresco anche d'estate, che rende Panni meta di villeggianti da tutta la Capitanata.\nOrigini del nome.\nNel tardo medioevo il borgo era citato come \"Pandi\" o \"Panda\". Le origini del toponimo sarebbero da riferirsi, per tradizione popolare, a quella del dio greco Pan, che compare anche nel vessillo del paese. Secondo alcuni potrebbe anche derivare dalla divinit\u00e0 sannitica dei raccolti Panda (\"Patana Pistia\"), che era imparentata con Cerere, se non addirittura la stessa divinit\u00e0. \u00c8 anche stata proposta la possibile derivazione dall'antroponimo germanico Pando, oppure dall'aggettivo latino \"pandus\" (curvo), da riferirsi a qualche elemento del paesaggio.\nStoria.\nSin da epoca preistorica (con ritrovamenti del paleolitico medio) la valle del Cervaro costituiva un passaggio obbligato attraverso la penisola italica fra l'Adriatico ed il Tirreno. La gola fra Bovino (\"Vibinum\") e Savignano Irpino (\"Sabinianum\") ne costituiva - da parte della popolazione autoctona - un punto critico di facile controllo nei confronti di invasori. Nel 109 d.C. l'imperatore Traiano promosse la costruzione, su un tracciato pi\u00f9 antico, della via consolare Traiana che collegava Benevento a Brindisi.\nIl primo testo di storia del paese \u00e8 \"Cenni storici sulla terra di Panni\" di Giuseppe Procaccini. Questo libro, sebbene datato, gi\u00e0 contiene in forma chiara molte delle notizie importanti per una ricostruzione storica davvero difficile, per un paese martoriato da rovinosi terremoti.\nSulle pareti esterne della chiesa madre Maria Ss. dell'Assunta sono presenti tracce di affreschi e graffiti che vanno dall'epoca romana tardo-repubblicana a quella paleocristiana (dal I sec a.C. al IV d.C.), come testimoniato da recenti scoperte .\nSebbene abitato almeno dall'epoca romana, i pi\u00f9 antichi documenti scritti sono stati trovati nell'Archivio di Stato di Foggia e nella Biblioteca Nazionale di Napoli e risalgono all'anno 1118.\nIn paese sono presenti poche ma importanti tracce di insediamento templare (XII-XIII secolo). Si tratta principalmente di decorazioni romaniche sui suoi portali, con la presenza di baphomet, grifoni e graffiti .\nFeudo dei Guevara, \u00e8 stato occupato dagli spagnoli fino all'Unit\u00e0 d'Italia, che vide il paese fra i grandi oppositori dei piemontesi . Pur terra di brigantaggio, sacrific\u00f2 numerosi suoi figli alla patria nelle due guerre mondiali, e sub\u00ec vari flussi migratori, principalmente verso le Americhe, come anche in Australia e Europa (XX secolo) e verso altre parti d'Italia (dal 1960 fino ai giorni nostri).\nAmpio spazio viene riservato alla musica; terra dell'antica \"zampogna di Pan\" , il paese ospita il complesso bandistico \"Gerardo Rainone che ne tramanda l'uso.\nSimboli.\nLo stemma del comune di Panni \u00e8 stato concesso con Decreto del presidente della Repubblica del 21 ottobre 2004.\nMonumenti e luoghi di interesse.\nArchitetture religiose.\nDedicata a Maria Santissima Assunta in Cielo, la Chiesa Madre costituisce il pi\u00f9 importante monumento pannese. La chiesa custodisce una statua in marmo bianco rinascimentale della Vergine Lauretana, un fonte battesimale pure in marmo bianco, due pale settecentesche, le statue dei santi e alcune pale di epoche pi\u00f9 recenti oltre alla cappella dell'Adorazione. Lungo la parete esterna del campanile sono presenti alcuni graffiti di epoca paleocristiana, mentre all'interno ve ne sono altri di epoca templare.\nLe altre chiese del paese sono quelle di San Vito e di San Pietro (detta del Purgatorio). A queste va aggiunta la modesta chiesetta del Calvario (\"la chiesa delle cinque croci\").\nNel territorio comunale di Panni sorge inoltre il santuario della Madonna del Bosco con annesso un monastero, risalente al 1503. Il complesso, ubicato alle falde del monte Crispignano, avrebbe accolto sant'Alfonso de Liguori nei suoi viaggi fra Campania e Puglia.\nArchitetture militari.\nNella parte alta del centro abitato si estende una passeggiata panoramica, detta 'Castello'. Lungo questo percorso pedonale sulla cresta del monte Sario, campeggiano i resti di una parete di una torre di guardia, costruita durante l'occupazione spagnola, degli inizi del Cinquecento (in dialetto locale detta \"Lu Zitomel\u00f2ne\"), entro cui \u00e8 intagliata una finestrella.\nArchitetture civili.\nAlcune fontane antiche intorno a Panni risalgono a numerosi secoli or sono, e presentano varie iscrizioni d'epoca medievale e rinascimentale (Fontana di Sant'Elia, Fontana di Mata, Fontana Vecchia, Fontana Nuova, Alambicco).\nInteressante \u00e8 anche il monumento ai caduti con una statua di bronzo della Vittoria che sostiene una fiamma, che ricorda nella forma l'americana statua della Libert\u00e0.\nInteressanti le chiavi d'arco dei portali, frutto delle capacit\u00e0 artistiche degli scalpellini pannesi, tramandatesi nei secoli.\nAree naturali.\nIl territorio comunale di Panni si estende fra due aree naturalistiche: il monte Crispignano, uno dei pi\u00f9 alti della Puglia, e la valle del Cervaro, ricca di verde e di acque.\nUna vasta area boschiva attrezzata si estende nei dintorni del santuario della Madonna del Bosco.\nSiti archeologici.\nAlcuni ritrovamenti archeologici (Monte Crispiniano, Valle dell'Avella, La Serra) nel territorio di Panni hanno restituito monili e monete del II secolo a.C., i resti di un tempietto e alcuni siti funerari del III secolo a.C. Di notevole rilievo lo scavo ricognitivo del sito de \"La Serra\".\nSociet\u00e0.\nLingue e dialetti.\nAccanto alla lingua italiana, nell'ambito del territorio comunale di Panni \u00e8 in uso il dialetto dauno-irpino.\nTradizioni e folclore.\nLe feste patronali si tengono il 26 e 27 agosto e sono dedicate ai due patroni: San Costanzo martire e la Madonna del Bosco. Di notevole rilievo \u00e8 poi la \"Festa della Spiga\" del 15 agosto.\nIstituzioni, enti e associazioni.\nHa sede a Panni un'unit\u00e0 pubblica di degenza territoriale, ove si effettua assistenza medica, infermieristica e riabilitativa.\nEconomia.\nL'economia locale \u00e8 basata sulle attivit\u00e0 agro-pastorali, sui prodotti tipici locali, sui servizi alla persona e agli anziani, con presenza di una struttura socio-sanitaria (con annesso poliambulatorio) e di una struttura di assistenza psichiatrica.\nIl settore turistico \u00e8 in fase di rilancio ed espansione; vi \u00e8 la possibilit\u00e0 di fare trekking lungo i percorsi, nonch\u00e9 di praticare parapendio e sport affini. Oltre alle consuete festivit\u00e0 comunali, ogni anno vi \u00e8 la Motocavalcata di Panni, un appuntamento molto seguito dagli appassionati di motocross e quad, grazie a diversi tracciati percorribili nell'agro di Panni, con pi\u00f9 livelli di difficolt\u00e0. Notevole anche la presenza del santuario della Madonna del Bosco, luogo secolare, immerso nel verde.\nInfrastrutture e trasporti.\nPanni \u00e8 collegata mediante una strada provinciale, la SP-121, alla strada statale 90 delle Puglie (7\u00a0km dal paese) che assicura i collegamenti con Foggia e con Ariano Irpino (in Campania).\nNei giorni lavorativi sono attive relazioni dirette con il capoluogo provinciale tramite autobus delle Ferrovie del Gargano.\nLa stazione ferroviaria di riferimento era quella di Montaguto-Panni, situata a 7\u00a0km dal centro abitato nella vallata sottostante, lungo la linea Napoli-Foggia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nL'A.S.D. Panni, fondata nel 2013, gioca da un anno in Terza Categoria campana. Le gare interne della squadra \"granata\" vengono disputate al \"San Costanzo\", l'unico campo sportivo del paese.\nNella stagione 2015/16 la squadra arriva seconda in classifica, partecipa ai play-off e vince, andando cos\u00ec in seconda divisione.\nPer la stagione 2019/2020 la societ\u00e0 risulta inattiva dai campionati FIGC.\nMotorclub.\nNel 2013-2014 venne fondata a Panni da un gruppo di appassionati di Motori il MotorPanni-MotoClub che ogni anno d\u00e0 vita alla Motocavalcata di Panni-Memorial Nicola Mottola\nLa manifestazione \u00e8 molto seguita da diversi appassionati di tutta Italia e viene svolta di consueto nella stagione autunnale. \nI tracciati hanno diverse difficolt\u00e0."}
{"id": "109933", "revid": "125437792", "url": "https://it.wikipedia.org/wiki?curid=109933", "title": "Jorge Luis Borges", "text": "Le opere di Borges hanno contribuito alla letteratura filosofica e al genere fantastico. Il critico \u00c1ngel Flores, primo ad utilizzare l'espressione \"realismo magico\" per definire quel genere che intende rispondere al realismo e al naturalismo dominante del XIX secolo, considera come inizio di tale movimento la pubblicazione del libro di Borges \"Storia universale dell'infamia\" (\"Historia universal de la infamia\").\n\u00c8 ritenuto uno dei pi\u00f9 importanti e influenti scrittori del XX secolo, ispirato tra gli altri da Macedonio Fern\u00e1ndez, Rafael Cansinos Assens, dalla letteratura inglese (Chesterton, Kipling, Stevenson, Wells, De Quincey, Shaw), da quella tedesca (Schopenhauer, Heine, Kafka) e dal taoismo. Narratore, poeta e saggista, \u00e8 famoso sia per i suoi racconti fantastici, nei quali ha saputo coniugare idee filosofiche e metafisiche con i classici temi del fantastico (quali: il doppio, le realt\u00e0 parallele del sogno, i libri misteriosi e magici, gli slittamenti temporali), sia per la sua pi\u00f9 ampia produzione poetica, dove, come afferma Claudio Magris, si manifesta \"l'incanto di un attimo in cui le cose sembra stiano per dirci il loro segreto\".\nOggi l'aggettivo \u00abborgesiano\u00bb definisce una concezione della vita come storia (\"fiction\"), come menzogna, come opera contraffatta spacciata per veritiera (come nelle sue famose recensioni di libri immaginari, o le biografie inventate), come fantasia o come reinvenzione della realt\u00e0.\nBiografia.\nL'infanzia e il soggiorno europeo.\nJorge Francisco Isidoro Luis Borges Acevedo nacque prematuro (all'ottavo mese di gravidanza) nella stessa casa di via Tucum\u00e1n 840 a Buenos Aires dove era gi\u00e0 nata sua madre. Figlio di Jorge Guillermo, avvocato e insegnante di psicologia - in lingua inglese - all\"'Instituto del Profesorado en Lenguas Vivas\" e di Leonor Acevedo Haedo. Pochi anni dopo, la famiglia si trasfer\u00ec nel quartiere Palermo, che diventer\u00e0 un luogo topico della sua opera. Il futuro scrittore - che sin da piccolo manifest\u00f2 i sintomi di quella cecit\u00e0 che nei Borges era ereditaria da ben 6 generazioni - venne educato in casa, oltre che dal padre e dalla nonna materna, da un'istitutrice inglese e si rivel\u00f2 ben presto un bambino precocissimo: a sette anni scrisse il suo primo racconto - \"La visiera fatal\" - e a nove tradusse il racconto di Oscar Wilde \"Il principe felice\" (pubblicato su \"El Pa\u00eds\" a firma di Jorge Borges: si ritenne che la traduzione fosse ovviamente del padre). Nel 1908 venne iscritto alla quarta classe elementare della scuola pubblica.\nNel 1914 si trasfer\u00ec con i genitori, la sorella Norah (nata nel 1901) e la nonna materna - quella paterna li raggiunse in seguito - a Ginevra, dove rest\u00f2 fino al 1918. Il soggiorno svizzero, durante il quale frequent\u00f2 il \"Coll\u00e8ge Calvin\" (rue Theodore de Beze, Ginevra, fondato da Giovanni Calvino nel 1559), fu un periodo di intensi studi (tra cui le lingue latina, francese e tedesca) e ampie letture di autori europei. Nel 1918, dopo la morte della nonna materna, si trasfer\u00ec con la famiglia dapprima a Lugano e, l'anno successivo, a Maiorca. Qui, prima di trasferirsi a Siviglia e poi a Madrid, scrisse i suoi primi due libri rimasti inediti: uno di poesie (\"Los ritmos rojos\" di celebrazione della rivoluzione russa) e uno di prose (\"Los naipes del tahur\", \"Le Carte del Baro\"). Nel 1919, durante il soggiorno a Siviglia, per la prima volta venne pubblicata, sul numero 37 della rivista \"Grecia\", una sua poesia, \"Himno del mar\" (\"Inno al Mare\").\nGli inizi della carriera letteraria.\nIl 24 gennaio 1921 fu pubblicato il primo numero della rivista letteraria spagnola Ultra, la quale, come appare evidente dal nome, era l'organo di diffusione del movimento ultraista. Tra i collaboratori pi\u00f9 noti si ricordano lo stesso Borges, Rafael Cansinos-Assens, Ram\u00f3n G\u00f3mez de la Serna e Guillermo de Torre che sposer\u00e0 nel 1928 Norah Borges.\nIl 4 marzo 1921 la famiglia Borges - composta dalla nonna paterna, Frances Haslam, che si era unita a Ginevra nel 1916; i genitori, Leonor Acevedo e Jorge Guillermo Borges e la sorella Norah Borges - si imbarc\u00f2 nel porto di Barcellona sulla nave (la \"Reina Victoria Eugenia\") che li avrebbe riportati a Buenos Aires.\nAl porto li aspettava Macedonio Fern\u00e1ndez, la cui amicizia Borges erediter\u00e0 dal padre. Una volta a Buenos Aires egli scrisse nella rivista \"Cosm\u00f3polis\", fond\u00f2 la rivista murale \"Prisma\" (della quale per\u00f2 furono pubblicati solo due numeri) e scrisse anche su \"Nosotros\", diretta da Alfredo Bianchi.\nNel 1922 egli and\u00f2 a trovare Leopoldo Lugones insieme a Eduardo Gonz\u00e1lez Lanuza, per consegnargli il secondo (e ultimo) numero di \"Prisma\". Fonda la prima serie della rivista \"Proa\" con Macedonio Fernandez e altri scrittori. Nell'agosto del 1924 seconda serie della rivista \"Proa\" con Ricardo G\u00fciraldes, autore di \"Don Segundo Sombra\", Alfredo Brand\u00e1n Caraffa e Pablo Rojas Paz.\nNel 1931 usc\u00ec il primo numero di \"Sur\", rivista fondata e diretta da Victoria Ocampo; in questo primo numero Borges collabor\u00f2 con un articolo dedicato al colonnello Ascasubi.\nNel 1923, il giorno prima del secondo viaggio in Svizzera, Borges pubblic\u00f2 il suo primo libro di poesie, \"Fervore di Buenos Aires\" (\"Fervor de Buenos Aires\"), in cui si prefigurava, come disse lo stesso Borges, tutta la sua opera successiva.\nFu un'edizione preparata in fretta e furia in cui erano presenti alcuni refusi ed era priva di prologo. Per la copertina sua sorella Norah realizz\u00f2 un'incisione, e ne furono stampate all'incirca trecento copie; le poche che ancora si conservano sono considerate dei tesori dai bibliofili: in alcune sono addirittura rinvenibili correzioni manoscritte realizzate dallo stesso Borges. L'unica copia appartenente alla Biblioteca Nazionale Argentina \u00e8 stata rubata nel 2000 insieme ad altre prime edizioni di Borges.\nPi\u00f9 tardi scrisse, tra le altre pubblicazioni, nella rivista \"Mart\u00edn Fierro\", una delle riviste chiave della storia della letteratura argentina della prima met\u00e0 del XX secolo.\nNonostante la sua formazione europeista, Borges rivendic\u00f2 con le tematiche trattate le sue radici argentine, e in particolare \"porte\u00f1as\" (cio\u00e8 di Buenos Aires), nelle opere come \"Fervore di Buenos Aires\" (1923), \"Luna di fronte\" (\"Luna de enfrente\") (1925) e \"Quaderno San Mart\u00edn\" (\"Cuaderno de San Mart\u00edn\") (1929).\nSebbene la poesia fosse uno dei fondamenti della sua opera letteraria, il saggio e la narrativa furono i generi che gli procurarono il riconoscimento internazionale.\nDotato di una vasta cultura, costru\u00ec un'opera di grande solidit\u00e0 intellettuale sull'andamento di una prosa precisa e austera, attraverso la quale pot\u00e9 manifestare un distacco talora ironico dalle cose del mondo, senza per questo rinunciare al suo delicato lirismo. Le sue strutture narrative alterano le forme convenzionali del tempo e dello spazio per creare altri mondi di grande contenuto simbolico, costruiti a partire da riflessi, inversioni, parallelismi. Gli scritti di Borges prendono spesso la forma di artifici o di potenti metafore con sfondo metafisico.\nTra i suoi amici di questo periodo si ricordano Jos\u00e9 Bianco, Adolfo Bioy Casares, Estela Canto e altri, soprattutto nel novero del circolo della rivista \"Sur\", fondata dalla sua amica Victoria Ocampo.\nLa maturit\u00e0.\nNel 1938 muore il padre, cieco da anni. Con l'aiuto del poeta Francisco Luis Bern\u00e1rdez, Jorge Luis ottenne un posto di aiuto catalogatore alla biblioteca municipale Miguel Can\u00e9 nel quartiere di Boedo. In questa biblioteca poco frequentata pot\u00e9 continuare la sua attivit\u00e0, cio\u00e8 a passare i giorni fra i libri, leggendo e scrivendo. La vigilia di Natale dello stesso anno, in seguito a una ferita alla testa, dovuta a un banale trauma in casa, va in setticemia e rischia la vita. Durante la convalescenza, per aver prova di esserne ancora in grado, scrive \"Pierre Menard, autor del Quijote\". Nel 1946 Juan Domingo Per\u00f3n venne eletto presidente, sconfiggendo cos\u00ec la Uni\u00f3n Democr\u00e1tica. Borges, che aveva appoggiato quest'ultima, manifest\u00f2 la sua avversione al nuovo governo, tanto che fu costretto ad abbandonare la sua posizione di bibliotecario.\nPer questo motivo egli dovette superare la sua timidezza e iniziare a tenere conferenze. Nel 1948 sua sorella Norah e sua madre vennero incarcerate, accusate di aver dato scandalo nella loro vita pubblica. Norah Borges (e la sua amica Adela Grondona) vennero portate al carcere femminile del Buon Pastore, mentre a Leonor Acevedo furono concessi gli arresti domiciliari vista l'et\u00e0 avanzata.\nNel 1950 Borges venne eletto presidente della Sociedad Argentina de Autores e, un anno dopo, usc\u00ec in Messico \"Antiguas Literaturas Germ\u00e1nicas\" (\"Brume, dei, eroi\"), scritto in collaborazione con Delia Ingenieros.\nIn seguito alla \"Revoluci\u00f3n Libertadora\" che depose Per\u00f3n, Borges fu nominato direttore della Biblioteca Nazionale Argentina, incarico che ricopr\u00ec dal 1955 fino alle sue dimissioni del 1973, dovute al ritorno al potere proprio di Per\u00f3n. Lo stesso anno fu eletto membro dell'Accademia argentina delle Lettere.\nNel 1956 divenne professore di letteratura inglese all'Universit\u00e0 di Buenos Aires e presidente dell'Associazione degli Scrittori argentini. In questo periodo egli fu molto criticato per la sua adesione al nuovo governo, soprattutto da Ezequiel Mart\u00ednez Estrada e da Ernesto Sabato. Con quest'ultimo le diatribe proseguirono fino al 1975.\nDagli anni '40, la malattia agli occhi ereditata dal padre, la retinite pigmentosa, unita alla forte miopia di cui gi\u00e0 soffriva, peggior\u00f2 rapidamente e gli provoc\u00f2 una progressiva ipovisione, e Borges divenne completamente cieco alla fine degli anni '60. Questo non rallent\u00f2 tuttavia la sua creativit\u00e0 letteraria e il suo ritmo di lavoro.\nBorges ricevette una gran quantit\u00e0 di riconoscimenti. Tra i pi\u00f9 importanti: il \"Premio Nazionale di Letteratura\" (1957), il \"Premio Internazionale degli editori\" (1961), il premio \"Formentor\" insieme a Samuel Beckett (1969), il \"Premio Miguel de Cervantes\" insieme a Gerardo Diego (1979) e il \"Premio Balzan\" (1980) per la filologia, linguistica e critica letteraria. Tre anni pi\u00f9 tardi il governo spagnolo gli concesse la \"Grand Croce\" dell'Ordine civile di Alfonso X il Saggio.\nNel 1967, dopo la fine della ventennale relazione sentimentale e intellettuale con la scrittrice e traduttrice Estela Canto (iniziata nel 1944) spos\u00f2 Elsa Helena Astete Mill\u00e1n, ma la coppia divorzi\u00f2 dopo soli tre anni, nel 1970.\nBorges e il Premio Nobel.\nNonostante il suo enorme prestigio intellettuale e il riconoscimento universale raggiunto dalla sua opera, Borges non fu mai insignito del premio Nobel per la letteratura. Si \u00e8 sempre ritenuto che la commissione del Premio non abbia mai preso in considerazione l'autore argentino, tuttavia, da alcuni atti recentemente desecretati, si scopre che nel 1967 Borges fu vicino alla vittoria del Nobel, arrivando insieme a Graham Greene sul podio degli autori che contesero l'ambito traguardo col poeta guatemalteco Miguel \u00c1ngel Asturias.\nGli ultimi anni.\nNel 1973, prima della nuova vittoria del peronismo, Borges continu\u00f2 a ricordare il primo governo di Per\u00f3n come \"gli anni dell'obbrobrio\". Nel 1975 mor\u00ec sua madre, a novantanove anni. A partire da questo momento Borges effettu\u00f2 i suoi viaggi insieme a Mar\u00eda Kodama, una sua ex-alunna, divenuta sua segretaria e infine, a poche settimane dalla morte, sua seconda moglie, sposata per procura in Uruguay.\nMor\u00ec il 14 giugno 1986, a 86 anni, nella citt\u00e0 di Ginevra (Svizzera), dove periodicamente si recava per curarsi agli occhi, in seguito a un cancro al fegato.\nCome da lui disposto, i suoi resti riposano al cimitero di Plainpalais (nella parte sud di Ginevra) sotto una lapide grezza di color bianco. Sulla parte superiore si legge semplicemente \"Jorge Luis Borges\"; pi\u00f9 in basso \u00e8 scritta in inglese antico la frase \"And ne forhtedon na\" (\"Giammai con timore\"), proveniente dal poema epico del X secolo \"La battaglia di Maldon\", insieme a un'incisione circolare raffigurante sette guerrieri che, impugnati gli scudi e sfoderate le spade, si gettano in combattimento e quindi verso la morte. Sotto sono incise una piccola croce del Galles e le date \"1899/1986\". \nDietro la lapide sono riportati due versi della Saga dei V\u00f6lsungar (XIII secolo): \"Hann tekr sverthit Gram okk / legger i methal theira bert\" (\"Egli prese la sua spada, Gram, e pose il nudo metallo tra i due\"), al di sotto dei quali \u00e8 raffigurato un \"drakkar\" vichingo. Pi\u00f9 in basso compare la scritta \"De Ulrica a Javier Otalora\".\nInfluenza nella cultura moderna.\nBorges ha lasciato la sua grande eredit\u00e0 in tutti i campi della cultura moderna, persino in quella pop, e molti sono gli scrittori che si sono ispirati alle sue opere.\nTra questi ci sono scrittori come Julio Cort\u00e1zar, Italo Calvino, Osvaldo Soriano, Umberto Eco, Leonardo Sciascia, John Barth, Philip K. Dick, Gene Wolfe, Paul Auster, Roberto Bola\u00f1o, Zoran \u017divkovi\u0107, e Carmelo Bene.\nInoltre Borges ha influenzato anche autori di fumetti come Alan Moore e Grant Morrison (che lo cita indirettamente in un episodio della Doom Patrol), cantautori come Francesco Guccini, Roberto Vecchioni (\"Il miracolo segreto\", ispirato all'omonimo racconto di Borges), Giorgio Gaber (\"Io se fossi Dio\", col riferimento alla \"superstizione della democrazia\") ed Elvis Costello, e artisti come Luigi Serafini, autore del Codex Seraphinianus. Egli, come lo stesso filosofo francese afferma nella prima prefazione del testo, ispir\u00f2 anche Le parole e le cose, uno dei pi\u00f9 grandi capolavori di Michel Foucault.\nUmberto Eco, nel romanzo \"Il nome della rosa\" d\u00e0 il nome di \"Jorge da Burgos\" a uno dei personaggi, bibliotecario cieco, chiarendo poi (nelle \"postille\") che il nome va riferito esplicitamente a Borges.\nOrientamento politico.\nBorges si pu\u00f2 considerare un liberal-conservatore, ma per certi versi anche progressista e non reazionario, al contempo diffidente nei confronti della democrazia di massa in quanto \"\u00ababuso delle statistiche\u00bb\" contro l'individuo. Nel racconto \"L'Altro\" parla di \"\u00absuperstizione della democrazia\u00bb\", che lo porta ad una posizione di elitismo. Egli era ostile anche al capitalismo sfrenato, e contemporaneamente al comunismo (sebbene nel 1917 avesse celebrato la rivoluzione d'ottobre), al fascismo e alle dittature (nota la sua avversione, negli anni '30, per il filofascismo e l'antisemitismo della Lega Repubblicana, un partito fondato da Leopoldo Lugones), secondo lui forme di demagogia. Critic\u00f2 il nazismo in alcune opere, simpatizzando con gli ebrei perseguitati (a volte affermando di essere di origine ebraica lui stesso), come ne \"Il miracolo segreto\", presente nella raccolta \"Finzioni\" del 1944, con protagonista un immaginario scrittore ebreo che viene fucilato dai tedeschi occupanti a Praga. Talvolta si defin\u00ec anche anarchico.\nDegno di nota il suo rapporto, buono per la parte culturale, conflittuale in politica, con un altro grande scrittore sudamericano del XX secolo, Gabriel Garc\u00eda M\u00e1rquez, amico e sostenitore di Fidel Castro. Borges descrisse se stesso nel 1960 come un aderente al liberalismo classico, nonch\u00e9 un convinto anticomunista (motivo di disputa, talvolta, con la compagna Estela Canto, che era comunista), antifascista e anti-peronista.\nNonostante fosse il favorito d'obbligo di ogni edizione del Premio Nobel per la letteratura dagli anni cinquanta in poi, l'Accademia di Stoccolma non lo premi\u00f2 mai, preferendogli a volte autori meno conosciuti e popolari. Secondo insistenti voci la ragione andava cercata nelle idee politiche del grande scrittore che, senza mai essere un attivista (si iscrisse soltanto nel 1960, e con intento dichiaratamente \"donchisciottesco\", al Partito Democratico Nazionale, noto anche come \"Partito Conservatore\", che dopo la fine della coalizione denominata Concordancia aveva per\u00f2 ormai perso ogni centralit\u00e0), veniva apparentato al conservatorismo e alla destra. Secondo altri la ragione erano le critiche al poeta Artur Lundkvist, membro dell'Accademia. Non gli perdonarono le idee tradizionali, filo-occidentali (seppur amante dell'Oriente), e l'atteggiamento cosmopolita, refrattario al folklore (ma non alla madrepatria) e alle forzature moderniste. Tuttavia non era un nazionalista: in un'intervista concessa al giornalista italiano Toni Capuozzo, Borges afferma che il nazionalismo \u00ab\u00e8 un male\u00bb e l'Argentina \u00abun'invenzione\u00bb.\nDal punto di vista spirituale, Borges era agnostico (sovente si definiva ateo), ma sensibile alle varie suggestioni delle tradizioni religiose (in punto di morte volle parlare con un sacerdote cattolico, pur non convertendosi), che per\u00f2 non influenzano la visione politica, ma solo quella letteraria. Questa indifferenza si ritrova per\u00f2 spesso anche nella maggior parte della vita dello scrittore, in rapporto alla politica e ai problemi dell'attualit\u00e0, e gli \u00e8 costata molte critiche.\nEgli disse che \nBorges e il peronismo.\nNotoria \u00e8 la sua antipatia viscerale per Juan Domingo Per\u00f3n e il suo movimento, il Partito Giustizialista del quale vide subito le radici fasciste, al cui regime (periodo da lui chiamato \"gli anni dell'obbrobrio\") si devono anche l'incarcerazione della madre e della sorella, nonch\u00e9 il temporaneo licenziamento di Borges dalla Biblioteca Nazionale. Diverse tappe della sua carriera pubblica sono segnate dal conflitto col peronismo. Alcune di queste:\nIl rapporto con la dittatura militare.\nSalut\u00f2 il governo militare argentino con apprezzamenti, per aver deposto nel 1976 i peronisti e il loro governo populista e corrotto (guidato, dopo la morte di Per\u00f3n, dalla sua terza moglie Isabelita e da Jos\u00e9 L\u00f3pez Rega, che pass\u00f2 poi subito dalla parte dei militari) con un colpo di Stato apparentemente incruento, definendo la giunta come \"un governo di \"caballeros\" e di galantuomini\"; venne invitato a un incontro a cena con il generale Jorge Rafael Videla nel maggio 1976, con Ernesto Sabato e altri intellettuali. Una delle critiche pi\u00f9 feroci riguarda anche un pranzo al tavolo di Augusto Pinochet, il dittatore cileno che rovesci\u00f2 il governo del socialista Salvador Allende nel golpe cileno del 1973, appoggiato dalla CIA, ma che Borges riteneva avesse evitato il comunismo e il caos nel paese vicino dell'Argentina, sebbene non approvasse la violenza eccessiva del regime. Avvisato della vittoria del Nobel quasi sicura se avesse rinunciato a quel viaggio in Cile per un giro di conferenze e per ritirare una delle sue 23 lauree \"honoris causa\", rispose che allora era \"un'ottima idea partire\". Pronunci\u00f2 un discorso a Santiago nel settembre 1976, dove elogi\u00f2 l'ospitalit\u00e0 del dittatore e, ispirandosi a Machiavelli, parl\u00f2 del \u00abmomento della spada\u00bb e dichiar\u00f2 di preferire \"\u00abla spada, la spada chiara alla dinamite illegale\u00bb\". Sebbene Garc\u00eda M\u00e1rquez lo difese, parlando di \"umorismo di Buenos Aires\", lo stesso Borges aveva specificato che \"\u00ablo dico in modo molto chiaro, sapendo bene quello che dico\u00bb\".\nBorges rimase per\u00f2 sconvolto quando scopr\u00ec successivamente il comportamento tenuto dai militari argentini contro i dissidenti - i soldati si resero responsabili, in segreto, di torture, sparizioni forzate e nella cosiddetta \"guerra sporca\" - per niente \"cavalleresco\", al punto di definire i generali come \"banditi\", \"folli\" e \"criminali\". Si \u00e8 detto che due avvocati coinvolti nella difesa di guerriglieri marxisti, una volta, tentarono di investirlo con la macchina mentre attraversava la Avenida 9 de Julio.\nNel 1980 firm\u00f2 una petizione di sollecitazione a favore dei \"desaparecidos\" nel quotidiano Clar\u00edn e assunse un netto atteggiamento di opposizione, che veniva tollerato in omaggio alla sua statura intellettuale. Smise anche di scrivere sul quotidiano \"La Naci\u00f3n\", che era vicino al governo, dove fu annunciata la rottura di Borges con la giunta militare. Nel 1982 condann\u00f2 quindi l'invasione argentina delle Isole Malvinas e si dichiar\u00f2 pacifista, anche se alcune guerre, in passato, furono da lui ritenute giuste (come la guerra dei sei giorni in cui appoggi\u00f2 Israele contro i paesi arabi).\nRiguardo alla cena con Pinochet, nel 1984 afferm\u00f2, parafrasando Pablo Neruda, \"\u00abconfesso che ho sbagliato\u00bb\". A un generale, secondo cui anche l'assassinio di 5 colpevoli ogni 100 desaparecidos avrebbe giustificato la morte di 95 innocenti, rispose di farsi ammazzare anche lui, se proprio vuole convincere del suo argomento.\nNel 1985, dopo la fine della dittatura, partecip\u00f2 quindi come uditore al processo contro la giunta (da cui uscirono le prime condanne e il rapporto Nunca m\u00e1s), ma, gi\u00e0 malato, ebbe una forte reazione emotiva e un malore al racconto delle violenze subite da parte di superstiti dei centri di detenzione clandestini, e dovette essere portato fuori a spalla dai presenti; disse in aula: \u00abQuesto \u00e8 troppo per me. \u00c8 orribile. Non riesco a trattenermi\u00bb.. Espresse cos\u00ec il suo punto di vista e la sua impotenza nella situazione, in una serie di interviste:\nLa sua opposizione morale alla dittatura cominci\u00f2, come raccont\u00f2 lui stesso, quando alcune componenti delle Madri di Plaza de Mayo vennero a trovarlo a casa sua raccontandogli la sorte dei loro figli scomparsi. Ai desaparecidos \u00e8 dedicato un racconto dell'ultima raccolta, \"Los conjurados\" (1985).\nNel 1983 Borges manifest\u00f2 soddisfazione e ottimismo per l'elezione di Ra\u00fal Alfons\u00edn, primo Presidente dell'Argentina dopo la fine della dittatura."}
{"id": "109941", "revid": "767487", "url": "https://it.wikipedia.org/wiki?curid=109941", "title": "Io confesso (film)", "text": "Io confesso (\"I Confess\") \u00e8 un film del 1953 diretto da Alfred Hitchcock.\nFu presentato in concorso al 6\u00ba Festival di Cannes.\nTrama.\nPadre Michael Logan \u00e8 un devoto presbitero di una chiesa di Qu\u00e9bec, in Canada. Per accudire la chiesa e la canonica, padre Logan assume Otto Keller e sua moglie Alma, due immigrati tedeschi con problemi economici. Keller lavora anche come giardiniere part-time per alcune famiglie della citt\u00e0. Una notte Keller chiede a padre Logan di potersi confessare. Nel confessionale racconta di essere andato a rubare a casa di una persona a cui curava il giardino, un ricco avvocato di nome Villette, e di averlo ucciso dopo che questi, avendolo scoperto, voleva chiamare la polizia.\nData la segretezza di quanto ha appreso in confessione, padre Logan non pu\u00f2 comunicare alla polizia quello che ha saputo del crimine. La polizia interroga due ragazzine, che dicono di aver visto un uomo uscire dalla casa dell'assassinato indossando una tonaca. Questo episodio viene colto al volo da parte di Otto, che ne approfitta per orientare i sospetti su padre Logan, il quale non possiede un alibi per l'omicidio, e d'altra parte non pu\u00f2 fare il nome del vero assassino.\nNel corso delle indagini viene appurato che Logan, prima di prendere i voti, frequentava una ragazza, Ruth, che lo ama ancora, pur essendo ora sposata ad un altro uomo (un influente politico). In un'analessi viene mostrato come Logan avesse smesso di scrivere a Ruth appena andato in guerra. Una volta tornato in patria, i due riprendono a frequentarsi e un giorno finiscono su un'isola nel corso di una tempesta, venendo costretti a rifugiarsi in un gazebo. La mattina seguente vengono scoperti da Villette, che riconosce Ruth, che durante la guerra si era sposata, all'insaputa di Logan. Quest'ultimo la abbandona senza volerla pi\u00f9 vedere, mentre Ruth comincia a venire ricattata da Villette.\nLa donna, per scagionare Logan e fornirgli un alibi, racconta alla polizia come aveva voluto incontrarsi con Logan la notte dell'omicidio, per chiedergli un consiglio su cosa fare per evitare il ricatto, ma gli orari descritti dalla donna non corrispondono esattamente all'ora dell'omicidio, fornendo invece un possibile movente. La polizia ritiene quindi che Padre Logan abbia ucciso Villette per proteggere Ruth e se stesso, e che ci sia una relazione scandalosa tra i due. La situazione \u00e8 resa ancor peggiore da Otto Keller, che mente per potersi liberare dei sospetti e per fare in modo che padre Logan venga condannato al posto suo. Padre Logan \u00e8 sempre pi\u00f9 vicino all'essere condannato a morte per un crimine che non ha commesso, ma la giuria lo dichiara sommessamente \"non colpevole\"; la sua reputazione di prete \u00e8 per\u00f2 rovinata, e per questo la gente della citt\u00e0 si riunisce all'esterno dell'aula del tribunale per coprirlo di ingiurie.\nLa moglie di Otto non riesce a reggere alla situazione, e inizia a gridare che \u00e8 stato il prelato \u00e8 innocente. Otto afferra quindi una pistola, sparando alla moglie per zittirla, e si d\u00e0 alla fuga, ma viene raggiunto e bloccato dalla polizia nella grande sala da ballo del Ch\u00e2teau Frontenac. Il detective che si occupa della storia non riesce a far dichiarare alcunch\u00e9 a padre Logan, ma ormai \u00e8 certo che Otto sia il vero assassino di Villette. Dopo che il poliziotto gli chiede una ammissione della sua colpa, Otto sospetta che padre Logan abbia violato il segreto della confessione; quindi ammette l'omicidio ma cerca di sparare anche a padre Logan, che si stava avvicinando a lui per farlo ragionare. A questo punto, Otto viene ferito a morte da un tiratore scelto della polizia. Poco prima di morire, chiede a padre Logan di perdonarlo, e riceve da lui l'assoluzione.\nProduzione.\nSoggetto.\nIl soggetto fu tratto da un \"brutto\" dramma teatrale di Paul Anthelme, pseudonimo di Paul Bourde, \"Nos Deux Consciences\", risalente al 1902.. Hitchcock era rimasto tuttavia affascinato dal tema proposto, l'inviolabilit\u00e0 del segreto della confessione, e fin dagli anni trenta, quando aveva scoperto questo dramma, coltivava il progetto di farne un film.\nSceneggiatura.\nLouis Verneuil, sceneggiatore-agente aveva acquistato i diritti dell'opera da un nipote dello scrittore per 15.000 dollari nel 1947 e ne aveva tratto una sceneggiatura di un centinaio di pagine.\nTrasfer\u00ec questi diritti e i manoscritti ad Hitchcock, che insieme alla moglie Alma scrisse un secondo trattamento nel 1948.\nSuccessivamente furono affidati la sceneggiatura a William Archibald, la cui versione teatrale del \"Giro di vite\" di Henry James nel 1950 a New York era stata un successo, e i dialoghi a George Tabori, autore teatrale, di cui Alfred ed Alma avevano apprezzato l'opera \"Flight to Egypt\".\nEra ancora una volta essenziale una meticolosa sceneggiatura: \u00abQuando comincio a girare, per me il film \u00e8 gi\u00e0 finito, tanto che preferirei non doverlo girare affatto\u00bb\nRiprese.\nIl film fu iniziato il 21 agosto 1952 per le riprese esterne a Qu\u00e9bec, dove Hitchcock e sua moglie Alma si erano recati all'inizio di marzo dello stesso anno per scegliere i luoghi pi\u00f9 adatti: il sontuoso hotel Chateau Frontenac, l'edificio del Parlamento, il Palazzo di Giustizia, il battello L\u00e9vis, i docks a Wolfe's Cove, le vie strette e in pendenza della citt\u00e0 vecchia e le chiese Saint Jean-Batiste e Saint Z\u00e9phirin. Nei mesi successivi, settembre e ottobre, furono girati gli interni negli studi cinematografici di Hollywood.\nAlcune \"location\", come la chiesa di Saint Z\u00e9phirin (nel film Saint Marie), furono successivamente utilizzate ne \"Il confessionale\", film del 1995, ambientato, in parte, nel periodo di \"Io confesso\".\nCast.\nCome attrice protagonista, Hitchcock aveva inizialmente scelto la svedese Anita Bj\u00f6rk, che giunse in Canada con l'amante ed il figlio illegittimo, ma la Warner Bros., appena uscita dalla tempesta mediatica causata dalla relazione clandestina tra Roberto Rossellini e Ingrid Bergman, impose invece Anne Baxter.\nPer il protagonista maschile, padre Logan, fu ingaggiato Montgomery Clift, tra i pi\u00f9 popolari attori cinematografici di quel periodo, bello e ricco di talento. La collaborazione con l'attore per\u00f2 non fu del tutto facile per il carattere tormentato e introverso dell'uomo, ma il regista ottenne da lui un ottimo risultato interpretativo, tale da \"infondere al personaggio con possente efficacia il tormento della sua anima, rendendo il dilemma comprensibile in termini umani e non semplicemente come puzzle teologico\". (John Russell Taylor, \"op.cit.\", p.\u00a0273).\nPrima.\nLa prima si ebbe il 28 febbraio 1953.\nAccoglienza.\nIl film fu un insuccesso commerciale e accolse tiepide recensioni.\nLa critica.\nIl regista stesso punt\u00f2 il dito su due elementi di debolezza del film:\nTematiche.\nUno dei rari insuccessi nella filmografia del regista. Non per superficialit\u00e0 di approccio: il film sviluppa temi e tecniche del precedente \"L'altro uomo\", acclamato film di Hitchcock. In ambedue i film, i protagonisti sono accusati ingiustamente di omicidi per i quali avevano un movente e che sono stati, invece, commessi da persone a loro vicine.\nTecnica cinematografica.\nIlluminazione, inquadratura, montaggio di \"Io confesso\" riprendono, purificandola, la tecnica di \"L'altro uomo\". (nel libro intervista di Fran\u00e7ois Truffaut ad Alfred Hitchcock, per illustrare tale contiguit\u00e0, vengono citate le frecce direzionali che introducono il film, conducendo lo spettatore sul luogo in cui \u00e8 appena avvenuto il crimine).\nNelle scene pi\u00f9 belle, Hitchcock trae profitto da una raffinata combinazione della ripresa continuata con gli effetti di montaggio. Nella scena in cui padre Logan incontra il sagrestano in chiesa poco prima dell'arresto, un movimento di macchina accompagna il prete mentre attraversa la navata e si dirige verso l'altare dove Keller sta sistemando i fiori. Primo piano del sagrestano che lo guarda di sfuggita, con aria interrogativa. Attacco sul movimento e controcampo. Nuova carrellata sui due uomini che si dirigono in sagrestia. Altri primi piani che intercettano sguardi che raccontano di uno la paura, il sarcasmo, il panico, dell'altro la fierezza, la durezza, la determinazione.\nSimbologia.\nLa chiave della simbologia non \u00e8 data da enti geometrici, ma da un tema figurativo pi\u00f9 familiare: la \"Via Crucis\" . Quando padre Logan lascia la parrocchia, vagando per le strade della citt\u00e0, viene \u201ctentato\u201d dal fuggire da quella situazione (guarda infatti un abito sartoriale in una vetrina). Sempre durante il peregrinare; la telecamera inquadra il sacerdote da dietro un monumento sacro, la statua raffigurante il Cristo mentre porta la croce e viene spintonato dai soldati romani. Sequenza del tribunale: padre Logan \u00e8 assolto dalla giuria ma la folla lo condanna. In mezzo alle urla, tra i volti ostili della gente, con dignit\u00e0 e coraggio, solo, scende la scalinata del Palazzo di Giustizia, come il Cristo che porta la croce. Poi, giunto ai piedi della scalinata, tra la calca e gli spintoni, come Cristo, cade rompendo con il gomito il finestrino di un'automobile.\nTutto il film \u00e8 attraversato dalla tematica dell'occhio, che \u00e8 anche il simbolo dell'occhio di Dio: gli occhi dell'ispettore mentre osserva in strada l'incontro tra il prete e la donna; gli occhi trasparenti del sacrestano; gli occhi chiusi del prete quando scappa dalla parrocchia e non sa cosa fare, combattuto fra l'obbligo del segreto sacramentale e la conoscenza dell'identit\u00e0 dell'omicida. Ed ancora, gli occhi innamorati di Ruth, gli occhi morti della moglie di Otto, gli occhi accusatori della folla ostile.\nTono.\nIl film manca di ironia, fu lo stesso Hitchcock a sottolinearlo e ritenerlo una ragione dell'insuccesso.\nFa eccezione il ritratto del procuratore: la prima volta che appare, gioca a tenere in equilibrio una forchetta e un coltello su un bicchiere; la seconda volta \u00e8 coricato per terra e tiene in equilibrio un bicchiere d'acqua sulla fronte. Secondo Fran\u00e7ois Truffaut il regista mostra come per questo personaggio la giustizia non sia che un gioco mondano, un gioco da salotto.\nCameo.\nIl regista, che appare in un cameo in quasi tutti i suoi film hollywoodiani, si vede nei primi fotogrammi, mentre attraversa la parte alta di una scalinata."}
{"id": "109942", "revid": "438678", "url": "https://it.wikipedia.org/wiki?curid=109942", "title": "Paura in palcoscenico", "text": "Paura in palcoscenico (\"Stage Fright\") \u00e8 un film del 1950 diretto e prodotto da Alfred Hitchcock.\nTrama.\nIl film inizia con un \"flashback\": Jonathan Cooper, seduto sull'auto della fidanzata Eve Gill, attrice dilettante, le narra ci\u00f2 che gli \u00e8 appena capitato.\nEgli \u00e8 sconvolto: la donna che lo ha sedotto con il suo fascino, la famosa diva, cantante-attrice e \"femme fatale\", Charlotte Inwood, \u00e8 giunta qualche ora prima a casa sua di soppiatto con indosso un abito insanguinato e gli confida di aver ucciso il marito, in un impeto di rabbia, con un attizzatoio. Jonathan si offre di andare a casa sua per recuperare un altro abito con il quale Charlotte possa presentarsi in teatro e poi di distruggere quello insanguinato. Ma quando sta per uscire dalla casa dell'attrice con l'abito di ricambio, Jonathan \u00e8 visto, anche se probabilmente non riconosciuto, dalla cameriera di Charlotte, Nellie Goode. Cambiatasi d'abito, Charlotte se ne va in teatro mentre Jonathan cerca un modo per eliminare l'abito insanguinato. Alla porta suonano i due poliziotti. Con l'abito incriminato arrotolato sotto la giacca, Jonathan apre e con uno stratagemma fugge, inseguito dai due stupiti agenti. Qui finisce il \"flashback\".\nGiungono intanto all'Accademia d'Arte Drammatica, ove Eve sta provando una recita. Eve, nonostante il tradimento del fidanzato, decide di aiutarlo. Lo fa uscire da una porta posteriore (i poliziotti lo hanno inseguito fino all'Accademia) e lo porta con la sua auto nella casa ove vive il padre, uno stravagante commodoro in quiescenza, che vive, separato dalla moglie, in un \"cottage\" in riva al mare. Qui Jonathan, in uno scatto d'ira provocata dall'ipotesi formulata da Eve che Charlotte lo voglia incastrare (il padre di Eve ha subito capito che il sangue sull'abito \u00e8 stato riportato con inganno), getta l'abito insanguinato nel camino, distruggendo cos\u00ec l'unica prova a suo discarico.\nCalmatosi, Jonathan viene ospitato per la notte, e per i giorni successivi, dal padre di Eve mentre lei ha l'intenzione di indagare per proprio conto. Cercando di sapere quanto la polizia a sua volta sappia, \"aggancia\" il giovane e simpatico ispettore di polizia Wilfred \"Ordinary\" Smith nel bar ove questi si \u00e8 recato per far colazione. Smith s'innamora a prima vista di Eve, che inizialmente non se ne accorge.\nLa ragazza, continuando la sua personale indagine, ottiene, dietro congruo compenso, che la infida e avida cameriera personale di Charlotte, Nellie, si dia ammalata e le consegni una lettera di presentazione per la padrona, ove Eve viene presentata come la cugina di Nellie, Doris, quale sua temporanea sostituta.\nEntrando a contatto con Charlotte, Eve si convince che l'attrice ha pianificato l'uxoricidio con la complicit\u00e0 del suo impresario. Il film si svolge cos\u00ec in una specie di \"dramma degli equivoci\", ove la povera Eve passa continuamente da se stessa alla falsa Doris, sempre in disperata ricerca di scoprire bene come sono andate le cose e nello stesso tempo evitare di farsi riconoscere da \"Ordinary\" Smith, del quale a poco a poco si innamora anche lei, mentre recita la parte di sostituta-cameriera. In questa veste riesce anche a far fuggire Jonathan, presentatosi incautamente nel camerino di Charlotte, quando la polizia lo ha identificato e lo sta braccando.\nIl breve colloquio di quest'ultimo con l'amante-attrice, gli rivela che questa non ha alcuna intenzione di vivere con lui e quindi, fuori di s\u00e9 per la delusione, la minaccia di portare alla polizia il famoso vestito macchiato (Charlotte non sa che \u00e8 stato bruciato nel camino del \"cottage\" del padre di Eve).\nJonathan si rifugia nella casa della madre di Eve a Londra, dove incontra sia Eve che il padre, che lo presenta alla moglie come Mr. Robinson. Eve, aiutata dal padre, cerca in tutti i modi di raccogliere prove contro Charlotte ed il suo (o i suoi) complici ma la sua doppia personalit\u00e0 (Doris \"alias\" Eve) viene scoperta da \"Ordinary\" Smith, che rimane profondamente deluso ed anche piuttosto arrabbiato con quella che credeva ricambiasse il suo innamoramento.\nTuttavia Eve riesce a convincerlo della sincerit\u00e0 dei sentimenti che prova per lui ed insieme al padre gli propone un \"escamotage\" per far confessare Charlotte: la polizia predisporr\u00e0 un microfono nascosto nel camerino dell'attrice, collegato ad un altoparlante posto nel teatro ove i poliziotti di Smith saranno in ascolto, ed Eve finger\u00e0 di ricattarla vantando la disponibilit\u00e0 della prova determinante: il vestito macchiato di sangue. Charlotte casca nella trappola, ma le sue rivelazioni sono convincenti a met\u00e0: un colpo di scena finale risolve il mistero.\nCameo.\nIl regista appare nel suo solito cameo verso la met\u00e0 del film nei panni di un passante: sul marciapiede si volta a guardare Eve che esce di casa sovrappensiero.\nProduzione.\nDopo l'accoglienza poco incoraggiante di \"Nodo alla gola\" e \"Il peccato di Lady Considine\", Hitchcock realizza questo film per la Warner Bros. Pictures. Hitchcock lavorava e viveva ad Hollywood ormai dal 1939, tuttavia il film fu girato a Londra e Jane Wyman e Marlene Dietrich sono le uniche del \"cast\" a non essere inglesi.\nSoggetto.\nIl soggetto \u00e8 tratto da un romanzo, \"Man Running\", di Selwyn Jepson, pubblicato in Inghilterra a puntate su \"Collier\" nel 1947 e uscito in America col titolo \"Outrun the Constable\".\nSceneggiatura.\nLavorarono alla sceneggiatura, dal dicembre 1948 al marzo 1949, lo scrittore James Bridie, Hitchcock e la moglie Alma Reville; i dialoghi furono affidati a Whitfield Cook.\nRiprese.\nLe riprese iniziarono nel giugno del 1949. Le scene dentro il teatro furono girate presso la Royal Academy of Dramatic Art di Gower Street\n\"Cast\".\nJane Wyman, Marlene Dietrich, Michael Wilding e Richard Todd.\nAnche la figlia Patricia Hitchcock compare nel film ricoprendo un ruolo secondario.\nMarlene Dietrich si esibisce cantando una canzone del famoso compositore Cole Porter: \"The laziest Gal in town\".\nCostumi.\nPer la prima volta in questo film la Warner Bros. affid\u00f2 la realizzazione degli abiti di scena a un sarto europeo, Christian Dior, anzich\u00e9 affidarsi come sempre all'opera di costumisti dell'azienda. La scelta fu favorita dal fatto che il film venne girato in Europa.\nPrima.\nLa prima si ebbe il 15 aprile 1950.\nAccoglienza.\nIl film fu accolto da recensioni poco favorevoli; molto pi\u00f9 tardi il film venne rivalutato.\n\"Paura in palcoscenico\" fu criticato per l'ingannevole \"flashback\" iniziale. Ma, alcuni critici, compresi quelli del \"Cahiers du Cin\u00e9ma\", considerano il \"flashback\" solo la versione dei fatti di uno dei personaggi.\nHitchcock su Hitchcock.\n\u00ab...c'era un elemento che mi interessava: l'idea di girare una storia sul teatro.\u00bb\nIl tema del teatro lo ritroviamo esplicitamente trattato in altri suoi film, dal primo \"Il giardino del piacere\", a \"Omicidio!\" a \"L'uomo che sapeva troppo\" a \"Il sipario strappato\".\nRohmer e Chabrol.\nNel loro libro su Hitchcock definiscono il film \u00ab...galleria di ritratti insieme delicati e feroci, divertiti e lucidi, successione di sequenze gustose o stranamente morbose\u00bb e ancora \u00ab...oasi di freschezza in mezzo a una serie di opere soffocanti e austere.\u00bb\nE a proposito del \"flashback\" iniziale, affermano che non sono le immagini a mentire ma \u00e8 il commento parlato che induce ad interpretare nel modo sbagliato quello che il regista ci fa vedere.\nRiconoscimenti.\nNel 1950 il National Board of Review of Motion Pictures l'ha inserito nella lista dei migliori dieci film dell'anno.\nEdizioni Home Video.\nSul mercato italiano sono uscite varie edizioni Home-Video del film in Dvd. Le prime, nel formato originale 1.33:1, distribuite da Warner Home Video e Sinister Film. Attualmente \u00e8 disponibile un dvd prodotto da DNA Srl dal titolo \"STAGE FRIGHT\", in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, uno dei primi film di Hitchcock, \"IL LABIRINTO DELLE PASSIONI\" (\"Il giardino del piacere\" o \"The Pleasure Garden\", 1925)."}
{"id": "109947", "revid": "125668574", "url": "https://it.wikipedia.org/wiki?curid=109947", "title": "Un borghese piccolo piccolo (film)", "text": "Un borghese piccolo piccolo \u00e8 un film del 1977 diretto da Mario Monicelli, tratto dall'omonimo romanzo di Vincenzo Cerami, pubblicato nel 1976.\nRitenuto tra i migliori film di Monicelli, fu presentato in concorso al 30\u00ba Festival di Cannes e si aggiudic\u00f2 3 David di Donatello e 4 Nastri d'argento. \u00c8 considerato dai critici cinematografici il film che segna la fine del filone della commedia all'italiana: \u00abuna pietra tombale sulla commedia all'italiana\u00bb, \u00abuna commedia incarognita dal fatto di dover fare i conti con tempi in cui \u00e8 sempre pi\u00f9 difficile vivere\u00bb. \u00c8 stato in seguito inserito, come opera rappresentativa, nella lista dei \"100 film italiani da salvare\".\nTrama.\nGiovanni Vivaldi \u00e8 un modesto impiegato ministeriale sulla soglia della pensione. La sua vita si divide tra il lavoro e la famiglia. Con la moglie conta in un pronto inserimento nel mondo del lavoro per il loro unico figlio Mario, neo-diplomato ragioniere, un giovane non molto brillante nel quale permane una certa ingenuit\u00e0 e fiducia nel prossimo, pur seguendo la morale paterna piccolo borghese.\nGiovanni nell'intento si umilia nei confronti dei suoi superiori e optando da convinto cattolico, di iscriversi a una loggia massonica onde acquisire amicizie e favoritismi, ottenendo anticipatamente la traccia della prova scritta del bando di concorso ministeriale.\nLa mattina dell'esame vi \u00e8 una rapina a una banca cui segue una sparatoria dove il giovane resta colpito mortalmente.\nL'evento tragico e le sofferenze che ne conseguono stravolgono la vita, le convinzioni e la morale dei coniugi Vivaldi. La moglie viene colpita da malore, rimanendo afona e gravemente invalida; Giovanni, accecato dal dolore e dall'odio, si getta in un'impresa solitaria che lo porta a riconoscere pur reticente l'assassino in un confronto all'americana temendo in una condanna troppo lieve.\nSequestrato dopo un pedinamento, stordendolo con il \"cric\" della sua auto Autobianchi Giardiniera, il malvivente viene tenuto legato a una sedia nel capanno di campagna dove Vivaldi era solito andare a pesca. L'uomo segue ferocemente la sua agonia e impreca in un misto di rabbia e disperazione, perch\u00e9 la sua morte, cui ha fatto assistere anche sua moglie, \u00e8 giunta troppo presto.\nIl giorno della sospirata pensione, celebrata tra l'ipocrisia e l'indifferenza dei colleghi, muore la donna e Vivaldi si prepara a una vecchiaia con amara rassegnazione. Uno scontro verbale con un giovane sfaccendato su un autobus gli fa rivivere quel ruolo di carnefice che lo ha gi\u00e0 portato e che, probabilmente, lo riporter\u00e0 a compiere giustizia da solo.\nCritica.\n\"Un borghese piccolo piccolo\" segna una sorta di resa, di sconfitta. Monicelli comprende che ridere dei vizi degli italiani, ridicolizzarli e sbeffeggiarli, sarebbe equivalso ad una manifestazione di fiducia, ad un atto d'amore e ad una speranza sincera nelle loro capacit\u00e0 umane. Dinanzi alla trasformazione della societ\u00e0, rappresentata dalla trasformazione subita da Giovanni Vivaldi, il regista per\u00f2 getta la spugna e afferma l'\u00abirrappresentabilit\u00e0 degli italiani, per perdita irreversibile di tutti i caratteri positivi\u00bb. In sostanza, non c'\u00e8 pi\u00f9 nulla da sperare, da credere, da ridere. Questo giudizio, insieme al caustico anticlericalismo del regista, \u00e8 ben rappresentato dalla scena della omelia funebre del prete, nel corso del funerale della moglie del protagonista, ove egli, considerandosi \"costretto\" a conoscere tutte le miserie umane, afferma che l'unico giudizio possibile \u00e8 un decreto di morte per l'intera umanit\u00e0.\nRiguardo al film, una parte della critica definir\u00e0 Monicelli \u00abun regista particolarmente abile nel cogliere gli umori segreti e i lugubri rintocchi di una drammatica vicenda dei nostri giorni\u00bb. Dello humour nero e del tono sardonico e beffardo tipico del regista resta la memorabile scena della stanza di sepoltura comune, dove le bare, alcune delle quali addirittura esplodono, sono ammassate in un paradossale disordine, i parenti pregano davanti ai tumuli sbagliati ed una vedova, dopo che il protagonista, per aiutarla, lancia il mazzo di fiori sulla bara sbagliata, si allontana graziosamente commentando \"tanto \u00e8 lo stesso\".\nIl film segna anche una grande interpretazione di Alberto Sordi ed un punto di svolta per la carriera cinematografica dell'attore romano, che per la prima volta scinde il comico dal tragico. Da questo momento in poi infatti si atrofizza la qualit\u00e0 delle sue interpretazioni ispirate alla societ\u00e0 italiana, a riprova del fatto che la \"commedia all'italiana\" muore anche per l'esaurirsi dei suoi interpreti e delle sue maschere, alle quali era intimamente legata.\n\u00c8 nel contesto storico-politico generale degli anni settanta che Mario Monicelli, confermando la profonda vena politica che permea tutto il suo cinema, abbandona la satira sociale della commedia all'italiana e confeziona un puro film drammatico, attingendo dai problemi della societ\u00e0 italiana di quel periodo. Per certi aspetti si potrebbe definire \"Un borghese piccolo piccolo\" come l'atto conclusivo della commedia che a partire dalla met\u00e0 degli anni settanta aveva gi\u00e0 intrapreso la sua parabola discendente."}
{"id": "109948", "revid": "767487", "url": "https://it.wikipedia.org/wiki?curid=109948", "title": "Icco", "text": "Biografia.\nNulla ci resta di lui, se non pochi cenni di Platone, che fu quasi un suo contemporaneo, nel \"Protagora\" e ne \"Le Leggi\"; di Claudio Eliano; di Pausania; di Eustazio di Epifania e di Stefano Bizantino.\nFiglio di Nicolaide, visse a Taranto nel periodo di maggiore floridezza della citt\u00e0 e divenne rettore del famoso Ginnasio della polis.\nIcco fu un famosissimo atleta, vincitore del pentathlon nella 77\u00aa Olimpiade (472 a.C.): perci\u00f2 gli venne dedicato un monumento nel tempio di Era ad Olimpia. Fu, inoltre, famoso come esempio di vita sobria e sostenitore della temperanza fisica e psichica prima delle gare, espressa con astinenza dai rapporti sessuali e con la continenza alimentare, attenendo ad un regime dietetico semplice e frugale detto \"Ikkou deipnon\" o \"Icci Coena\". La fama di Icco come ginnasiarca e fisioterapeuta ha avuto una larga diffusione nel mondo classico, ed \u00e8 stata ripresa nel Rinascimento da Gerolamo Mercuriale.\n\u00c8 da ritenersi il fondatore della ginnastica medica e della dieta atletica: intu\u00ec per primo la grande influenza della ginnastica sulla medicina e sulla dietetica, pose l'alimentazione alla base della preparazione atletica, e applic\u00f2 questi principi nella palestra del ginnasio, principi poi svolti ampiamente da Erodico, al quale si attribuisce erroneamente il merito di essere stato il fondatore della ginnastica medica."}
{"id": "109949", "revid": "767487", "url": "https://it.wikipedia.org/wiki?curid=109949", "title": "Il marchese del Grillo", "text": "Il marchese del Grillo \u00e8 un film del 1981 diretto da Mario Monicelli.\nTrama.\nRoma papalina, 1809. Il marchese Onofrio del Grillo, nobile romano alla corte di papa Pio VII, trascorre le sue giornate nell'ozio pi\u00f9 completo, frequentando bettole e osterie, coltivando relazioni amorose clandestine con popolane e tenendo un atteggiamento ribelle agli occhi di sua madre e della parentela conservatrice, bigotta e autoritaria.\nIl suo principale passatempo, che lo rende famoso in tutta la citt\u00e0, \u00e8 costituito da innumerevoli scherzi e beffe dei quali risulta spesso vittima la sua aristocratica famiglia, composta da personaggi stravaganti e chiusi al mondo esterno.\nIl ricco nobile proprietario terriero \u00e8 in grado sempre di uscire con umorismo e in maniera rocambolesca dalle tante e impensabili situazioni durante tutta la commedia, sfruttando senza vergogna anche le conoscenze dell'alta borghesia spesso compiacente (ne \u00e8 l'esempio la scena del tribunale con la condanna alla gogna dell'ebanista ebreo Aronne Piperno).\nUn incontro casuale con un povero carbonaio alcolizzato, Gasperino, suo perfetto sosia, ispira il nobile a coronare il suo repertorio burlesco. In varie situazioni egli arriva a coinvolgere il Pontefice in nome di una giustizia e di un rinnovamento sempre invocati ma che mai riescono seriamente a impensierire l'audace e brillante \"Sor Marchese\": nel finale infatti, dopo una finta condanna alla ghigliottina inflittagli da Pio VII, viene graziato da quest'ultimo, che gli concede di riprendere il suo posto tra i Sediari pontifici.\nProduzione.\nEsterni/Interni.\nNel film si pu\u00f2 notare Piazza della Bocca della Verit\u00e0 ricostruita com'era prima della costruzione dei Lungotevere, con visibile il Tempio di Ercole Vincitore e sullo sfondo la cupola della Basilica di San Pietro in Vaticano, con la basilica di Santa Maria in Cosmedin nel suo stato ai primi dell'Ottocento, dopo la trasformazione per opera di Giuseppe Sardi in stile rococ\u00f2 e prima dei restauri di Giovanni Battista Giovenale alla fine del XIX secolo: la ricostruzione della piazza \u00e8 stata allestita negli studi di Cinecitt\u00e0. Nella piazza vengono eseguite le condanne a morte, le quali in realt\u00e0 avvenivano di fronte alla vicina chiesa di Sant'Anastasia ai Cerchi. Adiacente al \"set\" vi \u00e8 il vicolo dove risiede e lavora il carbonaio Gasperino, il quale incongruamente viene descritto essere vicino a via delle Coppelle.\nIl covo del brigante Don Bastiano \u00e8 collocato in una delle localit\u00e0 pi\u00f9 suggestive poste a nord della capitale, le antiche rovine di Monterano, un borgo agricolo appartenuto alla famiglia Altieri che in epoca tardo medievale conobbe un relativo benessere.\nLa piazza della citt\u00e0 era occupata dalla chiesa di San Bonaventura e dal relativo monastero, costruiti su progetto di Gian Lorenzo Bernini: nella navata centrale della chiesa, oggi occupata da un gigantesco albero di fico, \u00e8 girata la scena dell'incontro tra il brigante e il marchese del Grillo.\nIl palazzo del Marchese \u00e8 ambientato a Palazzo Pfanner a Lucca, amputato (per mezzo di un'altissima quinta) dei celebri giardini e della vista sulle Mura di Lucca; la scena sulla terrazza, tuttavia, \u00e8 girata nella loggia della Casa dei Cavalieri di Rodi, riconoscibile dalle due porte dell'appartamento Barbo, dagli affreschi e da una rapida inquadratura verso il Campidoglio.\nLa scena nella quale il Marchese lancia dapprima delle pigne, poi delle monete roventi a dei mendicanti, \u00e8 stata girata a Palazzo Pfanner a Lucca. Il camino nel quale il marchese arroventa le monete \u00e8 un artificio di scena, aggiunto per le riprese addossandolo alla parete affrescata.\nLa scena dell'arrivo in carrozza del Marchese e dell'ufficiale francese al casolare di famiglia abbandonato \u00e8 stata girata nelle campagne adiacenti a Tarquinia, in provincia di Viterbo: il Casale della Civita (crollato in seguito), opportunamente allestito con finte colonne, fu usato solo per le riprese esterne. Le riprese interne della stessa ambientazione vennero invece girate a Villa Grazioli, situata a Grottaferrata in provincia di Roma.\nLa piccola strega operante un malocchio e che il Marchese concilia con un baiocco arroventato, che non provoca nessun dolore alla giovane, \u00e8 un'allora giovanissima \"Rom\", priva di capelli per una patologia dermatologica, conosciuta dagli abitanti del quartiere presso gli studi di Cinecitt\u00e0. All'inizio del viaggio, i due percorrono un viottolo adiacente ai resti dell'Acquedotto Claudio, alla periferia di Roma (facente oggi parte del Parco degli Acquedotti), che punta in direzione opposta a quella di Tarquinia.\nLa scena della rappresentazione teatrale \u00e8 stata girata nel settecentesco Teatro Sociale di Amelia, in Umbria, lo stesso teatro usato per girare la scena circense di Pinocchio divenuto asino nello sceneggiato televisivo \"Le avventure di Pinocchio\" (1972) di Luigi Comencini. L'esecuzione del brigante Don Bastiano \u00e8 stata girata a Piazza del Velabro a Roma, nei pressi della chiesa di San Giorgio in Velabro.\nDistribuzione.\nEdizioni.\nL'edizione uscita in DVD nel 2003 contiene alcune scene che non comparivano nell'edizione uscita in VHS, che durava solo 127 minuti. Dal giugno 2012 \u00e8 uscita una nuova edizione curata dal produttore e dal direttore della fotografia che include alcuni contenuti speciali, compresa un'intervista al regista Mario Monicelli. Nelle prime uscite in televisione, veniva mostrata la scena in cui appariva in primo piano la testa mozzata di Don Bastiano, dopo essere stato ghigliottinato. Successivamente la scena fu tagliata e la testa di Don Bastiano mostrata solo da dietro.\nAccoglienza.\nIncassi.\nIl film, uscito nelle sale il 22 dicembre 1981, \u00e8 stato il secondo maggiore incasso nella stagione cinematografica italiana 1981-82 con quasi 12 miliardi di lire.\nIspirazione.\nLa figura storica del marchese, come viene rappresentata da Mario Monicelli, \u00e8 per tanti aspetti incerta. La pi\u00f9 antica fonte al riguardo \u00e8 un libretto pubblicato nel 1887 da Raffaello Giovagnoli, che lo definisce \"un gentiluomo romano, nato tra il 1730 e il 1740 e morto verso il 1800\". L'autore, che scrive pi\u00f9 di ottanta anni dopo la presunta morte del nobile romano, afferma di non essere riuscito a sapere il suo nome di battesimo, precisa che per molti il suo titolo nobiliare era quello di duca e che delle gesta raccontate era oltremodo difficile separare quelle vere e quelle prodotte dalla leggenda popolare creata sul suo nome.\nI discendenti allora in vita dei Del Grillo sostenevano che fosse realmente esistito e che il loro avo era \"dotato di uno spirito originale, stravagante, bizzarro e argutissimo\" . La nobile casata del Grillo comunque rappresentava una delle famiglie aristocratiche pi\u00f9 in vista della citt\u00e0: il palazzo nobiliare appartenuto alla casata si erge ancora nella strada che dalla famiglia ha preso il nome, \"Salita del Grillo\", ed \u00e8 collocato in una delle zone pi\u00f9 centrali di Roma, tra il colle Quirinale e via Cavour, a ridosso dei Fori Imperiali.\nPoco avvezzo alla cultura il giovane marchesino \u00e8 insofferente anche alle ferree regole della sua famiglia aristocratica e fin da ragazzo evade dalla noia di precettori e libri prendendosi gioco della gente \"senza distinguere le persone per il censo\". Nobili e popolani sono ugualmente presi di mira ma il nobiluomo ha una forte antipatia - che spesso degenera in odio - soprattutto verso gli ebrei, anche se il film edulcora il carattere antisemita di Del Grillo. La scena in cui il marchese cinematografico lancia dapprima frutta fresca, e quindi delle pigne, a un gruppo di mendicanti, \u00e8 ripresa dall'abitudine che il vero nobile avrebbe avuto di prendere a sassate dal suo palazzo gli ebrei che passavano sotto casa sua. La scelta di lanciare delle pigne contro gli ebrei sarebbe dovuta all'ordine impartitogli dal Papa, pressato dalle proteste, di abbandonare i sassi in favore della frutta.\nAnche gli episodi dell'ebanista e del carbonaio sono raccontati dal Giovagnoli. Secondo la sua ricostruzione:\nCitazioni letterarie.\nLa celebre frase che il Marchese rivolge a un gruppo di popolani (\u00abMi dispiace, ma io so' io e voi non siete un cazzo!\u00bb) \u00e8 ripresa dal sonetto \"\" di Giuseppe Gioachino Belli, che comincia cos\u00ec: \u00abC'era una vorta un Re cche ddar palazzo / mann\u00f2 ffora a li popoli st'editto: / \"Io s\u00f2 io, e vvoi nun zete un cazzo\"\u00bb.\nL'episodio dello scambio d'identit\u00e0 tra il nobile e l'umile carbonaio s'ispira a diversi racconti della letteratura, tra i quali appunto la biografia del buontempone romano e la novella \"Storia dell'uomo addormentato ridestato\", della raccolta di novelle arabe \"Le mille e una notte\", ambientata nella mitica Baghdad medievale, dove a farne le spese \u00e8 un giovane popolano narcotizzato da un sultano, per vivere per un giorno i fasti del nobile e poi tornare alla propria vita ordinaria per essere ritenuto pazzo e, successivamente, generosamente ricompensato dal sultano stesso. Una sostituzione assai simile si rinviene anche ne \"La bisbetica domata\", di William Shakespeare, in cui Cristopher Sly, un ubriacone, \u00e8 raccolto da un nobile che comanda ai suoi servitori di lavarlo e vestirlo, per poi fargli credere di essere un ricco nobile rimasto addormentato per anni in preda a una forma di pazzia. Il tema dello scambio d'identit\u00e0 \u00e8 centrale anche in un'altra celebre narrazione, ovvero la Novella del Grasso legnaiuolo, in cui si racconta di una beffa ordita da Filippo Brunelleschi ai danni di un ebanista di nome Manetto Ammanatini, al quale viene fatto credere di essere un poveraccio che vive sulle spalle dei propri cari. In questo caso la beffa riesce tanto bene da far dubitare a Manetto della sua stessa identit\u00e0.\nIl monologo di Don Bastiano sul patibolo \u00e8 stato ripreso dai Mercanti di Liquore come prima traccia del loro album \"La musica dei poveri\".\nCuriosit\u00e0.\nLa frase \u00abSor Marchese, \u00e8 l'ora\u00bb, che il frate dice sul patibolo a Gasperino il carbonaio per condurlo all'esecuzione, \u00e8 l'epitaffio scritto sulla tomba dello stesso Alberto Sordi situata nel Cimitero del Verano a Roma."}
{"id": "109952", "revid": "122190417", "url": "https://it.wikipedia.org/wiki?curid=109952", "title": "Butilidrossitoluene", "text": "Il butilidrossitoluene (o idrossitoluene butilato, noto anche con la sigla BHT) \u00e8 un fenolo alchilato.\nA temperatura ambiente si presenta come una polvere cristallina bianca, poco solubile in acqua, solubile nei comuni solventi organici (in etanolo: 330 g/L a 20\u00a0\u00b0C).\nTrova impiego come antiossidante, sia nei polimeri che negli alimenti, in cui svolge una funzione conservante. Reagisce infatti facilmente con i radicali liberi, prevenendo l'ossidazione delle sostanze grasse, l'alterazione del colore e delle altre qualit\u00e0 organolettiche dei prodotti cui \u00e8 aggiunto. \u00c8 incompatibile con alcuni sali ferrosi.\nTra gli additivi alimentari \u00e8 identificato dalla sigla E321, ed \u00e8 solitamente impiegato insieme al butilidrossianisolo (BHA), l'E320.\nContrariamente al BHA, non \u00e8 ritenuto un possibile agente cancerogeno, tuttavia gli esperimenti sugli animali hanno mostrato un possibile aumento dell'istiocitosi alveolare nei topi femmina e varie lesioni epatiche nei topi maschio, pertanto la Food and Drug Administration (FDA) ne ha limitato le dosi negli alimenti in quantit\u00e0 simili a quelle del BHA.\nSia il BHT che il BHA vengono anche utilizzati come antiossidanti nell'industria cosmetica, soprattutto per creme e rossetti, e in quella farmaceutica.\nProduzione.\nIndustrialmente si prepara il BHT attraverso la reazione di Friedel-Crafts che coinvolge il \"p\"-cresolo (4-metilfenolo) e l'isobutene (2-metilpropene) catalizzata dall'acido solforico:\nIl BHT pu\u00f2 anche essere preparato dal 2,6-di-\"terz\"-butilfenolo attraverso idrossimetilazione, o amminometilazione, seguita da idrogenolisi."}
{"id": "109953", "revid": "599013", "url": "https://it.wikipedia.org/wiki?curid=109953", "title": "Bht", "text": ""}
{"id": "109956", "revid": "109247480", "url": "https://it.wikipedia.org/wiki?curid=109956", "title": "EM64T", "text": "EM64T, acronimo di \"Extended Memory 64 Technology\" \u00e8 una particolare architettura 64 bit sviluppata da Intel per portare alcuni benefici del calcolo a 64 bit in tutti i processori a 32 bit.\nHa alcuni nomi alternativi, tra cui IA-32e, CT (che sta per Clackamas Technology), e prima ancora con il nome Yamhill.\nProgetto.\nLa tecnologia EM64T \u00e8 stata implementata a partire dai primi mesi del 2005 all'interno delle CPU Xeon basate sul core Nocona e in seguito anche Pentium 4 con core Prescott della serie 6xx, e Pentium D. Tale tecnologia \u00e8 stata definita uno dei \"segreti peggio conservati\" da parte di Intel. L'azienda infatti nel corso degli ultimi due anni ha pi\u00f9 volte smentito quello che trapelava attraverso alcune voci sullo sviluppo di una tecnologia concorrente a quella AMD64 implementata nei processori AMD Athlon 64 e Opteron, dicendo di non essere interessata ai possibili vantaggi. In realt\u00e0 la stava incorporando nei suoi processori per non \"perdere il passo\" rispetto alla concorrente.\nIl motivo \u00e8 evidente. Intel ha investito molti fondi nello sviluppo e nella promozione della propria architettura IA-64 alla base di Itanium e Itanium 2, e consentire a tutti di sfruttare, almeno in parte, i vantaggi dei 64 bit, avrebbe provocato un ulteriore freno alle gi\u00e0 scarse vendite di tale architettura. Intel si \u00e8 dunque vista \"costretta\" a sviluppare e implementare tale tecnologia in tutti i segmenti di mercato, a causa dell'improvviso successo della scelta di AMD.\nLe indiscrezioni succedutesi nel corso degli anni sono state anche spesso errate e controverse, basti pensare che nel corso del 2002 sembrava che Intel avesse cancellato completamente il programma a favore dell'ulteriore sviluppo dell'architettura IA-64. Nel 2003 si torn\u00f2 a parlare di questa tecnologia Yamhill ma, in alcuni casi, in un contesto esattamente duale, vale a dire come un potente emulatore IA-32 da utilizzare con CPU IA-64, quali la famiglia Itanium.\nUna volta delineato il vero scopo della tecnologia EM64T, vale a dire, la risposta all'architettura AMD64, venne comunque annunciato che essa sarebbe arrivata solo a partire dal core Tejas per i Pentium 4. Tejas doveva essere il successore di Prescott (che quindi non avrebbe dovuto avere supporto a tale tecnologia) il cui sviluppo per\u00f2 venne interrotto a causa di vari problemi di stabilit\u00e0 operativa, primo fra tutti l'enorme dissipazione termica.\nPrimi processori con EM64T.\nNei Pentium 4 la tecnologia \u00e8 stata implementata nella revisione E0 del core Prescott, che sul mercato \u00e8 arrivata come \"Pentium 4, model F\". Lo step E0 ha aggiunto anche il supporto \"eXecute Disable bit\" (XD-bit), che \u00e8 il nome scelto da Intel per la tecnologia di sicurezza analoga implementata nei processori AMD NX-bit.\nTutti i processori su Socket 478 sono a 32-bit, ma anche alcuni modelli su Socket 775 (tra cui i Pentium 4 530) sono sprovvisti di supporto alla tecnologia EM64T.\nFunzionamento.\nGrazie all'utilizzo di queste estensioni i processori Intel pensati per architettura a 32 bit possono indirizzare un superiore quantitativo di memoria, oltre che utilizzare codice a 64 bit scritto specificamente per questo genere di implementazione.\nLa tecnologia Intel Extended Memory 64 Technology (EM64T) implementata nelle CPU Xeon, funziona nel seguente modo: Intel, al pari di AMD, ha inserito una speciale modalit\u00e0 di funzionamento del processore chiamata \"64-bit sub mode\", nella quale sono disponibili indirizzamenti a 64 bit, 8 nuovi registri general purpose, 8 registri per estensioni SIMD (SSE, SSE2 e SSE3) e GPR a 64 bit di ampiezza. Un processore Intel dotato di estensioni a 64 bit EM64T pu\u00f2 comunque operare anche in modalit\u00e0 a 32 bit, e in questo caso utilizzer\u00e0 la modalit\u00e0 IA-32. In modalit\u00e0 IA-32e (extended) mode, la CPU utilizzer\u00e0 un sistema operativo a 64 bit e in questo caso potr\u00e0 presentare due differenti condizioni:\nQueste tipologie di utilizzo sono le stesse implementate per le cpu AMD64 (Athlon 64 e Opteron).\nAnche se sussistono differenze, gli approcci a 64 bit di Intel e di AMD sono sostanzialmente sovrapponibili: entrambe le tipologie di processori, quindi, sono capaci di operare con software a 64 bit scritto specificamente per questo genere di sistemi. In particolare, entrambi gli approcci supportano la versione per estensioni a 64 bit del sistema operativo \"Microsoft Windows XP x64 Edition\", arrivata sul mercato alla fine di aprile 2005.\nI primi processori Intel con tecnologia Intel Extended Memory 64 Technology (EM64T) sono stati quelli Xeon DP (dual processor), per sistemi biprocessore, basati sul core Nocona a 90 nm, in commercio dal secondo trimestre 2004.\nLa tecnologia Extended Memory 64 Technology (EM64T) permette ai sistemi Xeon, e Pentium 4, di superare le limitazioni proprie delle architetture a 32 bit.\nUna tecnologia complementare all'architettura IA-64.\nEM64T non rappresenta un elemento di diretta concorrenza per le piattaforme Itanium, soluzioni puramente a 64 bit destinate ad impieghi critici in termini di pura potenza di calcolo, oltre che per fascia di prezzo ben lontane dalle soluzioni Xeon a 2 o pi\u00f9 vie."}
{"id": "109957", "revid": "125450156", "url": "https://it.wikipedia.org/wiki?curid=109957", "title": "Ciacco", "text": "Ciacco \u00e8 un personaggio letterario, citato da Dante Alighieri nell\"Inferno\" tra i golosi (VI, vv. 34-75) e anche da Giovanni Boccaccio in una novella del \"Decameron\". La sua figura non \u00e8 ancora stata individuata storicamente.\n\"Voi cittadini mi chiamaste Ciacco\": cos\u00ec questo personaggio si presenta a Dante e Virgilio nel VI canto. Ciacco \u00e8 un sostantivo al quale si attribuiva normalmente il significato di \"porco\"; ma Ciacco era semplicemente da intendere come il diminutivo dei nomi Jacopo e Giacomo.\nNon sappiamo quale dei due significati abbia voluto intendere Dante, ma \u00e8 probabile che intendesse entrambe le interpretazioni come valide.\nCiacco nell'Inferno di Dante.\nSi presenta in questo modo ai viandanti:\nLascia spazio a numerose interpretazioni, come ad esempio quella di Francesco da Buti, uno dei pi\u00f9 antichi commentatori della Commedia, che suggerisce una natura dispregiativa di questo nome: \"Ciacco dicono alquanti che \u00e8 nome di porco, onde costui era cos\u00ec chiamato per la golosit\u00e0 sua\". In realt\u00e0 l'uso della parola Ciacco come sinonimo di porco non \u00e8 documentata prima del testo dantesco. Dalle parole di Dante sappiamo solo che egli era ancora in vita quando Dante era nato, per cui si pu\u00f2 presumere che sia un personaggio della generazione precedente a quella del poeta. Generalmente non accettata, perch\u00e9 senza alcun riscontro plausibile, \u00e8 l'identificazione con il poeta Ciacco dell'Anguillara.\nIl suo personaggio ha dei tratti grotteschi, per la sua apparizione improvvisa, per i suoi bruschi silenzi (\"e pi\u00f9 non fe' parola\"... \"Pi\u00f9 non ti dico e pi\u00f9 non ti rispondo\") e per quel suo modo di guardare Dante storcendo gli occhi alla fine dell'episodio: forse per lo sforzo di restare seduto mentre il suo destino lo rispinge in basso, forse perch\u00e9 riassalito dalla bestialit\u00e0 del suo girone dopo aver conosciuto quei pochi minuti di lucidit\u00e0 che gli erano stati concessi per parlare con Dante.\nLa profezia.\nCiacco pronuncia la prima profezia sulle vicende politiche di Firenze ai vv.58-75 (la seconda sar\u00e0 di Brunetto Latini Inf. XV, 68). Egli risponde inizialmente in maniera molto asciutta a tre domande di Dante:\nEsse significano: 1.\"A cosa arriveranno i cittadini della citt\u00e0 divisa (\"partita\")? 2.Vi \u00e8 alcuno giusto? 3.Qual \u00e8 la ragione di tanta discordia?\"\nCiacco risponde con ordine:\nDopo queste parole Ciacco torna muto ed \u00e8 Dante che deve sollecitare un'altra richiesta: \"Qual \u00e8 la sorte di un gruppo di Fiorentini illustri della passata generazione, \u00abch'a ben far puose li 'ngegni\u00bb (Inf. VI, 81)? Essi sono Farinata degli Uberti, Arrigo, non pi\u00f9 nominato nella \"Commedia\", Mosca dei Lamberti, Tegghiaio Aldobrandi, Jacopo Rusticucci. Ciacco dice che essi sono tra le anime pi\u00f9 nere e che si trovano nei cerchi inferiori dell'Inferno. Qui avviene un'altra tappa del processo di conversione del poeta: dopo aver visto che anche gli effetti della poesia amorosa, al quale aveva aderito in giovent\u00f9, possono portare alla dannazione, con l'episodio di Paolo e Francesca, adesso il poeta scopre che anche il valore politico in vita non garantisce la salvezza divina.\nIl fatto che Ciacco non citi Dante del suo esilio ha fatto pensare ad alcuni (in particolare a Boccaccio) che queste prime cantiche dell'Inferno fossero state scritte verso il 1301, prima cio\u00e8 che il poeta venisse a sapere della sua condanna. In realt\u00e0 queste intuizioni si basano su indizi molto flebili (lo stesso Ciacco cita avvenimenti del 1302 e dice come l'egemonia dei Neri sar\u00e0 lunga), e oggi si \u00e8 propensi a pensare che il poeta volesse semplicemente sviluppare gradualmente il tema politico e quello delle profezie, lasciando per pi\u00f9 tardi il vaticinio del suo esilio, pronunciato da Farinata degli Uberti nel X canto.\nCiacco in Boccaccio.\nBoccaccio pure cit\u00f2 Ciacco nelle \"Esposizioni\", parlando del suo carattere:\n\"Fu costui uomo non del tutto di corte; ma, per ci\u00f2 che poco avea da spendere ed erasi, come egli stesso dice, dato del tutto al vizio della gola, era morditore e le sue usanze erano sempre co' gentili uomini e ricchi, e massimamente con quelli che splendidamente e dilicatamente mangiavano e beveano, da' quali se chiamato era a mangiare, v'andava, e similmente, se invitato non era, esso medesimo s'invitava, ed era per questo vizio notissimo uomo a tutti i Fiorentini. Senza che, fuor di questo, egli era costumato uomo, secondo la sua condizione, ed eloquente e affabile e di buon sentimento; per le quali cose era assai volentieri da qualunque uomo ricevuto.\"\n\"(Esposizioni, VI litt. 25)\"\nGiovanni Boccaccio ne fa il protagonista della novella ottava della nona giornata del Decameron descrivendolo come \u00abuomo ghiottissimo quanto alcun altro fosse giammai... per altro assai costumato e tutto pieno di belli e piacevoli motti\u00bb confermando questa opinione nelle sue \"Esposizioni sopra la Commedia\" senza per\u00f2 rendere mai noto il vero nome di questo personaggio. \u00c8 difficile dire se Boccaccio attingesse a fonti attendibili, ma questo nome non \u00e8 mai stato trovato prima di Dante in letteratura. Anche nelle novelle del Boccaccio non \u00e8 possibile capire se il nome \"Ciacco\" fosse destinato a indicare il dispregiativo di \"porco\" oppure l'abbreviazione dei nomi Jacopo e Giacomo."}
{"id": "109958", "revid": "1904508", "url": "https://it.wikipedia.org/wiki?curid=109958", "title": "Cosimo II de' Medici", "text": "Durante gran parte dei suoi undici anni di regno, deleg\u00f2 perlopi\u00f9 l'amministrazione della Toscana ai suoi ministri. \u00c8 noto in particolare per essere stato il patrono di Galileo Galilei, suo tutore in giovinezza.\nBiografia.\nGiovinezza.\nCosimo II era il figlio primogenito del granduca di Toscana Ferdinando I de' Medici e di sua moglie Cristina di Lorena, figlia del duca Carlo III. Fin da piccolo ricevette un'educazione moderna e scientifica, improntata a fornirgli ampie conoscenze in tutti i campi, sperimentando in particolare la cultura classica, la cosmografia, il disegno, la matematica, la meccanica, la danza, oltre allo studio di diverse lingue quali il tedesco ed il castigliano, che parlava fluentemente. Tra il 1605 e il 1608 ebbe come precettore anche Galileo Galilei e fu questo l'inizio di una grande amicizia che dur\u00f2 fino alla prematura scomparsa di Cosimo II. Nel 1606 il Galilei gli dedic\u00f2 le sue \"Operazioni del compasso geometrico et militare\", un trattato sull'uso e l'utilit\u00e0 del compasso. Cosimo ricevette anche un'adeguata preparazione militare e cavalleresca sotto la guida di Silvio Piccolomini, gran connestabile dell'Ordine di Santo Stefano e gi\u00e0 generale delle artiglierie granducali, che lo avvi\u00f2 all'equitazione ed alla caccia. Altri suoi insegnanti in giovinezza furono il letterato senese Celso Cittadini ed il fiorentino Piero di Giovanni Francesco Rucellai.\nIl padre Ferdinando, sempre alla ricerca di un equilibrio tra Francia e Spagna, che aveva sposato una principessa francese, scelse come sposa per il giovane Cosimo la sorella della regina di Spagna, l'arciduchessa Maria Maddalena d'Austria: il matrimonio, celebrato con grande fasto a Firenze nel 1608, fu felice e allietato dalla nascita di ben otto figli. Alla cerimonia fece seguito la rappresentazione delle \"Argonautiche\" direttamente sulle acque dell'Arno.\nGranduca di Toscana.\nNel 1609 moriva Ferdinando I e il figlio saliva al trono appena diciannovenne; la sua salute era per\u00f2 gi\u00e0 minata dalla tubercolosi e il nuovo granduca, conscio della propria debolezza fisica e dall'insorgere anche di una malattia di stomaco, dal 1614 deleg\u00f2 gran parte degli affari di Stato al primo ministro Belisario Vinta e a molti familiari potenti a corte, tra cui la moglie, il fratello Francesco, lo zio Giovanni (figlio naturale di Cosimo I) e soprattutto sua madre.\nMerito del granduca, conscio delle proprie cagionevoli condizioni di salute, fu di favorire la nascita di una collaborazione tra i numerosi figli, in modo che il primogenito Ferdinando II de' Medici non si trovasse ad affrontare la pesante eredit\u00e0 del governare da solo. Inoltre, Cosimo II diede precise disposizioni per la reggenza successiva (niente incarichi a stranieri, non tenere confessori a corte che non fossero francescani, non toccare il tesoro granducale), affidata alla madre Cristina ed alla moglie Maria Maddalena fino alla maggiore et\u00e0 del principe ereditario Ferdinando, che per\u00f2 non furono rispettate dalle due donne.\nCosimo II mantenne sempre un grande interesse per la scienza e fu amico e protettore di Galileo Galilei: nel 1610 lo scienziato pisano fu richiamato in patria, dove ottenne una cattedra all'Universit\u00e0 di Pisa senza obbligo di lezioni e fu nominato Filosofo e Matematico di corte. In tale occasione, Galileo pens\u00f2 bene di ringraziare il Granduca dedicandogli il \"Sidereus Nuncius\" e chiamando \"medicea sidera\" (astri medicei) i quattro satelliti di Giove da lui scoperti. Nel 1616, in occasione di un primo tentativo dell'Inquisizione di condannare lo scienziato, Cosimo II fu determinato nel sottrarre il celebre suddito alla giustizia romana.\nPolitica estera.\nLa politica estera sotto il regno di Cosimo II fu un continuo destreggiarsi tra Spagna e Francia nel tentativo di non entrare in nessun conflitto, ma ci\u00f2 con scarsi risultati. Infatti, Cosimo II fu costretto a cospicue donazioni sia in truppe che in denaro in favore degli spagnoli e del nipote Ferdinando Gonzaga (figlio di una sua cugina) durante la guerra di successione di Mantova: nel 1613, durante la prima invasione di Carlo Emanuele di Savoia nel Monferrato, Cosimo II si impegn\u00f2 ad inviare ai Gonzaga un aiuto militare, ma i contingenti toscani vennero bloccati dall'intervento degli estensi e del pontefice al passaggio sulle loro terre, giungendo in ritardo sul campo di battaglia quando ormai gli scontri erano terminati. Successivamente (1614-18), prest\u00f2 denaro e uomini agli spagnoli nel corso delle guerre combattute dal Ducato di Milano, ancora una volta contro Carlo Emanuele di Savoia, in adempimento di una sudditanza di tipo feudale che egli nutriva nei confronti della Spagna. Nel 1617 fece la scelta di intervenire una seconda volta al fianco di Ferdinando Gonzaga in occasione della seconda invasione sabauda del Monferrato.\nSempre nel 1617, Cosimo II venne chiamato ad intervenire nella crisi di rapporti scoppiata tra Luigi XIII di Francia e la madre, Maria de' Medici, in relazione all'assassinio del consigliere francese di origini toscane Concino Concini. Il sovrano francese richiese alla morte del traditore la confisca dei beni che la famiglia Concini possedeva a Firenze, richiesta a cui Cosimo II non pot\u00e9 opporre il proprio rifiuto, ma quando il re di Francia deliberatamente decise di catturare dei vascelli toscani ormeggiati in Provenza in segno di rappresaglia, Cosimo procedette con la confisca di quelli provenzali di stanza a Livorno. I contrasti col tempo si smorzarono e la questione si risolse positivamente per la Toscana.\nNel 1619 il granduca ottenne la richiesta di aiuto da parte dell'imperatore e per lui riusc\u00ec a reclutare un reggimento da inviare in Germania a spese dello stato toscano il quale, pur non dimostrandosi risolutivo nella Guerra dei Trent'anni, costitu\u00ec il pretesto per Cosimo di aspirare all'assegnazione del feudo di Piombino. Gi\u00e0 dal 1621, per\u00f2, il reggimento venne licenziato dalla corte imperiale e con questo atto terminarono anche le aspettative di Cosimo II.\nNel tentativo di perseguire il sentimento anti-ottomano nell'ideale cristiano di una nuova crociata contro i turchi e di aprire nuove rotte commerciali, prese parte con la marina toscana ad alcune spedizioni in Africa settentrionale che portarono alla conquista della fortezza di Disto in Negroponte e di quella di Elimano in Caramania. Cerc\u00f2 dal 1609 di appoggiare lo sci\u00e0 di Persia, Abbas il Grande, nel suo tentativo di mettere in crisi l'Impero ottomano, ma ancora una volta quest'operazione non ebbe successo anche a causa dei tentennamenti dello stesso Cosimo II, che non si sentiva pronto a condurre una guerra contro gli ottomani senza aver prima sentito il parere del papa e della Spagna in merito, senza contare il fatto che la liberazione di Gerusalemme sembrava ancora lontana dal poter essere realizzata con un manipolo di uomini.\nNonostante queste complicazioni in campo internazionale, il governo di Cosimo II fu saggio ed intelligente ed assicur\u00f2 alla Toscana un periodo di benessere economico e di crescita demografica, malgrado alcuni anni di cattivi raccolti.\nPolitica interna.\nCosimo II si dedic\u00f2 assiduamente allo sviluppo della flotta toscana, guidata dall'ammiraglio Jacopo Inghirami, che in quegli anni si distinse in alcune azioni contro la flotta ottomana, e allo sviluppo del porto di Livorno, per il quale se da una parte riconferm\u00f2 e ampli\u00f2 le leggi del padre a favore dello sviluppo della nuova citt\u00e0, dall'altra ne ridimension\u00f2 i progetti troppo grandiosi per il bacino d'utenza, essenzialmente limitato al territorio granducale. Acquist\u00f2 i feudi di Scansano e Castellottieri in Maremma, oltre a quello di Terrarossa in Lunigiana, ma dovette abbandonare i disegni di conquista del Principato di Piombino, dell'Isola d'Elba, di Pianosa e Montecristo dopo la morte di Jacopo VII Appiani nel 1603 (operazioni di recupero dei territori gi\u00e0 iniziate da suo padre Ferdinando I). Malgrado gli intenti, l'investitura dei feudi pass\u00f2 a Isabella Appiani nel 1611 ed al marito di questa, Giorgio Mendoza, conte di Binasco, il quale volle garantire la successione alla sua famiglia una volta defunta la moglie. Cosimo II, deluso ed affranto anche dal comportamento dell'imperatore, che sembrava favorire l'investitura ad altri piuttosto che a lui, rinunci\u00f2 al possesso dell'Elba anche quando il sovrano del Sacro Romano Impero gliela offr\u00ec in forma di pegno per un prestito di 500.000 ducati.\nCosimo II mor\u00ec, poco pi\u00f9 che trentenne, il 28 febbraio 1621. Gli successe il figlio Ferdinando.\nSfortunata politica matrimoniale.\nPer le aspirazioni sue e della sua casata, Cosimo II fu sempre attento ad un'accorta politica matrimoniale mirata a ingrandire le fortune della sua casata, anche se queste operazioni il pi\u00f9 delle volte non andarono a buon fine. Cosimo poteva vantare ben quattro sorelle in et\u00e0 da marito, che rappresentavano il terreno ideale per i suoi progetti. Nel 1611 cur\u00f2 personalmente le trattative con Carlo Emanuele I di Savoia con l'intento di far sposare il figlio di questi con una delle principesse toscane, non cogliendo per\u00f2 che il duca di Savoia aveva mire politiche ben pi\u00f9 alte e che grav\u00f2 inutilmente quest'unione con una serie di onerose richieste, come l'acquisto di numerose terre e feudi nel mantovano per concedere una degna dote alla sorella, intercedendo presso Maria de' Medici perch\u00e9 concedesse ai Savoia il paese di Vaud.\nInconcludente si dimostr\u00f2 anche il progetto di matrimonio tra il principe Enrico del Galles e la sorella di Cosimo II, Caterina. Tale matrimonio venne fortemente supportato dal primo ministro inglese, Robert Cecil conte di Salisbury, nel 1611 e si era dimostrato anche gradito a re Giacomo I, il quale intravedeva la possibilit\u00e0 di legarsi ad una famiglia con profondi legami radicati in Europa, ricca e cattolica (era infatti un ideale del sovrano britannico restaurare il cattolicesimo in Inghilterra). Lo stesso Cosimo II fu concorde nel ritenere che alla sorella fosse concesso di professare liberamente la religione cattolica una volta integrata nella corte inglese, ma a questo processo si opposero il cardinale Bellarmino e papa Paolo V. A risolvere il problema diplomatico creatosi, intervenne la morte improvvisa del principe del Galles nel 1612.\nNel 1616 Cosimo II cerc\u00f2 di dare in sposa la sorella Eleonora a re Filippo III di Spagna, il quale era rimasto da poco vedovo ed era per\u00f2 rest\u00eco a intraprendere nuovi legami affettivi, ma il tutto si acquiet\u00f2 con la morte di Eleonora nel 1617.\nCosimo II riusc\u00ec invece ad organizzare altri matrimoni che, sebbene meno illustri, furono duraturi e felici: sua sorella Caterina spos\u00f2 nel 1617 Ferdinando Gonzaga, duca di Mantova, e l'altra sua sorella Claudia spos\u00f2 nel 1621 il principe Federico Ubaldo Della Rovere, figlio di Francesco Maria II, duca d'Urbino.\nSepoltura.\nNel 1857, durante una prima ricognizione delle salme dei Medici, cos\u00ec venne ritrovato il suo corpo:\nDiscendenza.\nCosimo II e Maria Maddalena ebbero otto figli, tra cui si ricordano il quinto Granduca di Toscana (Ferdinando II) e due cardinali (Giovan Carlo e Leopoldo)."}
{"id": "109959", "revid": "125300201", "url": "https://it.wikipedia.org/wiki?curid=109959", "title": "Condizioni standard", "text": "Con l'indicazione condizioni standard (abbreviato in STP, dall'inglese \"Standard Temperature and Pressure\" o in TPS, da \"Temperatura e Pressione Standard\") vengono intese delle condizioni standardizzate di temperatura e pressione.\nDescrizione.\nLa IUPAC (International Union of Pure and Applied Chemistry) ha fissato le condizioni di 0 \u00b0C (273,15 K, 32 \u00b0F) e 1 bar (105 pascal) come rappresentative delle condizioni in cui si trova normalmente una sostanza sulla Terra. Prima del 1982 era utilizzato un valore di pressione leggermente diverso, di 1\u00a0atm (ovvero 101\u00a0325\u00a0Pa). \nIn altri contesti i valori di riferimento possono essere diversi. Ad esempio, le compagnie di gas naturale in Europa, Australia e Sud America considerano le condizioni di 15 \u00b0C (59 \u00b0F) e 1 atm (1,01325 bar) come riferimento per la definizione del metro cubo standard, aderendo alla definizione data dalla International Organization for Standardization.\nSTP non deve essere confuso con lo stato standard di un materiale (sostanza pura, miscela o soluzione ) che \u00e8 un punto di riferimento utilizzato per calcolare le sue propriet\u00e0 in condizioni diverse. In linea di principio, la scelta dello stato standard \u00e8 arbitraria, sebbene l'Unione internazionale di chimica pura e applicata (IUPAC) consigli di utilizzare una pressione standard \"p\" o = 10 5 Pa . Strettamente parlando, la temperatura non fa parte della definizione di uno stato standard, lo stato standard di un gas viene convenzionalmente scelto come gas ideale di pressione unitaria (di solito in bar), indipendentemente dalla temperatura. Tuttavia, la maggior parte delle tabelle sono compilate a temperature specifiche, comunemente 298,15 K (25,00 \u00b0C; 77,00 \u00b0F) o, meno comune, 273,15 K (0,00 \u00b0C; 32,00 \u00b0F).\nLe condizioni standard variano a seconda delle grandezze in oggetto. Per esempio nel caso dell'entalpia, dell'entropia termodinamica e dell'energia libera di Gibbs solo la pressione p stabilisce lo stato standard, \u0394H\u03b8(T), S\u03b8(T), \u0394G\u03b8(T). Infatti in termochimica, le condizioni standard si riferiscono esclusivamente alla pressione e all'attivit\u00e0 unitaria dei singoli componenti di una miscela e si indicano tradizionalmente con l'apice \u00b0 o pi\u00f9 recentemente - secondo la terminologia IUPAC - \u03b8 per evitare ambiguit\u00e0.\nAltre condizioni di riferimento (in chimica e fisica).\nStandard Ambient Temperature and Pressure.\nCon il termine Standard Ambient Temperature and Pressure (o \"SATP\"), utilizzato in chimica, si indicano le condizioni generalmente a temperatura di 298,15\u00a0K (25\u00a0\u00b0C) e pressione di 100\u00a0kPa (1 bar).\nInternational Standard Atmosphere.\nCon il termine International Standard Atmosphere (o \"ISA\"), utilizzato in aviazione, si indicano le condizioni a temperatura di 288,15\u00a0K (15\u00a0\u00b0C), pressione di 101,325\u00a0kPa (1\u00a0atm), e umidit\u00e0 0,00.\nCondizioni normali.\nCon l'indicazione condizioni normali (abbreviato in \"c.n.\" o \"NTP\", dall'inglese \"Normal Temperature and Pressure\"), vengono intese delle condizioni convenzionali di temperatura e pressione. Esse tuttavia possono variare, a seconda della fonte consultata; valori comunemente impiegati sono 293,15 K (20\u00a0\u00b0C, 68\u00a0\u00b0F) e 101,325\u00a0kPa (1 atm) o 273,15 K (0\u00a0\u00b0C, 32\u00a0\u00b0F) e 101,325\u00a0kPa (1 atm)."}
{"id": "109960", "revid": "102643753", "url": "https://it.wikipedia.org/wiki?curid=109960", "title": "Film propagandistico", "text": "Per film propagandistico si intende un'opera cinematografica il cui scopo \u00e8 quello di avvalersi della potenza del mezzo visivo per colpire l'immaginazione degli spettatori e convincerli ad appoggiare una determinata tesi, ad esempio nel campo politico o religioso.\n\u00c8 significativo notare come l'uso del cinema, primo effettivo mezzo di comunicazione di massa, affermatosi agli inizi del XX secolo, \u00e8 avvenuto inizialmente in quei paesi in cui i regimi totalitari al governo avevano il completo controllo dei mezzi di comunicazione. Anche i sistemi democratici, hanno utilizzato il cinema di propaganda, in particolare durante i tempi di guerra. Questa tecnica di convincimento si \u00e8 avvalsa in tempi relativamente pi\u00f9 recenti anche della televisione.\nL'epoca del muto (1895-1922).\nNel cinema delle origini i film di propaganda sono filmati di tipo documentaristico che tendono a qualificare personalit\u00e0 pubbliche e le loro azioni. Tra i pi\u00f9 antichi i filmati ripropongono papi, imperatori e regnanti a parate pubbliche. Durante la Prima guerra mondiale per motivazioni strategiche gli eserciti si guardarono bene dal creare filmati che potessero poi cadere in mani nemiche. Nel cinema italiano si segnala un film comico-patriottico intitolato \"Maciste alpino\" (1916), che racconta le avventure belliche sopra le righe, senza mai calcare la mano sulla violenza effettiva della guerra.\nDurante i primi anni del Fascismo, il Duce diede importanza alla leva del cinema come mezzo di comunicazione di massa. \"Il grido dell'aquila\" (1923) fu uno dei primi film di \"fiction\" dedicati all'argomento della marcia su Roma.\nDagli anni venti alla seconda guerra mondiale (1923-1945).\nUnione Sovietica.\nIn Unione Sovietica dopo la rivoluzione bolscevica e l'abbattimento del regime dello zar, il cinema si sviluppa in un contesto completamente slegato dalle logiche del mercato. Il cinema delle \"avanguardie\" \u00e8 sperimentale e innovativo nella forma, ma spudoratamente propagandistico nei contenuti. Scuole come quelle di Ejzenstejn, Pudovkin e Vertov teorizzano s\u00ec nuovi modi di fare cinema, ma allo stesso tempo celebrano senza riserve il radicale rinnovamento della rivoluzione e contribuiscono alla costruzione del nuovo \"paradiso socialista\". Negli anni venti nascono capolavori di propaganda come i film \"La corazzata Potemkin\" (1925) e \"Ottobre\" (1927) di Ejzenstejn o \"La madre\" di Vsevolod Illarionovi\u010d Pudovkin (1926).\nGli anni trenta vedono affermarsi nel cinema russo il realismo socialista e, con il consolidarsi del regime staliniano, la possibilit\u00e0 di sperimentare viene progressivamente a mancare e lo stile si uniforma ai dettami propri del realismo socialista. La propaganda, abbandonati i temi ingenuamente ottimisti degli anni venti, si concentra nell'esaltare la figura di Stalin e le conquiste industriali e sociali della patria socialista. Di questi anni sono i film, sempre di Ejzenstejn, \"Aleksandr Nevskij\" e \"Ivan il terribile\".\nStati Uniti.\nGli Stati Uniti nello stesso periodo scatenano Hollywood a fini di propaganda. I pi\u00f9 importanti registi - Frank Capra e John Ford \"in primis\" - sfornano film a favore dell'entrata in guerra della potenza: in ballo c'\u00e8 la libert\u00e0 dell'Europa e non solo. Il presidente Roosevelt istituisce l'OWI (Office of War Information), per vigilare le produzioni cinematografiche. Tra i film statunitensi di propaganda nati tra il 1940 e il 1945 si possono annoverare alcuni dei pi\u00f9 bei film di guerra: \"Prigionieri dell'oceano\" di Alfred Hitchcock, \"Arcipelago in fiamme\" di Howard Hawks, \"Obiettivo Burma!\" di Raoul Walsh e \"I forzati della gloria\" di William A. Wellman.\nGermania nazista.\nIl cinema \u00e8 stato un punto culminante per la propaganda nazista e fascista. I cinegiornali programmati obbligatoriamente prima di ogni proiezione erano i maggiori strumenti di propaganda dei due regimi. Il cinema tedesco, sotto la supervisione diretta del ministero della propaganda, guidato da Goebbels, produsse molte pellicole di propaganda diretta, fino ad arrivare, nel pieno della seconda guerra mondiale, a film come \"S\u00fcss l'ebreo\" o al documentario scientifico \"L'ebreo errante\", che incitavano apertamente all'odio razziale contro gli ebrei. \nLa tematica pi\u00f9 ricorrente della propaganda nazista era il mito bellico e l'elogio al patriottismo. Il caso pi\u00f9 eclatante - con contenuti estetici molto alti - di film propagandistico \u00e8 rappresentato dall'opera di Leni Riefenstahl (fino ad allora attrice e regista di film \"di montagna\"). L'acme della sua opera, o perlomeno il risultato pi\u00f9 celebre, \u00e8 \"Olympia\", il film sulle Olimpiadi di Berlino del 1936. \u00c8 per\u00f2 ne \"Il trionfo della volont\u00e0\" (1934), un film documentario sul congresso di Norimberga ad un anno dalla presa del potere, che la Riefenstahl crea una vera e propria estetica del nazismo, con l'esaltazione della figura del F\u00fchrer ottenuta con mezzi prettamente cinematografici (inquadratura, montaggio, ...).\nItalia fascista.\nI film italiani coniugarono la propaganda diretta con un cinema d'evasione, con l'obiettivo di mostrare un'Italia felice e spensierata. Mussolini punt\u00f2 molto su questa forma d'arte per sostenere il regime, e gi\u00e0 nel 1924 nacque l'Istituto Luce, nel 1932 la Mostra del Cinema di Venezia e nel 1936 gli studi di Cinecitt\u00e0. Quasi tutti i maggiori registi si cimentarono con i film di propaganda, da Alessandro Blasetti a Carmine Gallone e Roberto Rossellini fino ad Alberto Lattuada.\nDei 772 film prodotti in Italia tra il 1930 e il 1943, all'incirca un centinaio sono classificabili come film di propaganda diretta o indiretta.\nDal 1946 al 2005.\nIn Italia, come nei paesi europei occidentali, la propaganda ebbe sempre meno presa e senso. Le nascenti democrazie si imposero di lasciare questo mezzo al passato, tendendo comunque a delegare al documentario gli aspetti di informazione e persuasione. Fino al 1989 nel cinema sovietico permasero forti accenti di propaganda e di controllo sul lavoro dei cineasti.\nUn paese che fa un uso massiccio di propaganda patriottica \u00e8 rappresentato dagli Stati Uniti, bench\u00e9 l'aspetto sia mitigato dall'azione (sono film di fantascienza, spionaggio, horror, pugilato...). In questo senso, una recrudescenza dell'utilizzo della propaganda \u00e8 avvenuto dopo gli attentati dell'11 settembre 2001."}
{"id": "109961", "revid": "54253", "url": "https://it.wikipedia.org/wiki?curid=109961", "title": "Eugenio Barsanti", "text": "Biografia.\nGracile di corporatura e di cagionevole salute, venne inviato dalla famiglia presso i padri scolopi a Pietrasanta, allo scopo di poter frequentare l'interno istituto ad orientamento scientifico, dove prese i voti nel 1844, assumendo il nome di padre Eugenio.\nNel 1841 Barsanti inizi\u00f2 la sua attivit\u00e0 didattica insegnando matematica e fisica al Collegio San Michele di Volterra. Qui, illustrando agli allievi un esperimento sull'esplosione di una miscela incendiaria di aria e idrogeno (usando una pistola di Volta di sua costruzione) ebbe l'idea di sfruttare l'espansione rapida del gas per sollevare un pistone. Trasferitosi ad insegnare fisica e idraulica nel 1845 all'Osservatorio Ximeniano di Firenze, di livello universitario, ebbe la possibilit\u00e0 di sviluppare la sua idea, dedicandosi dopo alcuni anni a tempo pieno alla realizzazione del progetto di motore a scoppio. Barsanti fu uno sperimentatore geniale e precoce: un manoscritto conservato presso l'Osservatorio ximeniano, dettato da lui stesso, dimostra come gi\u00e0 nel periodo della sua residenza a Volterra tentasse di ricavare forza motrice dallo scoppio di una miscela di idrogeno e aria.\nIncontr\u00f2 nel 1851 l'ingegnere Felice Matteucci con cui collabor\u00f2 per il resto della vita.\nI due presentarono l'invenzione il 5 giugno 1853 presso l'Accademia dei Georgofili di Firenze e, nell'anno successivo, riuscirono a brevettarla in Inghilterra (\"Obtaining Motive Power by the explosion of Gases\"). Negli anni successivi l'invenzione ottenne il brevetto nel Regno di Sardegna, in Francia, Austria, Belgio, di nuovo in Inghilterra (1857) e in altri Paesi. L'Italia dell'epoca non era ancora unita e non era in grado di offrire sufficienti garanzie per la tutela internazionale.\nI due collaborano allo sviluppo di un motore a due cilindri con potenza di cinque cavalli vapore nel 1856, poi due anni dopo costruiscono (con l'ausilio di un meccanico di Forl\u00ec, Giovanni Battista Babacci) il modello a due pistoni contrapposti che fu realizzato a Zurigo dalla ditta Escher-Wyss.\nLa \"Societ\u00e0 del nuovo motore\" fu fondata nel 1860.\nLa costruzione del motore ebbe inizio lo stesso anno presso le officine di Pietro Benini. Quello stesso anno, durante l'Esposizione Nazionale di Firenze delle Arti e delle Industrie, fu messo in funzione un modello del motore Barsanti-Matteucci, costruito dalle Officine meccaniche del Pignone.\nIl vantaggio del motore Barsanti-Matteucci rispetto ad altri inventati in anni immediatamente successivi, tra cui quello elaborato nel 1859 dal belga, naturalizzato francese \u00c9tienne Lenoir, era di sfruttare il moto di ritorno del pistone dovuto al raffreddamento del gas piuttosto che la spinta dello scoppio, difficilmente governabile per l'epoca. Prove dinamiche dimostrarono un rendimento cinque volte pi\u00f9 elevato per il nuovo motore rispetto agli altri e per questo ottenne la medaglia d'argento dall'Istituto Lombardo delle scienze.in che anno?\nBarsanti era molto convinto della sua idea, che riteneva superiore alla macchina a vapore perch\u00e9 pi\u00f9 sicura, meno ingombrante e pi\u00f9 pronta nell'avviamento. Non era per\u00f2 sufficientemente leggera per l'uso su veicoli stradali. Gli impieghi previsti erano la produzione di energia meccanica per fabbriche e officine e la propulsione navale.\nFurono inoltre costruiti nuovi motori sempre pi\u00f9 perfezionati e potenti, utilizzati nei trasporti ferroviari e in quelli marittimi. Nel 1861, insieme al Matteucci e a G.B. Babacci, Barsanti ottenne un nuovo brevetto, in base al quale la ditta Escher Wiss &amp; C. di Zurigo costru\u00ec un motore di 12 HP, che ebbe un notevole successo anche a livello commerciale.\nDopo diverse ricerche Barsanti e Matteucci decisero di affidare la produzione industriale di un motore da quattro cavalli alla societ\u00e0 John Cockeril di Seraing in Belgio, a partire dal prototipo costruito nelle Officine di Precisione Bauer e C. di Milano. Le richieste giunsero da tutta Europa e il successo commerciale sembrava imminente.\nPer la sua realizzazione in serie, Barsanti decise di rivolgersi allo stabilimento di John Cockeril a Seraing e pertanto nel 1864 si rec\u00f2 in Belgio, dove contrasse una febbre tifoide che lo port\u00f2 alla morte il 18 aprile 1864.\nMatteucci da solo non riusc\u00ec a fare fronte alla gestione aziendale e alla tutela dei brevetti e la commercializzazione del motore fall\u00ec. Egli torn\u00f2 ad occuparsi della sua materia, l'idraulica.\nNel 1877 Felice Matteucci, di fronte all'attribuzione dell'invenzione del motore a scoppio a Nikolaus August Otto, rivendic\u00f2 l'invenzione a s\u00e9 e a Barsanti, facendosi forte del brevetto depositato in Inghilterra, Francia, Piemonte e all'Accademia dei Georgofili a Firenze. Ma non riusc\u00ec a farsi riconoscere l'invenzione, nonostante il disegno di Otto fosse palesemente simile al loro.\nNel 1954 le ceneri di Barsanti furono traslate dalla Chiesa di San Giovannino degli Scolopi nella Basilica di Santa Croce, dove ora riposano insieme a quelle di altri illustri italiani e fiorentini.\nArchivio.\nIl Fondo \"Barsanti Eugenio\" \u00e8 stato acquistato dalla Biblioteca Universitaria di Pisa nel 1939 dall'erede Isolina Barsanti, dove \u00e8 conservato.\nNumerosi documenti relativi a tutti i brevetti richiesti dalla Societ\u00e0 anonima del nuovo motore Barsanti e Matteucci sono conservati presso l'archivio della biblioteca del Museo Galileo."}
{"id": "109962", "revid": "6392", "url": "https://it.wikipedia.org/wiki?curid=109962", "title": "Nicol\u00f2 Barsanti", "text": ""}
{"id": "109963", "revid": "1573940", "url": "https://it.wikipedia.org/wiki?curid=109963", "title": "Ovibos moschatus", "text": "Il bue muschiato (Ovibos moschatus ) \u00e8 un mammifero artico appartenente alla famiglia \"Bovidae\", noto per il suo folto manto che arriva quasi a terra e il caratteristico odore di muschio. Appartiene alla sottofamiglia Caprinae e pertanto \u00e8 pi\u00f9 imparentato con la capra domestica (\"Capra hircus\") che non con il bue (\"Bos taurus\").\nDescrizione.\nIn entrambi i sessi sono presenti lunghe corna curve. L'altezza al garrese \u00e8 di circa 1\u00a0m, la lunghezza di 2\u00a0m. I buoi muschiati hanno un manto il cui colore varia tra il bruno, il grigio e il giallastro. Possono vivere fino a 20 anni. L'esemplare adulto pu\u00f2 essere alto fino a 1,4\u00a0m, lungo circa 2,5\u00a0m e pu\u00f2 pesare dai 200 ai 400\u00a0kg.\nBiologia.\nDurante l'estate, i buoi muschiati vivono in aree umide, soprattutto valli in cui scorrono dei fiumi. In inverno si spingono a quote pi\u00f9 elevate al fine di evitare la neve pi\u00f9 profonda. Si nutrono di erba, radici, carici e di altre piante terricole, scavando nella neve alla ricerca di cibo. &lt;br&gt;\nI branchi sono composti solitamente da 10-20 individui, sebbene in certi casi si possa arrivare fino a 100 capi. Durante l'inverno, i branchi sono formati da adulti di entrambi i sessi e da esemplari giovani. Nella stagione degli amori (intorno alla met\u00e0 di agosto), i maschi ingaggiano combattimenti: l'esemplare dominante finir\u00e0 poi con l'allontanare gli altri maschi adulti del gruppo. Le femmine raggiungono la maturit\u00e0 sessuale a 2 anni di et\u00e0, i maschi a 5. Il periodo di gestazione dura 8-9 mesi. In quasi tutti i casi nascer\u00e0 un solo piccolo, che viene allattato per un anno, anche se pu\u00f2 cominciare a mangiare erba una settimana dopo la nascita.\nI buoi muschiati sono animali sociali, e sono famosi per la tipica disposizione circolare che assumono quando si sentono minacciati. Tale disposizione (piccoli al centro, muro di corna puntate all'esterno) spesso \u00e8 sufficiente a respingere l'attacco dei lupi artici, ma \u00e8 del tutto inefficace se l'attacco viene sferrato da un orso polare.\nDistribuzione.\nI buoi muschiati vivono nelle zone artiche del Canada, della Groenlandia e dell'Alaska. La popolazione originaria dell'Alaska si estinse, a causa della caccia eccessiva, tra la fine del XIX secolo e l'inizio del XX, ma i buoi muschiati vi furono poi subito reintrodotti.\nLa specie \u00e8 stata \"reintrodotta\" anche nel Nord Europa (nelle montagne fra Norvegia e Svezia) e in Russia. \nIn passato il bue muschiato rischi\u00f2 di estinguersi: tuttavia, le misure protettive hanno permesso di salvare la specie. Attualmente, la popolazione complessiva \u00e8 in aumento (soprattutto nelle zone in cui il bue muschiato \u00e8 stato recentemente \"introdotto\") ed \u00e8 stimata tra i 65.000 e gli 85.000 capi.&lt;br&gt;\nAttualmente \u00e8 consentita la caccia regolamentata, per cui il prelievo venatorio \u00e8 sostenibile.\nEvoluzione.\nIl bue muschiato \u00e8 l'ultimo rappresentante di un gruppo di caprini noti come Ovibovini, che si svilupparono nel corso del Miocene superiore (circa 12 - 8 milioni di anni fa) in Eurasia. Tra le prime forme vi fu \"Mesembriacerus\", che, nonostante le dimensioni minori, aveva gi\u00e0 acquisito una morfologia robusta. Tra le altre forme mioceniche vi furono i bizzarri \"Criotherium\", \"Plesiaddax \"e \"Urmiatherium\". Nel Pliocene e nel Pleistocene il gruppo si diffuse anche in Nordamerica con forme come \"Euceratherium\" e \"Bootherium\", mentre il pi\u00f9 probabile antenato del bue muschiato \u00e8 \"Praeovibos\". Un'altra forma pleistocenica \u00e8 l'insolita \"Soergelia\"; a questo gruppo \u00e8 stato ascritto anche l'enigmatico genere \"Megalovis\". L'asiatico takin (\"Budorcas taxicolor\") \u00e8 a volte considerato uno stretto parente del bue muschiato, ma alcune analisi del DNA mitocondriale sembrerebbero dimostrare che le somiglianze tra i due animali siano frutto di convergenza evolutiva."}
{"id": "109965", "revid": "287204", "url": "https://it.wikipedia.org/wiki?curid=109965", "title": "Common Object Request Broker Architecture", "text": "CORBA (Common Object Request Broker Architecture) \u00e8 uno standard sviluppato da OMG per permettere la comunicazione fra componenti indipendentemente dalla loro distribuzione sui diversi nodi della rete o dal linguaggio di programmazione con cui siano stati sviluppati.\nEsso facilita lo sviluppo di sistemi distribuiti fornendo:\nI vari componenti comunicano attraverso un oggetto chiamato \"broker\" (da cui deriva il nome dell'architettura), che pu\u00f2 essere visto come un intermediario fra le parti in comunicazione. I componenti sono \"presentati\" al broker attraverso la scrittura di un'interfaccia nel linguaggio IDL.\nDescrizione.\nCORBA \u00e8 un meccanismo software per la gestione delle chiamate a procedura con oggetti di invocazione che risiedono in uno stesso spazio degli indirizzi (applicazione) o in uno spazio degli indirizzi remoto (stesso host o host remoti collegati in rete). La versione 1.0 \u00e8 stata distribuita nell'ottobre 1991.\nCORBA utilizza un apposito linguaggio denominato Interface Description Language (IDL) per definire le interfacce che gli oggetti presentano al \"mondo esterno\". CORBA specifica poi una \u201cmappatura\u201d da IDL a specifici linguaggi di implementazione come C++ o Java. Mappature standard esistono inoltre per Ada, C, C++, Lisp, Smalltalk, Java, COBOL, PL/I e Python. Esistono anche mappature non standard per Perl, Visual Basic, Ruby, Erlang, e Tcl implementati mediante Object Request Broker (ORB) scritti per questi linguaggi.\nLa specifica CORBA prevede che ci sia un \"ORB\" attraverso il quale l'applicazione interagisce con gli oggetti distribuiti. In pratica, l'applicazione inizializza l\"ORB\" e accede ad un \"Object Adapter\" interno che ha compiti come il conteggio dei riferimenti, la politica di istanziazione di oggetti e riferimenti, le politiche sul tempo di vita degli oggetti e cos\u00ec via. L\"Object Adapter\" \u00e8 usato per registrare istanze delle \"Classi Generate\". Le \"Classi Generate\" sono il risultato della compilazione del codice \"IDL\" che traduce la definizione ad alto livello dell'interfaccia in una classe dipendente da un sistema operativo e da un linguaggio, che verr\u00e0 usata dall'applicazione utente. Questo passo \u00e8 necessario al fine di garantire la semantica definita da CORBA e di fornire un processo preciso per interfacciarsi con l'infrastruttura CORBA.\nAlcune mappature da \"IDL\" a specifici linguaggi di programmazione sono \"pi\u00f9 ostili\" di altre. Ad esempio, data la natura di Java, la mappatura \"IDL-Java\" \u00e8 relativamente semplice e rende l'uso di CORBA molto semplice in un'applicazione Java. La mappatura verso C++ non \u00e8 banale ma rende disponibili tutte le caratteristiche dell'infrastruttura CORBA, come la gestione delle eccezioni. La mappatura verso C \u00e8 ancora pi\u00f9 ostica (dato che non \u00e8 un linguaggio Object Oriented) ma \u00e8 costruita in modo sensato e rende bene la semantica delle chiamate RPC. (Red Hat Linux viene distribuita con il sistema GNOME UI, il cui IPC era basato su CORBA, ora rimpiazzato da D-Bus)\nUna mappatura a linguaggio richiede allo sviluppatore di creare del codice IDL che rappresenti le interfacce ai suoi oggetti. Tipicamente, un'implementazione CORBA viene distribuita con uno strumento chiamato \"compilatore IDL\", che converte il codice IDL in codice specifico per il linguaggio scelto. Un compilatore tradizionale \u00e8 poi usato per compilare il codice generato per creare codice eseguibile per l'applicazione. Il diagramma seguente illustra il modo in cui il codice generato \u00e8 utilizzato nell'infrastruttura CORBA:\nLa figura illustra il paradigma di alto livello per la comunicazione remota fra processi utilizzando CORBA. Altri argomenti di cui la specifica CORBA si occupa includono data \"typing\", eccezioni, protocolli di rete, timeout nella comunicazione, ecc. Esiste anche una serie di problemi che non vengono trattati nella specifica di CORBA, ma che tutti i sistemi distribuiti devono essere in grado di affrontare: tempo di vita degli oggetti, ridondanza/\"fail-over\", semantica dei nomi, gestione della memoria, \"load balancing\" dinamico ecc.\nOltre a fornire agli utenti un linguaggio ed una specifica indipendente dalla piattaforma di utilizzo Chiamata di procedura remota, CORBA definisce servizi d'uso comune quali supporto alle transazioni e alla sicurezza, gestione degli eventi, del fattore temporale ed altri modelli d'interfaccia \"domain-specific\".\nCORBA, IIOP e OMG sono marchi registrati dell'Object Management Group, mentre GIOP non \u00e8 un marchio registrato OMG."}
{"id": "109970", "revid": "4327", "url": "https://it.wikipedia.org/wiki?curid=109970", "title": "Ciclo Beau de Rochas", "text": ""}
{"id": "109971", "revid": "1877829", "url": "https://it.wikipedia.org/wiki?curid=109971", "title": "Eucherio (figlio di Stilicone)", "text": "Biografia.\nNato a Roma, Eucherio era figlio di Stilicone, un generale di origine barbara, e di Serena, figlia adottiva dello zio e imperatore Teodosio I, il cui zio Flavio Eucherio fu onorato con la scelta del nome; era ancora un bambino in occasione della visita di Teodosio I in citt\u00e0 (389). Eucherio ebbe due sorelle, Maria e Termanzia, entrambe andate in sposa all'imperatore Onorio.\nGrazie all'influenza del padre, Eucherio fu nominato \"tribunus et notarius\" nel 396, sebbene non esercitasse la funzione, anche in ragione della giovane et\u00e0; il padre sperava di farlo sposare, una volta divenuto adulto, con Galla Placidia, figlia di Teodosio I e quindi sorella di Serena. Nel 404 era a Roma in occasione della visita di Onorio.\nNell'agosto 408, Stilicone fu ingiustamente accusato di tramare contro Onorio per elevare Eucherio al soglio imperiale, e fu arrestato. Eucherio fugg\u00ec allora a Roma (la corte si trovava a Ravenna), con l'aiuto di alcuni soldati barbari del padre; dopo l'assassinio di Stilicone, Onorio ordin\u00f2 che anche Eucherio fosse ucciso, ma il ragazzo si rifugi\u00f2 in una chiesa, ottenendo asilo e salvandosi la vita per qualche tempo. Successivamente, per\u00f2, due eunuchi di Onorio, Arsacio e Terenzio, che erano stati inviati a Roma per scortare Termanzia presso la madre Serena che l\u00ec si trovava, lo presero e lo uccisero, essendo per questo motivo promossi da Onorio.\nAlcuni storici antichi affermano che Stilicone aspirasse effettivamente a porre Eucherio sul trono imperiale; si giunge ad affermare che Eucherio, che sarebbe stato un pagano, avrebbe progettato di ottenere il sostegno dei pagani restaurando la Religione romana."}
{"id": "109972", "revid": "271278", "url": "https://it.wikipedia.org/wiki?curid=109972", "title": "Cucina svizzera", "text": "La cucina svizzera, intesa come l'arte culinaria della Svizzera, \u00e8 un insieme delle diverse cucine delle culture presenti e varia da cantone a cantone.\nLe differenze linguistiche sono legate anche a tradizioni differenti che influiscono sulla gastronomia. Nella Svizzera francofona prevalgono influssi della cucina francese, in quella italofona della cucina nord Italiana e in quella germanofona di quella tedesca. \nInoltre, tali tradizioni culinarie si influenzano reciprocamente.\nAlla luce della particolare geografia territoriale del paese, la tradizione culinaria svizzera \u00e8 composta essenzialmente da specialit\u00e0 locali che spesso non valicano neppure la propria regione di produzione o una singola vallata.\nProdotti gastronomici.\nLa Svizzera cos\u00ec come molti altri paesi europei quali i Paesi Bassi, l\u2019Italia, il Belgio e soprattutto la Francia ha un\u2019abbondante produzione di formaggi dovuta ai numerosi pascoli di mucche e capre presenti nel territorio montuoso del paese.\nIl Groviera viene prodotto in Svizzera e per produrne una forma di 35 kg servono 400 litri di latte vaccino, \u00e8 conosciuto in tutto il mondo per il suo gusto raffinato. \u00c8 utilizzato nella fonduta.\nL'Appenzeller \u00e8 un formaggio svizzero di latte vaccino, viene prodotto da oltre 700 anni e presenta un gusto estremamente interessante per la sua aromatizzazione alle erbe selvatiche di montagna.\nAnche l\u2019Emmentaler \u00e8 un formaggio svizzero estremamente noto specialmente in Italia, \u00e8 piuttosto difficile da produrre, pu\u00f2 essere prodotto solo da 122 latterie autorizzate e viene stagionato per 12 mesi in delle grotte.\nLo Sbrinz, \u00e8 un formaggio a pasta extradura e viene stagionato per minimo 18 mesi si tratta di un formaggio forte e piccante che segue ritmi e sistemi di stagionatura tradizionali e complessi.\nAltro formaggio svizzero molto noto \u00e8 il Tomme Vaudoise prodotto in Svizzera francese, \u00e8 un formaggio a pasta molle, \u00e8 avvolto da una muffa commestibile.\nNel Canton Vallese e nel Canton Ticino vengono prodotti alcuni tipi di salame e insaccati casalinghi che da secoli vengono trattati salandoli e utilizzando muffe e batteri.\nEnologia svizzera.\nLa Svizzera \u00e8 una grande produttrice di vini e birre specie nei cantoni del sud (Ticino, Grigioni, Vallese, Friburgo).\nI vitigni pi\u00f9 comuni sono il Merlot, il Chasselas e il M\u00fcller Thurgau.\nIl Pinot Noir \u00e8 frequente nel Vallese, altri vitigni autoctoni sono Petite Arvine e l\u2019Humagne Rouge si tratta di vini mediamente costosi rispetto ai vini italiani, sono quindi vitigni pregiati e che puntano sulla qualit\u00e0 pi\u00f9 che sulla quantit\u00e0. \nLa vigna pi\u00f9 alta d\u2019Europa \u00e8 situata a Visperterminen nel Canton Vallese a 1150 metri s.l.m.\nI vini svizzeri sono esportati in molti paesi del mondo specie la Cina, gli USA e il Regno Unito."}
{"id": "109974", "revid": "123863004", "url": "https://it.wikipedia.org/wiki?curid=109974", "title": "Digitalizzazione", "text": "La digitalizzazione \u00e8 il processo di conversione che, applicato alla misurazione di un fenomeno fisico, ne determina il passaggio dal campo dei valori continui a quello dei valori discreti. Tale processo viene oggi comunemente sintetizzato nei termini di passaggio dall'analogico al digitale nell'audio, video, immagini e testo.\nLa misurazione della temperatura tramite un termometro o la rappresentazione di un suono tramite il tracciamento di onde sono esempi di grandezze di tipo analogico, in quanto i valori che possono essere assunti sono infiniti. L'operazione comporta una perdita di informazioni, che per\u00f2 in alcuni casi \u00e8 accettabile in quanto si guadagna in semplicit\u00e0 di rappresentazione o in altri casi non \u00e8 comunque percepita.\nNel campo dell'informatica e dell'elettronica, con digitalizzazione si intende il processo di trasformazione di un'immagine, di un suono, di un documento in un formato digitale, interpretabile da un computer, dove per formato digitale si intende un codice binario in cui tutto \u00e8 rappresentato da combinazioni di zero o uno, quindi da stati del tipo acceso/spento. Un disco in vinile su cui \u00e8 registrata una canzone rappresenta un esempio di riproduzione analogica di un suono; la stessa canzone riprodotta tramite un computer ne rappresenta il formato digitale. Nel campo delle telecomunicazioni invece il termine indica il passaggio dalle tecnologie a trasmissione analogica a quelle a trasmissione digitale.\nStoria.\nL'obiettivo del fondo, identificato da alcune avanguardie della ricerca fin dagli anni trenta del secolo trascorso, \u00e8 quello di riorganizzare la conoscenza in modo sempre pi\u00f9 efficiente, semplificando la selezione delle notizie in un mondo sommerso dalle informazioni. In una estrema opera di semplificazione del processo, si potrebbe affermare che quell'obiettivo utopistico ha generato gli ipertesti, il PC, Internet.\nSi \u00e8 dovuto attendere l'invenzione del chip, dei primi computer e della rete Internet perch\u00e9 il bit diventasse davvero una rivoluzione. Rivoluzione spinta e alimentata dagli interessi congiunti dell'industria militare (negli anni cinquanta) e dei mondializzati commerci contemporanei. Il bit \u00e8 stato allo stesso tempo causa e conseguenza del fenomeno della mondializzazione. Da una parte il progresso tecnologico ha dischiuso potenzialit\u00e0 impensabili sia dal punto di vista dell'accrescersi dell'intelligenza delle macchine, sia dal punto di vista della trasformazione, elaborazione e trasmissione delle informazioni. Dall'altra le esigenze dei governi e delle grandi aziende hanno liberato fondi ingenti per la ricerca e la sperimentazione di queste tecnologie.\nFino a ieri (finch\u00e9 c'era la guerra fredda) erano i militari a finanziare le ricerche di punta: caschi per la realt\u00e0 virtuale o sistemi avanzati per l'addestramento dei piloti. Oggi \u00e8 cambiato tutto: \u00e8 l'industria dell'entertainment a finanziare i settori pi\u00f9 avanzati. Le ragioni di questa tendenza sono evidenti. L'industria del divertimento pu\u00f2 sperimentare in tempi rapidi sempre nuove applicazioni su una platea di giovanissimi, che sono certamente i pi\u00f9 adatti ad apprendere tecniche avanzate. I videogiochi diventano cos\u00ec uno strumento di sperimentazione di massa di tecniche di interazione uomo-macchina, che poi possono essere riutilizzate in altri settori: dall'istruzione a distanza al commercio elettronico, per esempio.\nLa rivoluzione delle comunicazioni segue quella industriale e modifica il corpo stesso del suo essere: negli anni ottanta e novanta, si assiste cos\u00ec al passaggio da un'interfaccia statica ad un'interfaccia multimediale dell'informazione.\nIl sistema mediale ingloba e subisce, al tempo stesso, le nuove acquisizioni digitali, ridefinendo s\u00e9 stesso in virt\u00f9 delle incredibili potenzialit\u00e0 tecniche dischiuse. In effetti, quelli introdotti dalle ICT's, solo latamente possono essere considerati \"nuovi\" media: fatta eccezione per Internet, si \u00e8 in presenza di un'evoluzione e di una ridefinizione dei vecchi mezzi di comunicazione, in parte digitalizzati. I media \"primitivi\" come la stampa, la radio, la TV potevano solo \"essere visti\". Il broadcasting non consente interazione con i contenuti n\u00e9 tanto meno con la loro fonte, quindi pu\u00f2 solo offrire una fruizione passiva dell'atto comunicativo. Resta impossibile produrre informazioni, essere all'interno del media, interagire, essere visti. L'architettura logico-tecnica \"many to many\" di Internet, consente all'utente di avere pieno controllo sulla comunicazione telematica, trasformandolo da spettatore a produttore di informazione. Internet viene incontro al bisogno di visibilit\u00e0 delle persone perch\u00e9 conferisce ad essi la piena autonomia della fruizione del mezzo stesso. Le nuove tecnologie dell'informazione e della comunicazione stanno modificando radicalmente anche il rapporto di interazione tra producer e consumer. Esse non si configurano pi\u00f9 solo come strumenti per rendere pi\u00f9 efficienti attivit\u00e0 definite e quasi immutabili (le procedure, i flussi di lavoro), ma rappresentano prima di tutto delle opportunit\u00e0, dei fattori abilitanti che rendono possibili il cambiamento dei tradizionali modi di produrre, di distribuire di organizzarsi, di scambiare e condividere il sapere, di cooperare: ci\u00f2 che Levy ha chiamato intelligenza collettiva nel 1996.\nLa cultura della comunicazione, sconvolta dall'apparire di Internet, si ristruttura sulla base di tre elementi fondamentali che informano l'agire sociale e la trasmissione della conoscenza: multimedialit\u00e0, ipertestualit\u00e0 e interattivit\u00e0. Il link diviene la metafora del nostro quotidiano rapporto con la realt\u00e0. L'avvento delle ICT's fa registrare fenomeni di cambiamento nei processi comunicativi e nell'industria culturale. La digitalizzazione si \u00e8 imposta come sistema dominante perch\u00e9 da un lato rende pi\u00f9 economica la produzione industriale delle informazioni e, allo stesso tempo, espande i mercati e i confini della loro fruizione. L'era analogica era caratterizzata da spazi confinati all'interno dei limiti imposti dai singoli mezzi di comunicazione e dai costi di produzione e di trasmissione. Quella digitale scopre i mercati globali e li raggiunge attraverso percorsi rizomatici. Le vecchie agenzie dell'informazione si trasformano anche in versioni digitali, entrando per di pi\u00f9 in competizione con il consumer della Rete. Si scontrano globalizzazione e segmentazione estrema dell'informazione: le reti satellitari consentono una fruizione planetaria dello stesso segnale trasmesso, ma se guardiamo ad esempio alla TV digitale ci si rende subito conto dell'estrema tematizzazione dei contenuti veicolati: continuit\u00e0 e discontinuit\u00e0, unificazione e targettizzazione, comunit\u00e0 virtuali e pay-per-view isolazionista. Come afferma Thompson (1998), pur non riferendosi esplicitamente alle nuove tecnologie, si \u00e8 in presenza di un duplice fenomeno: da una parte, si assiste ad una globalizzazione delle telecomunicazioni, dall'altra ad una localizzazione ed individualizzazione della fruizione dei contenuti. Solo la discontinuit\u00e0 del digitale rende possibile la creazione di mondi collegati: la continuit\u00e0 della cultura contemporanea nasce dalla trasmissione discreta delle sequenze informatiche binarie. Con la nascita delle grandi rete di fibre ottiche l'informazione di massa diventa il suo opposto, cio\u00e8 informazione personalizzata.\nL'estensione della interattivit\u00e0 e l'unificazione del medium (il pc-tv e la tv-pc), ovvero ci\u00f2 che da pi\u00f9 parti viene definita come \"convergenza\", completano il quadro e insieme fanno saltare in aria il tradizionale sistema dei media. All'interno della societ\u00e0 della connessione, l'uomo digitale riesce a far convivere codici e linguaggi diversi all'interno della stessa macchina. Sempre la stessa, ma di volta in volta capace di implementare funzioni e utilit\u00e0 differenti. L'etica della discontinuit\u00e0 viene a configurarsi come causa e conseguenza del linkage quotidiano che l'uomo ha adottato come suo schema di pensiero. La traduzione di questa nuova struttura cognitiva \u00e8 la convergenza di informazioni diverse sullo stesso supporto nonch\u00e9 l'alimentazione di diversi supporti attraverso le medesime informazioni. E cos\u00ec ritroviamo il frigorifero nel computer e quest'ultimo nella lavatrice, cos\u00ec come, l'industria del telefono in quella delle canzonette: il sogno fatto carne di Negroponte.\nStiamo infatti gi\u00e0 assistendo all'estensione della interattivit\u00e0 e all'unificazione del medium: processi che completano il quadro e insieme ridefiniscono il tradizionale sistema dei media e delle reciproche relazioni che la storia delle comunicazioni ha ciclicamente attraversato. Siamo dunque di fronte a un vero e proprio rimescolamento, molto pi\u00f9 rilevante in quanto investe simultaneamente molti aspetti: le forme di comunicazione, i linguaggi, la mentalit\u00e0 corrente. Un unico mezzo per infinite funzioni, il concetto di multimedialit\u00e0 o meglio ipermedialit\u00e0 si estende anche agli oggetti fisici, non pi\u00f9 solo al diverso approccio verso l'organizzazione dei contenuti. Con le modalit\u00e0 di trasmissione analogiche, diversi tipi d'informazione non potevano viaggiare insieme sullo stesso supporto ed essere decodificati dal medesimo terminale. Il segnale radio di un televisore era infatti totalmente diverso da quello di un telefono mobile e, per essere tradotto in immagini, aveva bisogno di circuiti dedicati assenti in un telefono.\nL'adozione di una rappresentazione digitale in luogo di quella analogica, nel video, nella musica, nella stampa e nelle telecomunicazioni in generale, potenzialmente trasforma qualunque forma di attivit\u00e0 umana di tipo simbolico in software, e cio\u00e8 in istruzioni modificabili per descrivere e controllare il comportamento di una macchina. L'utente di fine secolo, la cosiddetta generazione Napster, trova la cifra della propria formazione culturale e della propria interazione con la realt\u00e0 circostante nell'interfaccia e nell'ipertesto. Si tratta di due elementi che hanno cambiato radicalmente il nostro modo di rapportarci all'informazione generando un coinvolgimento continuo da parte dello spettatore, tanto da rendere questa parola desueta. Chi utilizza Internet \u00e8 un utente che modifica l'enorme flusso d'informazione, secondo le sue esigenze, per il semplice fatto che se le costruisce attingendo da un archivio comune e spesso gratuito.\nQuesto \u00e8 il risultato dell'incontro tra arte e scienza, della formazione di una nuova cultura che ha carattere popolare e si basa sulle conseguenze di una tecnologia che ha invaso il nostro ambiente culturale e promuove un processo di sviluppo automatico sostenuto dalle stesse innovazioni tecnologiche e da un permanente desiderio di cambiamento. La tecno-cultura realizza in parte la globalizzazione di una nuova generazione a cui \u00e8 permesso l'accesso alle merci tecnologiche high-tech, e la conseguente familiarit\u00e0 con gli strumenti utilizzati, ma anche un dialogo con le derive culturali che contribuiscono a sviluppare nuove dinamiche all'interno del pubblico discorso. L'epoca digitale comporta, dunque, una diversa percezione delle cose, una percezione non-analogica che \u00e8 molto pi\u00f9 vicina al sentire tipico delle arti. Nel paesaggio mediale, nel villaggio globale, ogni comunit\u00e0 produce segni e significati, ogni cultura che si rispetti si fonda su un insieme di esperienze e di valori condivisi. Attraverso l'uso delle nuove tecnologie si va sempre di pi\u00f9 verso una societ\u00e0 sintetica, sintetica in diverse accezioni; innanzitutto si intende per comunicazione sintetica la velocit\u00e0, l'accelerazione degli scambi comunicativi. Ma per sintetica intendiamo anche la sintesi di apparecchiature diverse che fino a poco tempo fa erano considerate assolutamente non reciprocamente interferenti e che con l'avvento delle nuove tecnologie possono, in realt\u00e0, interagire. E, ancora, sintetica anche nel senso di ricreazione di immagini, di oggetti fondamentalmente molto vicini all'originale: il sintetico si contrappone al reale o all'oggetto vero, all'oggetto-punto e alla riproduzione dell'oggetto in rapporto alla vecchia riproduzione delle tecnologie tradizionali (Bettetini, 1998).\nLa digitalizzazione crea un testo di dimensioni planetarie, che si sviluppa senza soluzione di continuit\u00e0 (De Carli, 1997), un ipertesto che nasce dai legami che si instaurano tra i vari testi immessi nella rete. Internet \u00e8 la nuova \"semiosfera\" (Lotman, 1997), che come una pellicola, una sottile patina di segni e codici linguistici avvolge la biosfera, il pianeta-terra, \"interamente fasciato di reti telematiche\". A dispetto di quanti individuano una degenerazione della \"societ\u00e0 dell'immagine\", Internet vive prevalentemente di comunicazione scritta. Ma la comunicazione a stampa, la \"galassia Gutenberg\", \u00e8 fatta di carta, inchiostro, di fisicit\u00e0, \u00e8 immersa nel mondo materiale di cui subisce le leggi della creazione come dell'usura del tempo. Internet non sar\u00e0 certamente un'intelligenza artificiale che ha acquisito una propria personalit\u00e0; ma se \u00e8 vero che il bit, come scrive Pancini, tende a divenire \"quasi una nuova Weltanschauung dell'uomo prossimo venturo\", sta nascendo progressivamente un altro mondo, fatto di quelli che Aug\u00e9 chiama \"non-luoghi\" (1993), che nondimeno vengono avvertiti nella loro surrealt\u00e0 dai nostri sensi: sullo schermo dei computer c'\u00e8 un mondo che non esiste e che comunque noi percepiamo come reale.\nLa commistione tra reale e virtuale non deve per\u00f2 trarre in inganno: fin quando si \u00e8 immersi nel Cyberspazio, \u00e8 percepibile un abbattimento netto della distinzione centro-periferia, ma non appena oltrepassata la sua soglia, re-immessi nel mondo reale, ci si accorge delle distanze abissali (e ancora analogiche) che separano dai luoghi materiali e immateriali.\nL'equivoco contemporaneo risiede proprio nella confusione tra due mondi ancora distanti: quello della conoscenza e quello della programmazione. Il digitale si configura come una possibilit\u00e0 di rappresentazione del reale, ma pur sempre come una modalit\u00e0 di semplice trasmissione dei contenuti. Fornire i contenuti \u00e8 (e rester\u00e0 sempre) compito dell'homo analogicus.\nDescrizione.\nAnalogico e digitale.\nPer analogico si intende un sistema in cui una quantit\u00e0 fisica continuamente variabile (ad esempio, l'intensit\u00e0 di un'onda audio) viene rappresentata da un'altra (ad esempio, la tensione di un segnale elettrico) nel modo pi\u00f9 fedele possibile. \u00c8 il sistema dell'approssimazione, dell'imprecisione, dell'opposizione originale/falso. \u00c8 digitale invece un sistema o dispositivo che sfrutta segnali discreti per rappresentare e riprodurre segnali continui sotto forma di numeri o altri caratteri. \u00c8 l'universo nel quale le informazioni vengono rappresentate da stringhe di 0 e 1, attivo/inattivo, alto/basso, acceso/spento, vero/falso. \nL'analogico che, come spiega la parola stessa, tende ad evidenziare il legame che esiste tra i fenomeni, secondo grandezze continue che subiscono progressive trasformazioni, \u00e8 custode e testimone del tempo, della tradizione; il digitale \u00e8 invece il regno dei caratteri discreti, discontinui, un mondo dove le cose non avranno sfumature. Saranno 0 o 1, dentro o fuori, bit o non-bit.\nNella parabola della sofisticazione di ci\u00f2 che si ha intorno, non si inscrive solo un processo di miglioramento tecnologico, ma trovano spazio i geni nuovi di un cambiamento e di un ripensamento dell'intero modo di concepire il reale, le sue cose e gli usi che ne facciamo. Il passaggio dall'analogico al digitale non riguarda solo ed esclusivamente il mondo della tecnologia ed i suoi fruitori, non solo i massmedia e quanti, in questi anni, si sono occupati di vecchi e nuovi media. Parlare di analogico e digitale, in fondo, significa oggi parlare delle due esclusive modalit\u00e0 di produzione e fruizione del flusso comunicativo (o forse, delle pi\u00f9 importanti categorie di gestione e comprensione della realt\u00e0).\nIl termine digitalizzazione deriva dalla parola digitale; essa indica la trasformazione o la realizzazione di uno strumento di misura di una grandezza fisica, o di un'apparecchiatura di elaborazione \ndei dati, oppure di un sistema di comunicazione in modo tale che la \ngrandezza di uscita sia espressa in forma numerica e non in forma \nanalogica. Il termine \u00e8 anche riferito alla grandezza fisica stessa.\nLivelli di analisi e pertinenza.\n\u00c8 a questo proposito, dunque, che sar\u00e0 opportuno scindere le coordinate di una riflessione sull'argomento in 3 livelli di analisi e pertinenza:\n1) un primo livello attinente alle dinamiche del sistema produttivo pi\u00f9 generale; \n2) un secondo livello relativo ai percorsi di integrazione e differenziazione del sistema mediale; \n3) infine, un'ultima dimensione, attenta alle ripercussioni verificatesi nel sistema sociale e culturale delle comunit\u00e0 investite dall'avvento delle ICT's.\nPer quanto attiene la sfera produttiva, va detto che la rivoluzione digitale parte da molto lontano, trovando prodromi in tempi insospettabili. Essa va letta come un processo che non ha trovato una sua realizzazione fulminea con l'avvento del bit, ma attraverso un decennale percorso, alimentato dalle necessit\u00e0 che il sistema produttivo via via esprimeva. Gi\u00e0 il telegrafo e le prime macchine computistiche funzionavano secondo una logica digitale, pur non possedendo la tecnologia del bit. Esisteva, insomma, gi\u00e0 una prima esigenza nella catena produttiva.\nNel suono.\nNegli ultimi anni, di pari passo con l'avvento della digitalizzazione, le applicazioni multimediali si sono diffuse sempre pi\u00f9 sino a diventare d'uso comune. Una delle caratteristiche della multimedialit\u00e0 \u00e8 certamente l'utilizzo di audio digitale vocale e sonoro. Il pi\u00f9 grande ostacolo legato alla digitalizzazione dell'audio \u00e8 l'elevata dimensione dei file che si vengono a produrre, il che pone agli operatori del settore (in particolar modo quelli legati ad internet) il problema di ridurre lo spazio occupato dai dati per ottenere il duplice vantaggio di:\nPer questa ragione, quando parliamo di digitalizzazione dell'audio, dobbiamo parlare anche di tecniche di compressione dei dati. \nLe tecniche di compressione dei dati, di qualsiasi natura essi siano, si dividono in:\nA seconda della tecnica di compressione utilizzata sono stati creati vari formati. L'MPEG \u00e8 uno standard comune per la codifica audio-video.\nParametri fondamentali.\nIl suono \u00e8 un segnale continuo, per essere memorizzato deve essere campionato ottenendo cos\u00ec un segnale digitale. Tre sono i parametri che caratterizzano il campionamento, tali parametri influenzano sia lo spazio occupato sia la qualit\u00e0 del suono:\nIl numero di canali.\nEsistono due modi di ripartizione dei canali audio: Mono e Stereo. La modalit\u00e0 Mono ha un solo canale mentre quella Stereo ne ha due separati (sinistro e destro). Ovviamente un segnale Stereo occupa, in termini di spazio, il doppio di uno segnale Mono. Nelle applicazioni pi\u00f9 recenti il numero di canali \u00e8 notevolmente aumentato, si pensi al surround, ma come sempre nell'informatica il problema sorge nel passaggio da uno a molti, e non interessa se questi molti siano due, dieci o pi\u00f9.\nLa risoluzione.\nRappresenta il numero di bit utilizzati per rappresentare i campioni; solitamente si utilizzano 8 o 16 bit per campione: nel primo caso si hanno 256 valori possibili, relativamente pochi, infatti offrono una qualit\u00e0 del suono inferiore a quella di un nastro, nel secondo si hanno circa 65000 valori.\nLa frequenza di campionamento.\n\u00c8 il numero di campioni al secondo; pu\u00f2 variare da 11\u00a0kHz adatta alla registrazione della voce, a 22\u00a0kHz adatta alla registrazione di un nastro fino a 44\u00a0kHz per una registrazione a qualit\u00e0 cd. Questo parametro merita una maggiore attenzione rispetto ai precedenti, infatti segnali analogici diversi possono dare luogo allo stesso segnale campionato.\nPer questo motivo \u00e8 possibile che segnali analogici diversi, se campionati con una frequenza troppo bassa, diano luogo alla stesso audio digitale.\nLa teoria del campionamento, in particolare il teorema del Campionamento di Nyquist-Shannon, ci fornisce la soluzione a tale problema, infatti per avere una relazione univoca fra il segnale originale e quello campionato \u00e8 sufficiente che la frequenza di campionamento sia il doppio della massima frequenza del segnale originale. Sinteticamente pu\u00f2 essere spiegato cos\u00ec:\n\"Se si prendono dei campioni molto stretti fra di loro (frequenza di campionamento alta), ed il segnale varia lentamente nel tempo (la banda del segnale \u00e8 sufficientemente stretta) si possono ricongiungere i vari punti individuati dai campioni senza intaccare la qualit\u00e0 del suono originale.\" \nIl famoso bitrate, non \u00e8 altro che il prodotto dei tre fattori appena citati (numero di canali, frequenza e risoluzione), ovvero non \u00e8 altro che il numero di bit necessari per riprodurre un secondo di suono e si misura in bit/s. \nEsempio: Un minuto d'audio stereo con qualit\u00e0 CD occupa circa 10 Mb (2 canali *2 byte per campione *44.1\u00a0kHz *60 s) mentre la riproduzione richiede una bitrate di 1,4 Mbit/s (2 canali *16 bit per campione *44.1\u00a0kHz).\nLe tecniche di rappresentazione.\nAttualmente esistono diversi metodi per rappresentare dati audio; di seguito sono descritti brevemente alcuni formati.\nWAV, AIFF \nSono i formati pi\u00f9 semplici creati rispettivamente da Microsoft-IBM e Apple. Si basano sulla tecnica di modulazione a codifica numerica d'impulsi (Pulse-Code Modulation o PCM), sono cio\u00e8, una registrazione fedele dei suoni in formato digitale. Entrambi occupano una notevole quantit\u00e0 di memoria, circa 10 MB per minuto, e sono utilizzati a livello professionale.\nMidi\nQuesto formato nasce come standard per strumenti musicali digitali. Un file codice_1 pu\u00f2 essere visto come uno spartito interpretato da un sequencer, infatti al suo interno contiene una sequenza di comandi che indicano quale nota far suonare, da quale strumento, con quale intensit\u00e0 e per quanto tempo. Questo comporta un notevole risparmio di spazio: un intero brano musicale, della durata di svariati minuti, pu\u00f2 occupare qualche decina di kbyte, infatti ogni singolo evento MIDI occupa soltanto 11 byte.\nStreaming audio: RAM, RM, ASF, ASX \nLo streaming \u00e8 il trasferimento in rete dei dati audiovisivi in tempo reale; tutto questo senza tempi d'attesa derivanti dal download completo del file sull'disco rigido del computer. Con lo streaming, infatti, non viene scaricato l'intero file audio prima di consentirne l'ascolto, ma la riproduzione inizia per ogni blocco di due secondi d'ascolto; nel frattempo viene scaricato il successivo. Si possono verificare momentanee interruzioni nella riproduzione, nel caso in cui il traffico nella rete risulti congestionato. Le due principali tecnologie d'audio streaming utilizzate sono Real (attraverso Real Player), e Windows Media (attraverso Windows Media Player). La tecnologia dello streaming audio ha permesso, per esempio, alle principali emittenti radiofoniche di presentare sui propri siti web i loro programmi trasmessi via etere.\nDAB: Digital Audio Broadcasting\n\u00c8 un sistema di trasmissione di segnali radio digitali via etere. Il DAB si basa su un algoritmo di compressione audio simile a MP3 ma evoluto per la trasmissione di bouquet di pacchetti che permettono all'emittente di presentare pi\u00f9 di una versione dei suoi programmi. La qualit\u00e0 della trasmissione \u00e8 variabile secondo la banda occupata. Durante la trasmissione sono usati i codici cyclic redundancy check (CRC) per correggere errori e mantenere la trasmissione ad un elevato livello qualitativo anche in condizione di ricezioni non ottimali.\nNelle immagini fisse.\nUn'immagine digitale \u00e8 un insieme ordinato di numeri interi, ottenuti dalla scansione di un'immagine analogica (sorgente), utilizzando un'apparecchiatura speciale detta scanner (digitalizzazione di un'immagine analogica) o tramite l'utilizzo di fotocamere digitali che producono direttamente l'immagine digitale dalla scena ripresa.\nOgni numero dell'insieme ordinato rappresenta l'intensit\u00e0 luminosa media (livelli di grigio) di un'areola corrispondente nell'immagine sorgente, detta pixel (PICture ELement). L'areola \u00e8 rettangolare e caratterizzata da due dimensioni dX (orizzontale) e dY (verticale), dette passi di campionamento della digitalizzazione, mentre i reciproci (1/dX e 1/dY) vengono detti frequenze di campionamento.\nL'insieme ordinato di campioni assume l'aspetto di una matrice o tabella numerica composta da un certo numero di righe (M) e di colonne (N). Ogni campione o elemento di tabella \u00e8 localizzato tramite il suo numero di riga e di colonna, supponendo che il primo pixel in alto a sinistra costituisca l'origine.\nLa capacit\u00e0 di ogni sistema di digitalizzazione di eseguire misurazioni pi\u00f9 o meno fini viene detta risoluzione. Questa si divide in radiometrica e geometrica: Risoluzione radiometrica: \u00e8 la minima differenza di luminosit\u00e0 rilevabile e viene anche detta profondit\u00e0 del colore in bit (da 0 \u2192 nero, a L-1 \u2192 bianco) e ogni sistema d'acquisizione utilizza una diversa risoluzione tra:\nRisoluzione geometrica: \u00e8 legata all'ampiezza delle areole, minori sono i passi di campionamento (dX e dY), maggiore \u00e8 la risoluzione geometrica del dispositivo.\nLa risoluzione geometrica viene misurata in punti per pollice o DPI (\"dots per inch\").\nLe immagini digitali possono essere:\nPer ogni tipo di immagine occorre fare un discorso a parte sulla memorizzazione e sulla qualit\u00e0/spazio occupato; per esempio in un file bitmap sono contenute informazioni quali: tipo di immagine, numero di righe e di colonne, profondit\u00e0 dei pixel (risoluzione radiometrica), palette del colore (se presente), valori dei pixel e informazioni aggiuntive come la \"data di creazione\", le \"coordinate dell'origine\", \"risoluzioni geometriche\", etc.\nTecniche di memorizzazione dei valori dei pixel:\nI principali metodi di compressione lossless sono:\nIl pi\u00f9 usato e diffuso metodo di compressione a perdita di informazione, anche se non \u00e8 il pi\u00f9 efficiente \u00e8 il JPEG (Joint Photographic Expert Group) che comprime separatamente i dati di luminanza e quelli di cromaticit\u00e0 con rapporto di compressione controllabile dall'utente tramite la percentuale di perdita di informazioni.\nAd ogni formato di file e a ogni metodo di compressione usato per le immagini, corrisponde un'estensione diversa del nome del file come: BMP (BitMaP), GIF (Graphics Interchange Format), JPEG, MAC (Mac Paint), PCD http://www.r4-dsi.it (KODAK Photo CD), PCX (PC Paintbrush File Format), PNG (Portable Network Graphic), PSD (Adobe Photoshop image format), TARGA (Targa Image File), TIFF (Tag Image File Format), RAW format (semplice memorizzazione della matrice dei pixel riga per riga).\nNelle immagini in movimento.\nUn video o filmato \u00e8 costituito da una serie di immagini, chiamate fotogrammi, che si susseguono in rapida sequenza.\nUn concetto importante \u00e8 quello di bitrate. Il bit-rate (velocit\u00e0 dei bit) \u00e8 la quantit\u00e0 di bit che vengono trasmessi in ogni secondo e viene misurata in bps (bit per secondo); pi\u00f9 alto \u00e8 il bitrate, pi\u00f9 alta \u00e8 la quantit\u00e0 di bit riservata ad ogni fotogramma e conseguentemente maggiore sar\u00e0 il numero di informazioni che possono essere memorizzate, quindi la qualit\u00e0 del singolo fotogramma.\nPer quanto riguarda la compressione video, ci si comporta analogamente alla compressione di una singola immagine, moltiplicata per il numero di fotogrammi che si susseguono, utilizzando propriamente i tre tipi di frames e le regole di encoding/decoding.\nPer effettuare la compressione vengono utilizzati elementi detti Codec video (Coder/Decoder), programmi composti da un encoder, il cui scopo \u00e8 comprimere una sequenza di immagini (video) per archiviarla in un file e un Decoder, necessario per decomprimere la sequenza e poterla nuovamente visualizzare.\nLe tecniche di compressione video possono essere suddivise in due grandi categorie:\nNell'olfatto.\nGli ultimi studi nell'ambito della misurazione degli odori hanno portato alla digitalizzazione e alla creazione di un naso elettronico. Si parla di sistema olfattivo artificiale (SOA)."}
{"id": "109975", "revid": "92723", "url": "https://it.wikipedia.org/wiki?curid=109975", "title": "Beijing", "text": ""}
{"id": "109979", "revid": "599013", "url": "https://it.wikipedia.org/wiki?curid=109979", "title": "Kazimir Severinovic Malevi\u010d", "text": ""}
{"id": "109981", "revid": "599013", "url": "https://it.wikipedia.org/wiki?curid=109981", "title": "Tolomeo XII", "text": "Il suo regno fu caratterizzato da forti ingerenze da parte della Repubblica romana, ormai espansa in tutto il bacino del Mediterraneo, che portarono, insieme alla sempre pi\u00f9 disastrata situazione finanziaria del regno, anche a rivolte interne. Alla sua morte il regno d'Egitto rimase l'unico dei regni ellenistici fondati dai diadochi ancora indipendente, ma l'operato dei suoi successori, i figli Cleopatra, Tolomeo XIII e Tolomeo XIV e il nipote Tolomeo XV, portarono alla conquista romana dell'Egitto.\nBiografia.\nOrigini familiari.\nTolomeo Aulete era figlio di Tolomeo IX Sotere \"Latiro\" e di una donna sconosciuta. Sull'identit\u00e0 della madre di Tolomeo XII le teorie degli storici sono discordanti: alcuni pensano che fosse una concubina, spiegando cos\u00ec in maniera semplice lo \"status\" di figlio illegittimo; altri pensano, in maniera del tutto speculativa, che la donna fosse una nobile egizia, forse della famiglia dei grandi sacerdoti di Ptah di Menfi, quindi ritenuta illegittima dai Greci ma non dagli Egizi; altri avanzano l'ipotesi secondo cui Aulete fosse un figlio di Cleopatra V Selene, seconda moglie di Tolomeo IX, e che la sua illegittimit\u00e0 fosse stata inventata in modo propagandistico (tuttavia fu la stessa Cleopatra Selene a mettere in discussione la legittimit\u00e0 di Tolomeo XII al momento della sua ascesa al trono); l'ultima possibilit\u00e0 \u00e8 che egli fosse figlio di Cleopatra IV, prima moglie di Tolomeo IX, ma alcuni storici la escludono esplicitamente.\nChiunque fosse sua madre, da parte paterna Tolomeo XII era sicuramente un membro della dinastia tolemaica e discendeva quindi da Tolomeo I Sotere, uno dei diadochi di Alessandro Magno, e dalla moglie Berenice I; era il fratello o fratellastro di Berenice III (considerata da molti unica figlia legittima di Tolomeo IX) e di Tolomeo di Cipro e forse anche di Cleopatra VI Trifena, sua futura moglie (che potrebbe essere stata figlia di Tolomeo IX o Tolomeo X Alessandro).\nGiovinezza e ascesa al potere (120/103-80 a.C.).\nTolomeo nacque in una data imprecisata, probabilmente negli ultimi due decenni del II secolo a.C. Quando era ancora molto piccolo, nel 103 a.C., fu inviato da sua nonna Cleopatra III sull'isola di Cos insieme al fratello minore Tolomeo e al cugino Tolomeo Alessandro (il futuro Tolomeo XI), per far rimanere gli eredi della dinastia lontani dalle guerre dinastiche. Tuttavia nell'88 a.C. il re del Ponto Mitridate VI Eupatore conquist\u00f2 l'isola e port\u00f2 i due fratelli, i figli di Tolomeo IX, nella sua corte, mentre Tolomeo Alessandro and\u00f2 a Roma sotto la protezione di Lucio Cornelio Silla; Mitridate fece fidanzare i due giovani principi con due delle sue figlie, Mitridatide e Nisa, ma nell'80 a.C. la situazione in Egitto richiese il ritorno dei due Tolomei nella loro patria.\nNel marzo di quell'anno, infatti, il padre di Tolomeo XII, Tolomeo IX, mor\u00ec e gli succedette sul trono la sua unica figlia legittima, Cleopatra Berenice III; tuttavia la nuova regina fu costretta, anche a causa della pressione della Repubblica romana, a sposare il cugino Tolomeo XI Alessandro, il protetto di Silla. Berenice fu per\u00f2 assassinata pochi giorni dopo il matrimonio, avvenuto nel mese di giugno, dallo stesso marito, il quale fu a sua volta trucidato dagli alessandrini per vendetta. In questo contesto, Tolomeo XII, unico erede rimasto della dinastia insieme al fratello minore, divent\u00f2 faraone su esortazione degli stessi abitanti di Alessandria. Il nuovo re spos\u00f2, allo stesso tempo, la sorella Cleopatra VI Trifena.\nPrimo regno (80-58 a.C.).\nTolomeo XII, quindi, divent\u00f2 re d'Egitto nell'80 a.C., mentre gli stessi alessandrini nominarono il fratello pi\u00f9 giovane, Tolomeo, re di Cipro, creando un regno indipendente. Nel 76 a.C. Tolomeo nomin\u00f2 il quattordicenne Psenptah III gran sacerdote di Ptah e da lui si fece incoronare a Menfi, l'antica capitale egizia; subito dopo Psenptah viaggi\u00f2 ad Alessandria e l\u00ec venne nominato \"profeta del faraone\". Per creare un'ulteriore unione con la popolazione autoctona, Tolomeo decise probabilmente di legarsi a una donna egizia di alto ceto, forse la madre dei suoi figli illegittimi; dal 69/68 a.C., quindi, Cleopatra VI, la sorella-moglie del re, venne messa da parte. Questa vicinanza alla cultura e alla religione egizia fece s\u00ec che per sua iniziativa venisse completato il tempio di Edfu, iniziato sotto Tolomeo III e ancora incompleto, e successivamente che si iniziasse la costruzione del tempio di Dendera; sappiamo infatti che egli fu molto devoto ai propri doveri religiosi per tutta la durata del proprio regno, durante il quale viaggi\u00f2 spesso per il paese. Un importante avvenimento, che segn\u00f2 una svolta positiva per la politica sia interna sia estera dell'Egitto tolemaico, fu la nomina dell\"'epistrategos\" Callimaco a \"soprintendente del Mar Rosso e dell'Oceano Indiano\" nel 62 a.C., il quale permise e promosse uno sviluppo dei commerci con l'Africa orientale e l'India.\nPochi anni dopo la sua ascesa al trono, per\u00f2, la legittimit\u00e0 di Tolomeo come re d'Egitto fu messa in discussione dalla sovrana dell'impero seleucide Cleopatra Selene, reggente per il figlio Antioco XIII: questa era la sorella di Tolomeo IX (per un periodo anche sua consorte) e si reputava l'ultima discendente legittima dei Tolomei; per questa ragione, reclamava per s\u00e9 e i propri figli, Antioco XIII e un secondogenito (forse Seleuco VII), il regno egizio e mand\u00f2 questi due a Roma intorno 75 a.C. per chiedere il riconoscimento del titolo al Senato romano; le loro istanze vennero, tuttavia, respinte.\nNello stesso anno, o nel seguente 74 a.C., Roma stessa decise di acquisire definitivamente il territorio della Cirenaica, appartenente ancora alla sfera d'influenza dell'Egitto, anche se donato alla Repubblica dall'ultimo re di Cirene Tolomeo Apione alla sua morte nel 96 a.C.; dalla morte di Apione la Cirenaica era organizzata infatti in citt\u00e0 libere, ma la formazione della provincia romana di Cirenaica per opera del questore Publio Cornelio Lentulo Marcellino port\u00f2 alla creazione di un confine comune tra la Repubblica, in forte espansione, e il regno egizio, in una profonda crisi di decadenza. Dopo la conquista di Cirene, l'attenzione della Repubblica romana si spost\u00f2 sui territori tolemaici nello stesso Egitto: nel presunto testamento di Tolomeo Alessandro, infatti, il regno d'Egitto veniva lasciato in eredit\u00e0 a Roma stessa. Nel 65 a.C. il censore Marco Licinio Crasso propose di annettere l'Egitto alla Repubblica, ma questo disegno venne fermato dall'altro censore, Quinto Lutazio Catulo. Nel 63 a.C. Tolomeo rischi\u00f2 di perdere nuovamente il trono a favore di Roma poich\u00e9 il tribuno della plebe Publio Servilio Rullo present\u00f2 una legge agraria che, tra le altre cose, proponeva di acquisire il regno tolemaico; tuttavia la legge non pass\u00f2 anche per la forte obiezione del console Marco Tullio Cicerone. In quello stesso anno, Tolomeo cerc\u00f2 di ingraziarsi il potente generale romano Gneo Pompeo Magno donandogli una corona d'oro e inviandogli una forza di 10 000 cavalieri per la conquista della Giudea.\nTolomeo riusc\u00ec a farsi riconoscere come legittimo re d'Egitto dai Romani solamente nel 59 a.C., dopo che lui stesso aveva pagato la somma di 6 000 talenti a Giulio Cesare e Pompeo, i due uomini pi\u00f9 potenti di Roma e firmatari del primo triumvirato. Una delegazione di Egizi si rec\u00f2 a Roma nei mesi di febbraio e marzo e riusc\u00ec a far riconoscere a Tolomeo, attraverso la \"Lex Iulia de rege Alexandrino\" e un decreto del Senato romano, lo stato di \"socius atque amicus populi Romani\" (\"alleato e amico del popolo Romano\") attraverso un \"foedus\" (trattato di alleanza). L'anno seguente, 58 a.C., Tolomeo dovette affrontare delle rivolte interne, poich\u00e9 non era riuscito a impedire ai Romani di portare a termine la conquista del regno di Cipro, durante la quale si era oltretutto suicidato suo fratello minore, e a causa delle pesanti tasse volte a ripagare i creditori romani del re, tra i quali il banchiere Gaio Rabirio Postumo; per questo fu costretto a lasciare l'Egitto, o pi\u00f9 probabilmente decise di andare in esilio volontario.\nEsilio e riconquista del trono (58-55 a.C.).\nIl sovrano chiese quindi altri prestiti a Rabirio Postumo e con questi soldi part\u00ec. Si ferm\u00f2 prima a Rodi, dove Marco Porcio Catone, il conquistatore di Cipro, lo esort\u00f2 a non abbandonare il proprio regno, ma i consiglieri del re lo convinsero a continuare il suo viaggio; dopo una breve permanenza ad Atene, che aveva antichi legami con i Tolomei, arriv\u00f2 quindi a Roma alla fine dell'autunno del 58 o verso febbraio del 57 a.C. Nel frattempo, ad Alessandria, il suo trono venne preso dalla sua unica figlia legittima, Berenice IV, con la co-reggenza della madre, Cleopatra VI. Tolomeo riusc\u00ec a fare in modo che, nell'estate del 57 a.C., il Senato romano affidasse la sua restaurazione sul trono al console Publio Cornelio Lentulo Spintere, al quale era stata assegnata la provincia della Cilicia per l'anno successivo. Gli alessandrini, saputo che Tolomeo si era rifugiato in Italia, mandarono una delegazione di cento uomini a Roma guidati da Dione di Alessandria, per difendersi contro il sovrano; quest'ultimo, tuttavia, riusc\u00ec a far uccidere la maggior parte degli ambasciatori lungo la strada e ne corruppe altri, in modo che nessuno arriv\u00f2 davanti ai magistrati romani. Tolomeo non fu per\u00f2 accusato e riusc\u00ec a far passare sotto silenzio gli omicidi, soprattutto grazie alla protezione che Pompeo gli aveva dato ospitandolo nella sua villa sui colli Albani.\nL'anno seguente (56 a.C.), sotto il consolato di Lucio Marcio Filippo e Gneo Cornelio Lentulo Marcellino), prima che si iniziasse qualunque azione, si trov\u00f2 scritto nei libri sibillini che se i Romani avessero aiutato un re egizio avrebbero corso grandi pericoli; il tribuno Gaio Porcio Catone proclam\u00f2 questo in Senato e fu deciso di annullare qualunque intervento nella faccenda egizia. Tuttavia, quando i senatori discussero nuovamente la questione, alcuni chiesero che Spintere risolvesse la questione senza l'uso di armi, mentre altri che Pompeo andasse in Egitto accompagnando Tolomeo insieme a due littori; delle lettere scritte da Tolomeo a favore di quest'ultima ipotesi furono distribuite nel Foro e una venne letta in Senato dal tribuno Aulo Plauzio; tuttavia i Senatori, spaventati che Pompeo potesse acquisire ancora pi\u00f9 potere, si opposero. Tolomeo, venuto a conoscenza della posizione neutrale del Senato, decise quindi di andare via da Roma e si rifugi\u00f2 a Efeso, nel tempio di Artemide.\nNel frattempo, in Egitto, il regno congiunto di Cleopatra VI e Berenice IV era finito a causa della morte della prima nel 57 a.C. Berenice, allora, spos\u00f2 Seleuco VII \"Kybiosaktes\", uno degli ultimi discendenti della deposta dinastia seleucide; tuttavia Berenice lo fece uccidere dopo pochi giorni e spos\u00f2 quindi il nobile cappadocico Archelao, figlio dell'omonimo generale pontico Archelao, insieme al quale regn\u00f2.\nLa situazione si risolse solamente nel 55 a.C., anno del consolato di Pompeo e Marco Licinio Crasso; Tolomeo riusc\u00ec a ottenere che Pompeo mandasse delle lettere al proconsole di Siria, Aulo Gabinio, per esortarlo a restaurare Tolomeo sul suo legittimo trono marciando sull'Egitto, anche se la legalit\u00e0 di questa azione era molto incerta. I Romani sapevano infatti che per ripagare gli ingenti debiti che aveva contratto con loro, Tolomeo avrebbe dovuto riconquistare il suo regno per avere accesso alle finanze reali. Inoltre, lo stesso monarca in esilio promise a Gabinio diecimila talenti per restituirgli il suo regno.\nGabinio, quindi, si diresse verso Alessandria attraversando la Palestina, dove il sommo sacerdote Giovanni Ircano II e l'edomita Antipatro gli donarono soldati e denaro; nel frattempo il generale Marco Antonio, a capo della cavalleria, raggiunse la citt\u00e0 egizia di Pelusio e prese la guarnigione sotto il proprio comando. Prima di arrivare allo scontro, per\u00f2, Gabinio riusc\u00ec a catturare Archelao, il marito di Berenice IV, ma per paura che non avendo combattuto gli sarebbero stati dati meno soldi di quelli promessi, liber\u00f2 il prigioniero. Archelao venne quindi sconfitto in una prima battaglia di fronte ad Alessandria dagli eserciti di Gabinio e Antonio e una seconda volta sul fiume Nilo, dove trov\u00f2 la morte. Dall'aprile del 55 a.C. Tolomeo XII \u00e8 nuovamente attestato come sovrano in Egitto.\nSecondo regno (55-51 a.C.).\nSubito dopo la sua restaurazione, Tolomeo fece subito giustiziare Berenice IV e tutti quelli che la appoggiarono, insieme a dei ricchi cittadini per poter avere accesso al loro denaro. Al ritorno di Tolomeo in Egitto la domanda di moneta egizia era infatti molto alta, soprattutto a causa dei forti debiti di Stato con i Romani: fu quindi necessaria una forte svalutazione e forse, data la persistente scarsa quantit\u00e0 del metallo prezioso nelle miniere tolemaiche, si iniziarono ad accumulare anche monete gi\u00e0 in circolazione. A capo delle finanze del regno venne nominato il romano Gaio Rabirio Postumo, al quale venne dato il titolo di dieceta (\u03b4\u03b9\u03bf\u03b9\u03ba\u03b7\u03c4\u03ae\u03c2, \"dioiket\u00e9s\"). L'unico compito che il funzionario port\u00f2 avanti fu quello di raccogliere le somme di denaro necessarie per pagare i debiti del re nei confronti dei Romani, senza realmente preoccuparsi delle finanze statali; per questo, dopo essere stato in un primo momento messo sotto protezione speciale, alla fine del 54 a.C. fugg\u00ec tornando in Italia per paura della rabbia degli alessandrini. Quando arriv\u00f2 a Roma Rabirio sub\u00ec un processo \"de repetundis\" (del quale non conosciamo l'esito) e la stessa cosa accadde a Gabinio, che per quel crimine venne condannato all'esilio mentre per quello \"de maiestate\" venne assolto.\nQuando Gabinio se ne and\u00f2 dall'Egitto, lasci\u00f2 ad Alessandria un contingente di soldati romani, i Gabiniani, il cui compito era di proteggere il re; questi soldati, che comprendevano anche uomini germanici e gallici, si adattarono alla vita egizia e si mescolarono alla popolazione locale, perdendo gradualmente i loro legami con la madrepatria. La vita culturale di Alessandria riprese quindi nuovamente a fiorire grazie a molti scienziati, tra cui Apollonio di Cizio, Eraclide di Eritre e Apollonio Mys; anche la filosofia conobbe una nuova spinta grazie all'eclettismo e alla rinascita di scuole alessandrine di stampo accademico, stoico e peripatetico.\nCon l'uccisione di Berenice IV, Tolomeo rimase con altri quattro figli, probabilmente illegittimi: Cleopatra, Tolomeo XIII, Tolomeo XIV e Arsinoe IV; il 31 maggio del 52 a.C., con una grande cerimonia, conferm\u00f2 a tutti e quattro il titolo di \u0398\u03b5\u03bf\u1f76 \u039d\u03ad\u03bf\u03b9 \u03a6\u03b9\u03bb\u03ac\u03b4\u03b5\u03bb\u03c6\u03bf\u03b9, \"Theo\u00ec N\u00e9oi Phil\u00e1delphoi\", esprimendo cos\u00ec la sua volont\u00e0 di una pace tra i fratelli e una continuazione dinastica. Poco dopo nomin\u00f2 la figlia maggiore, Cleopatra, sua co-reggente, poich\u00e9 a causa dell'et\u00e0 era l'unica che poteva prendere il controllo della monarchia, come attestato dalla cripta del tempio di Dendera. Tolomeo, per\u00f2, espresse per testamento la volont\u00e0 di essere succeduto da Cleopatra e Tolomeo XIII come co-reggenti; una copia del testamento rimase ad Alessandria, mentre un'altra and\u00f2 a Roma, poich\u00e9 il sovrano aveva espresso la volont\u00e0 di nominare il popolo romano come garante della propria successione. A Roma il testamento venne preso in custodia da Pompeo, visto che i due erano legati da un \"hospitium\" (una relazione di ospitalit\u00e0-amicizia). Nella primavera del 51 a.C. Tolomeo XII mor\u00ec, lasciando l'Egitto in uno stato di autonomia ma di forte legame con la repubblica romana.\nCulto di Dioniso e \"tryph\u00e9\" sotto Tolomeo XII.\nCome gi\u00e0 prima di lui avevano fatto Tolomeo II Filadelfo e Tolomeo IV Filopatore, Tolomeo XII afferm\u00f2 la sua legittimazione divina al potere attraverso una presunta discendenza dal dio greco Dioniso. Nel 64 a.C. il sovrano decise di aggiungere al proprio nome l'epiteto \u039d\u03ad\u03bf\u03c2 \u0394\u03b9\u03cc\u03bd\u03c5\u03c3\u03bf\u03c2 (\"N\u00e9os Di\u00f3nysos\", \u00abil Nuovo Dioniso\u00bb): questa fu la massima enfatizzazione dello stretto rapporto con la divinit\u00e0 dei piaceri sfrenati. Rappresentando s\u00e9 stesso come Dioniso, Tolomeo assimilava nella propria figura anche il dio egizio Osiride e cercava di ridurre la separazione tra carattere ellenistico ed egizio tradizionale, facendosi dedicare un culto divino gi\u00e0 in vita con la nomina di Psenptah III a \"profeta del faraone\".\nUn elemento che caratterizz\u00f2 tutti i Tolomei dal quarto in poi, come ci dicono anche autori antichi quali Strabone, era la \u03c4\u03c1\u03c5\u03c6\u03ae (\"tryph\u00e9\", \u00abmollezza\u00bb, \u00ablicenziosit\u00e0\u00bb), ma Tolomeo XII, sempre secondo la visione dei suoi contemporanei, fu in assoluto il peggiore della dinastia.\nAnche fonti non letterarie, come steli commemorative, riportano come il re avesse sempre al proprio seguito donne, ricchezze e cibi pregiati. Gi\u00e0 l'epiteto \"Aulete\" era inteso in senso peggiorativo, soprattutto per il richiamo al mito di Marsia. Tuttavia la visione riportata nelle opere a noi giunte, soprattutto quelle di Strabone, era probabilmente influenzato dal pensiero di et\u00e0 augustea, posteriore alla morte di Tolomeo XII, che mirava a esaltare la moralit\u00e0 romana del \"mos maiorum\", contrapposta alla forse presunta, propagandistica ed esagerata \"tryph\u00e9\" dei sovrani ellenistici.\nTitolatura.\nSecondo la titolatura reale egizia, Tolomeo XII ebbe diversi nomi:\nMonetazione.\nNel primo periodo del suo regno Tolomeo adott\u00f2 la monetazione tradizionale di tetradrammi alessandrini secondo il modello in uso prima di lui, quindi mantenendo la figura di Tolomeo IX; dopo il ritorno dall'esilio, nel 55 a.C., sostitu\u00ec l'effigie del padre con un ritratto idealizzato e aggiunse sul rovescio un ramo di palma e la corona di Iside e l'anno successivo, invece, inizi\u00f2 la produzione di dracme con il suo ritratto.\nTra il 54 e il 52 a.C. Tolomeo port\u00f2 avanti una forte svalutazione, la pi\u00f9 importante verificatasi nell'Egitto tolemaico: il contenuto d'argento nella maggior parte delle monete fu ridotto a una quantit\u00e0 tra il 40% e il 60%, con picchi minimi intorno al 30%. La grande variabilit\u00e0 tra le monete in circolazione nell'ultimo periodo del regno di Tolomeo XII port\u00f2 alla presenza contemporanea di tetradrammi, identici per diametro e tipologia, molto diversi nel peso: accanto alle monete pi\u00f9 in linea con la tradizione, comprese tra il 12 e i 14 grammi, ne esistono altre i cui valori sono tra i 4 e gli 8.\nTolomeo XII nell'eredit\u00e0 storica culturale.\nTolomeo XII \u00e8 un personaggio del libro \"Cleopatra VII: Daughter of the Nile, Egypt, 57 B.C.\" (1999) di Kristiana Gregory, storia romanzata dell'infanzia di Cleopatra; nell'adattamento televisivo dell'opera, \"The Royal Diaries: Cleopatra - Daughter of the Nile\" (2000), \u00e8 stato interpretato da Hrant Alianak. Nella serie televisiva siriano-egiziana del 2010 \"Cleopatra\", l'attore egiziano Yusuf Sh\u02bfaban ha vestito i panni del sovrano."}
{"id": "109987", "revid": "941", "url": "https://it.wikipedia.org/wiki?curid=109987", "title": "Antonello Di Domenico Gaggini", "text": ""}
{"id": "109988", "revid": "599013", "url": "https://it.wikipedia.org/wiki?curid=109988", "title": "Graeme Bachop", "text": "Biografia.\nEsord\u00ec per Canterbury nel campionato nazionale provinciale del 1988 e con tale squadra disput\u00f2 otto stagioni consecutive; gi\u00e0 nel 1989 scese in campo nel suo primo \"test match\" per la contro il a Cardiff durante il \"tour\" di fine anno.\nPrese parte alla in cui gli \"All Blacks\" giunsero terzi; quattro anni pi\u00f9 tardi, alla , giunse fino alla finale, poi persa contro i padroni di casa del .\nDisput\u00f2, ancora, la Bledisloe Cup del 1995 contro l' poi, a causa del suo trasferimento come professionista in Giappone ai Sanix Blues di Fukuoka, perse l'idoneit\u00e0 alla Nazionale, in quanto la Federazione neozelandese non convoca giocatori che militano in campionati esteri.\nDivenuto idoneo a rappresentare il , disput\u00f2 con esso la in Galles, chiudendo in tale torneo la sua carriera internazionale; nel 2002 chiuse anche quella di club.\nDopo il ritiro si \u00e8 dedicato a varie attivit\u00e0 tra cui la consulenza tecnica.\nNel 2012 sub\u00ec un furto per sciacallaggio nella sua casa di Christchurch danneggiata dai sismi del settembre 2010 e febbraio 2011 e lasciata disabitata con numerosi effetti personali all'interno: ignoti si introdussero nell'abitazione e trafugarono diversi oggetti ricordo tra cui l'abito da sposa di sua moglie e diverse maglie di gioco degli \"All Blacks\"; gli autori del furto abbandonarono la refurtiva dopo avere riconosciuto a chi apparteneva, essendo essa di fatto invendibile, e il giorno dopo la polizia di Christchurch arrest\u00f2 un diciassettenne che si era reso autore di altri furti nelle case adiacenti a quella di Bachop.\nSuo fratello Stephen fu anch'egli professionista per Canterbury e internazionale per la ; sua sorella \u00e8 madre dei fratelli Nathan e Aaron Mauger, l'ultimo dei quali presente con gli \"All Blacks\" alle Coppe del Mondo del 2003 e del 2007."}
{"id": "109989", "revid": "174925", "url": "https://it.wikipedia.org/wiki?curid=109989", "title": "Bacino del Rio delle Amazzoni", "text": ""}
{"id": "109990", "revid": "1904508", "url": "https://it.wikipedia.org/wiki?curid=109990", "title": "Ferdinando I de' Medici", "text": "Figlio di Cosimo I de' Medici e della prima moglie Eleonora di Toledo, fu creato cardinale nel 1562.\nCon l'improvvisa morte del fratello Francesco I nel 1587, gli successe come \"Granduca di Toscana\", fino alla morte avvenuta nel 1609. Non abbandon\u00f2 la porpora nemmeno dopo essere salito al potere, ma fu costretto a lasciarla nel 1589 per sposare Cristina di Lorena, dalla quale ebbe poi nove figli.\nBiografia.\nInfanzia.\nFerdinando nacque a Firenze, quinto figlio maschio del granduca Cosimo I de' Medici e della sua consorte Eleonora di Toledo, quest'ultima figlia a sua volta del vicer\u00e9 spagnolo di Napoli Don Pedro \u00c1lvarez de Toledo y Z\u00fa\u00f1iga. Fu fatto cardinale nel 1562 all'et\u00e0 di soli 13 anni, subito dopo la morte del fratello cardinale Giovanni. Fino alla nomina del cardinale Francesco Sforza, creato da Papa Gregorio XIII nel 1583, fu il porporato italiano pi\u00f9 giovane. A Pisa la malaria uccise sia la madre Eleonora sia i piccoli Giovanni e Garzia, fratelli di Ferdinando I, e lui rimase l'unico a sopravvivere. Negli anni successivi soffr\u00ec di tubercolosi.\nGranduca di Toscana.\nFerdinando I succedette sul trono del Granducato di Toscana a suo fratello Francesco I de' Medici nel 1587, a 38 anni. A Roma, come cardinale, Ferdinando aveva gi\u00e0 dato prova di essere un abile amministratore. Fond\u00f2 Villa Medici acquistando molte opere d'arte che poi riport\u00f2 a Firenze quando ascese al trono granducale.\nMantenne l'ufficio di cardinale anche dopo essere diventato granduca fin quando, per ragioni dinastiche, dovette abbandonare la porpora per sposare Cristina di Lorena nel 1589. Il matrimonio venne celebrato anche da alcuni dei pi\u00f9 grandi artisti dell'epoca con uno spettacolo conosciuto con il nome di Intermedi della Pellegrina.\nAlla sua morte, nel 1609, aveva quattro figli, dei quali il primogenito Cosimo II de' Medici, che eredit\u00f2 la corona granducale all'et\u00e0 di 19 anni. Claudia (1604-1648), l'altra figlia di Ferdinando, spos\u00f2 Federico Ubaldo Della Rovere, duca d'Urbino, ed in seconde nozze Leopoldo V d'Austria.\nPer molti aspetti Ferdinando I fu l'esatto opposto del suo fratello e predecessore Francesco. Ristabil\u00ec il sistema giudiziario, riorganizz\u00f2 le corporazioni, i dazi e soprattutto l'apparato burocratico e promosse una riforma fiscale. Fu sinceramente interessato al benessere dei propri sudditi. Incoraggi\u00f2 il commercio e guadagn\u00f2 molta della sua ricchezza attraverso l'istituzione, in tutte le pi\u00f9 importanti citt\u00e0 europee, di banche controllate dai Medici.\nUn suo editto di tolleranza verso gli ebrei e gli eretici (la cosiddetta Costituzione Livornina) fece di Livorno un porto franco per numerosi ebrei spagnoli che erano stati espulsi dalla Spagna nel 1492 e per altri stranieri.\nFece deviare parte del flusso dell'Arno in un naviglio che miglior\u00f2 sensibilmente gli spostamenti commerciali tra Firenze e Pisa. Grazie ad un progetto d'irrigazione, da lui promosso, fu possibile rendere coltivabili molti terreni, da Pisa a Fucecchio, dalla Val di Chiana, fino alla Valdinievole.\nMecenatismo.\nIn campo artistico Ferdinando I non manc\u00f2 di tener fede alla grande tradizione di mecenatismo dei Medici: commission\u00f2 il Forte Belvedere a Bernardo Buontalenti; fece eseguire la statua di suo padre Cosimo I, che ancora oggi campeggia in Piazza della Signoria, dal Giambologna. Complet\u00f2 il sistema delle ville medicee, facendo costruire le ville di Artimino e dell'Ambrogiana. Inoltre fece edificare il Forte di San Giorgio e le Cappelle medicee nella chiesa di San Lorenzo. Protesse ed incoraggi\u00f2 l'attivit\u00e0 della Camerata de' Bardi che avrebbe posto le basi per la grande stagione del melodramma e, in seguito, dell'opera lirica italiana. Nomin\u00f2 capo incisore della zecca fiorentina Gasparo Mola. A Siena promosse la costruzione della grande chiesa di S. Maria in Provenzano, santuario dell'omonima immagine sacra, affidandone il progetto al monaco certosino Damiano Schifardini.\nPolitica estera.\nIn politica estera Ferdinando I cerc\u00f2 di rendere indipendente la Toscana dall'influenza asburgica (per il rientro in Toscana e la conquista dello stato di Siena, i Medici si erano dovuti affidare agli eserciti imperiali). Dopo l'assassinio di Enrico III di Francia nel 1589, si alle\u00f2 con Enrico IV di Francia, che stava lottando contro la Lega cattolica. Ferdinando garant\u00ec il suo appoggio finanziario ad Enrico e lo incoraggi\u00f2 a convertirsi al cattolicesimo. Quando il re francese si convert\u00ec, Ferdinando us\u00f2 tutta la propria influenza per fare in modo che il papa accettasse tale conversione.\nEnrico non mostr\u00f2 grandi apprezzamenti per questi favori e Ferdinando lasci\u00f2 raffreddare la loro relazione, mantenendo la sua amata posizione d'indipendenza. Si riavvicin\u00f2 agli Asburgo dopo la perdita del saluzzese e combin\u00f2 il matrimonio fra suo figlio Cosimo II e l'arciduchessa Maria Maddalena d'Austria, sorella dell'imperatore. Militarmente spalleggi\u00f2 sia Filippo III di Spagna nella campagna d'Algeria, sia il Sacro Romano Impero contro i turchi. A causa di queste imprese dovette aumentare le tasse dei suoi sudditi, ma sembra che anche questi servigi non riuscirono a liberarlo del tutto dalla subordinazione agli Asburgo; infatti, nel suo testamento del 10 ottobre 1606 si legge che il suo successore\nPromosse la formazione di un'efficiente marina da guerra e sconfisse pi\u00f9 volte le flotte dei pirati (Costa Berbera: impresa di Bona, 1607) e turche (Famagosta, 1608). Gli affreschi delle sue imprese militari, eseguiti da Bernardino Poccetti, si possono vedere ancora oggi nella Sala Bona di Palazzo Pitti.\nGli succedette il figlio primogenito Cosimo II de' Medici.\nLa Spedizione Thornton.\nFerdinando I promosse la Spedizione Thornton che fu l'unico tentativo italiano di creare una colonia nelle Americhe organizzando una spedizione nel Brasile settentrionale e nelle Guiane che part\u00ec nel 1608 dal nuovo porto ingrandito di Livorno. La spedizione comandata dal capitano inglese Thornton, al ritorno a Livorno nel 1609 dal suo viaggio esplorativo in Amazzonia, trov\u00f2 deceduto da pochi mesi Ferdinando I ed il suo progetto coloniale venne annullato dal successore Cosimo II (il galeone \"Santa Lucia\" usato dal capitano Thornton torn\u00f2 a Livorno con molta informazione e materiale da studio -da aborigeni a pappagalli tropicali- dopo avere fatto scalo a Trinidad, ed era pronto ad imbarcare coloni originari di Livorno e Lucca per portarli in Sudamerica nell'area dove oggi esiste la Guyana francese).\nFerdinando e la scienza.\nFu il promotore del potenziamento del porto di Livorno e svilupp\u00f2 le collezioni medicee d'arte, di natura e di strumentazione tecnico-scientifica. Imitando l'atteggiamento dei grandi sovrani del suo tempo, finanzi\u00f2 viaggi di ricerca, come quello botanico del fiammingo Giuseppe Casabona (c. 1535-1595) a Creta, la cui eco \u00e8 costante nei grandi testi di botanica dell'ultimo '500 e del primo '600. Mantenne strettissime relazioni con Ulisse Aldrovandi (1522-1605), n\u00e9 lesin\u00f2 appoggi al programma di sistematica raccolta di miniature (fiori, piante, animali) promossa da Francesco I. Il Granduca riprese, infine, molte delle attenzioni e degli interessi riservati da Cosimo I alle discipline matematiche, rimaste estranee al gusto di Francesco I, proponendosi di pubblicare una serie di testi di matematici greci fino ad allora inediti (molti codici, preparati per la stampa, si conservano tra i manoscritti magliabechiani della Biblioteca Nazionale Centrale di Firenze). Cur\u00f2 con particolare attenzione l'educazione del figlio, il futuro Cosimo II (1590-1621), tra i cui precettori fu anche Galileo (1564-1642).\nDiscendenza.\nFerdinando I e Cristina ebbero nove figli, ma nessuno di loro, a parte Carlo che fu cardinale e mor\u00ec a 71 anni, arriv\u00f2 alla vecchiaia e morirono prima dei 50 anni."}
{"id": "109993", "revid": "1718925", "url": "https://it.wikipedia.org/wiki?curid=109993", "title": "Isola di Pantelleria", "text": "Pantelleria (\"Panti\u1e0d\u1e0dar\u00eca\" in ) \u00e8 un'isola dell'Italia situata nel Mar Mediterraneo, in Sicilia.\nAmministrativamente appartiene all'omonimo comune italiano del libero consorzio comunale di Trapani.\nSi trova al centro del Canale di Sicilia, dista 35 miglia marine dalle coste della Tunisia e 60 dalla Sicilia. \u00c8 la pi\u00f9 grande tra le isole circumsiciliane.\nLe caratteristiche geo-morfologiche.\n\u00c8 la pi\u00f9 grande delle isole satelliti della Regione siciliana, con una superficie di 83\u00a0km\u00b2 ed \u00e8 anche la pi\u00f9 occidentale.\nSi trova a 120 chilometri dalla Sicilia e a 70 dalla costa tunisina. Il suo territorio \u00e8 di origine vulcanica. Presenta molti fenomeni di vulcanesimo secondario, prevalentemente acque calde e fumi che dimostrano il persistere dell'attivit\u00e0 del vulcano. Le ultime eruzione sono avvenute, nel 1831 e nel 1891, sul pendio nordoccidentale nella parte sommersa. Il livello massimo del rilievo detto \"Montagna Grande\" \u00e8 di 836 metri sul livello del mare. \u00c8 presente un piccolo bacino lacustre alimentato da acque termali, il cosiddetto \"Specchio di Venere\".\nPur non essendo il punto pi\u00f9 meridionale d'Italia, primato che appartiene a Lampedusa, \u00e8 il territorio dello Stato pi\u00f9 vicino all'Africa, dalla quale la separano solo 70\u00a0km, Capo Bon in Tunisia (solitamente visibile ad occhio nudo dall'isola).\nClima.\nIl clima \u00e8 caldo ma comunque temperato dai quasi onnipresenti venti marini che soffiano fortissimi e che giustificano l'appellativo di \"Figlia del Vento\" datole dagli Arabi.\nAspetto e struttura dell'isola.\nPantelleria \u00e8 un'isola che si caratterizza per la straordinaria singolarit\u00e0 del suo paesaggio, nel quale agli elementi naturali (tavolieri di colate laviche, cale e faraglioni) si aggiungono tipici manufatti creati dall'uomo per vivere:\nFlora.\nLa scarsit\u00e0 di acqua che non sia piovana non favorisce lo sviluppo di grandi zone vegetative.\nVi cresce spontanea una variet\u00e0 di cappero detto \"di Pantelleria\", apprezzato e conosciuto dappertutto, che oggi rappresenta anche una delle principali coltivazioni dell'isola. \nGli Arabi vi introdussero gli alberi di agrumi coltivati con particolare cura e protetti dai venti. Il terreno vulcanico favorisce la crescita di vitigni particolarmente adatti a produrre vini di buona gradazione; molto conosciuti il Moscato ed il Passito di Pantelleria ottenuto con l'uso del famoso ed esclusivo zibibbo fatto appassire appositamente al sole e protetto dalla salsedine e dall'umidit\u00e0 nei \"stinnituri\".\nFauna.\nLa fauna di Pantelleria annovera tra l'altro la presenza di una razza tipica originaria di equidi detta appunto Asino di Pantelleria; fino a poco tempo fa \u00e8 stato a rischio di estinzione, oggi, grazie ad un'iniziativa mirata dell'Azienda Forestale Demaniale della Regione Siciliana con l'Ispettorato Dipartimentale delle Foreste di Trapani messa in atto presso l'azienda pilota San Matteo di Erice \u00e8 stato sviluppato il progetto per ricostituire la razza Pantesca in purezza; dalla fine del 2003 vi collabora anche l'Istituto Sperimentale Zootecnico per la Sicilia. Oggi si annoverano pi\u00f9 di 50 esemplari. La presenza di tale asino \u00e8 nota sin dai tempi della dominazione romana dell'isola.\nMolto diffuso fino a qualche decennio fa e molto forte, l'asino di Pantelleria riusciva a trasportare carichi pesantissimi lungo i sentieri dell'isola. In passato questa razza rappresentava per l'isola un'importante risorsa e anche i suoi muli erano molto apprezzati anche all'estero.\nLa coltivazione della \"vite ad alberello\" della comunit\u00e0 di Pantelleria\".\nIl 24 novembre 2014 l'UNESCO ha iscritto la \"Pratica agricola tradizionale di coltivare la 'vite ad alberello' della comunit\u00e0 di Pantelleria\" nella lista dei patrimoni orali e immateriali dell'umanit\u00e0 riconosciuti.\nLa pratica tradizionale di coltivare la vite ad alberello \u00e8 trasmessa da generazioni di viticoltori e agricoltori dell'isola mediterranea di Pantelleria. Circa 5.000 abitanti possiedono un appezzamento di terreno, che coltivano con metodi sostenibili. La tecnica consiste di diverse fasi. Il terreno \u00e8 preparato per essere livellato e viene scavata una conca per piantare la vite. Il fusto principale della vite viene poi accuratamente potata per produrre sei rami, formando un cespuglio con una disposizione radiale. La cavit\u00e0 \u00e8 costantemente rimodellata per garantire la crescita della pianta nel giusto microclima. Le uve da vino vengono raccolte a mano nel corso di un evento rituale a partire dalla fine di luglio. I viticoltori e agricoltori di Pantelleria, uomini e donne, praticano la coltivazione della vite ad alberello in condizioni climatiche difficili. Le conoscenze e le competenze dei coltivatori e professionisti si tramandano nelle famiglie attraverso l'istruzione orale e pratica nel dialetto locale. Inoltre, i rituali e le feste organizzate tra luglio e settembre consentono alla comunit\u00e0 locale di condividere questa pratica sociale. Gli abitanti di Pantelleria continuano a identificarsi con la coltivazione della vite e si sforzano di preservare questa pratica."}
{"id": "109997", "revid": "287204", "url": "https://it.wikipedia.org/wiki?curid=109997", "title": "XD-Picture Card", "text": "La xD-Picture Card \u00e8 un tipo di scheda di memoria flash ideata da Fujifilm e Olympus, produttori di macchine fotografiche e fu immessa sul mercato nel luglio 2002 in sostituzione del precedente tipo SmartMedia. Il nome xD deriva dall'acronimo extreme Digital. Le schede xD venivano prodotte dalla Toshiba e dalla Samsung Electronics per conto di Olympus e Fujifilm anche se ne esistevano di diverse marche tra cui SanDisk, Lexar e Kodak. Conobbero un certo successo negli anni 2000 in quanto garantivano una memoria fino a 2 GB, contro i 512 MB delle memorie SD dell'epoca. Dai primi anni 2010 le schede xD sono state soppiantate dalle nuove SD.\nLe schede xD trovavano largo impiego nelle fotocamere digitali Fujifilm e Olympus e nella serie di registratori digitali prodotti sempre dalla Olympus. Fujifilm invece ha prodotto un lettore mp3 che si serviva di questo supporto.\nErano disponibili nei seguenti tagli 16, 32, 64, 128, 256, 512, 1024, 2048 MiB ed hanno dimensioni (fisiche) di 20 \u00d7 25 \u00d7 1,78 millimetri per un peso di 2,8 grammi.\nxD Type M e Type H.\nLe prime xD disponibili sul mercato avevano capacit\u00e0 comprese tra i 16 ed i 32 MB. Le xD Type M invece, prodotte dal febbraio 2005, utilizzavano l'architettura MLC (MultiLevel Cell) per raggiungere capacit\u00e0 teoriche di 8 GB. Al luglio 2007 la capacit\u00e0 massima di una xD Type M \u00e8 di 2 GB. Sebbene le Type M offrissero una maggiore capacit\u00e0 di memorizzazione, esse erano pi\u00f9 lente in lettura e scrittura rispetto alla versione originale.\nLe xD Type H, prodotte a partire dal novembre 2005 offrivano capacit\u00e0 di memorizzazione pari a quelle delle Type M ad una velocit\u00e0 in lettura e scrittura pi\u00f9 elevata (teoricamente 3 volte maggiore).\nSecondo Olympus oltre alla velocit\u00e0 maggiore le xD Type H supportavano effetti speciali aggiuntivi sulle immagini quando utilizzate in alcuni modelli di fotocamere Olympus. Comunque queste caratteristiche erano semplicemente dipendenti dal software della fotocamera poich\u00e9 non dipendono dall'hardware utilizzato per la costruzione della memoria. Data per\u00f2 la maggiore velocit\u00e0 di trasferimento dati, l'utilizzo di xD Type H era obbligatorio nel caso ad esempio di cattura video ad alta qualit\u00e0 (640 x 480 x 30 fps).\nNel 2010 i modelli di fotocamere Olympus e FujiFilm usciti sul mercato supportavano sia il formato xD sia il formato Secure Digital (SD) con particolare sollievo degli acquirenti in quanto il formato SD \u00e8 di pi\u00f9 facile reperimento e di costo nettamente inferiore a parit\u00e0 di capacit\u00e0 di memoria. Dal 2010 il formato xD \u00e8 considerato obsoleto, rimpiazzato dallo standard SD, ma se ne continua la produzione.\nRetrocompatibilit\u00e0.\nA causa del cambio di architettura di memorizzazione, le Type M e Type H potrebbero risultare incompatibili con modelli pi\u00f9 obsoleti di fotocamere digitali. Le schede pi\u00f9 nuove sono anche incompatibili con alcuni lettori di memory card. Inoltre se non si pone attenzione durante l'inserimento della scheda nel lettore, si cortocircuita la scheda rendendola inutilizzabile con la conseguenza di perdere i dati, e quindi da buttare. \u00c8 preferibile collegare la scheda al computer tramite la fotocamera e cavo USB. Anche utilizzando questo modo, in alcuni casi si verificano ancora perdite di dati, ma la scheda continua a funzionare."}
{"id": "110001", "revid": "767487", "url": "https://it.wikipedia.org/wiki?curid=110001", "title": "Dactylorhiza", "text": "Dactylorhiza \u00e8 un genere di piante terricole appartenente alla famiglia delle Orchidacee, molto simile al genere \"Orchis\", da cui si differenzia per la forma dei rizotuberi che anzich\u00e9 interi sono palmati e profondamente divisi. Proprio da questa caratteristica viene il nome del genere, formato dalle parole greche \"daktylos\" (dito) e \"rhiza\" (radice).\nDescrizione.\nLe orchidee di questo genere sono delle piante erbacee generalmente glabre alte al massimo 80 \u2013 100\u00a0cm. La forma biologica prevalente \u00e8 geofita bulbosa (G bulb), ossia sono piante perenni che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi o tuberi, organi di riserva che annualmente producono nuovi fusti, foglie e fiori. Sono orchidee terrestri in quanto contrariamente ad altre specie della stessa famiglia, non sono \u201cepifite\u201d, ossia non vivono sospese su altri vegetali di maggiori proporzioni.\nRadici.\nLe radici sono fascicolate, sottili e secondarie da bulbo, e si trovano nella parte superiore (sul collo) dei bulbi.\nFoglie.\nLe foglie, al massimo una decina in tutto, sono sia basali (in alcune specie sono ridotte o assenti) che caulinari (lungo il fusto sono disposte in modo alterno). La forma prevalente \u00e8 lanceolata pi\u00f9 o meno ovale o stretta (soprattutto per quelle caulinari); l'apice pu\u00f2 essere ottuso (foglie basali) o acuto (foglie superiori). Il portamento \u00e8 pi\u00f9 o meno eretto, a volte patente. Sulla superficie sono presenti inoltre delle nervature parallele disposte longitudinalmente (foglie di tipo parallelinervie). Sono maculate oppure no. Sono inoltre amplessicauli e abbraccianti (guainanti) il fusto. \nInfiorescenza.\nLe infiorescenze sono dense e multiflore oppure lasse con fiori piuttosto grandi. La forma pu\u00f2 essere sia cilindrica che ovoidale o forme intermedie. I singoli fiori inoltre sono posti alle ascelle di brattee (si sviluppano da gemme ascellari); queste brattee sono generalmente di tipo fogliaceo a forma da lanceolata ad ovale e acute all'apice; possono essere pi\u00f9 o meno lunghe rispetto all'ovario e ai fiori stessi. I fiori inoltre sono resupinati, ruotati sottosopra tramite torsione dell'ovario; in questo caso il labello \u00e8 volto in basso. \nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). Il colore dei fiori varia dal violaceo, rosa-violetto, porpora, giallo al giallo verdastro o raramente bianco. \nFrutti.\nIl frutto \u00e8 una capsula. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di queste piante pu\u00f2 avvenire in due modi: \nDistribuzione e habitat.\nSono piante diffuse soprattutto nelle regioni montuose italiane, su terreni mediamente magri (prati e pascoli); ma anche schiarite dei boschi o margini stradali sempre lungo i boschi: prediligono infatti i luoghi ombrosi e freschi. Fuori dall'Italia, oltre che nell'Europa e nella Russia, queste orchidee si trovano nella Siberia meridionale fino alla Corea e al Giappone. Alcune specie sono presenti in Nord America. A sud si spingono fino alle zone subtropicali dell'Asia e Africa del Nord.\nDelle 12 specie spontanee della flora italiana 7 vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione di questi fiori relativamente allo specifico areale alpino.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nTassonomia.\nIn passato queste orchidee facevano parte del genere \"Orchis\" . Il botanico toscano Adriano Fiori (1865-1950) le raggruppava nella sezione chiamata \"ANDRORCHIS\"; l'altra sezione era chiamata \"HERORCHIS\". La sezione \"ANDRORCHIS\" si differenziava oltre per i tuberi divisi (come gi\u00e0 detto) anche per i segmenti esterni del perigonio liberi e non conniventi a cappuccio (come invece nella sezione \"ANDRORCHIS\"). Pignatti nella sua monumentale \" \u201dFlora d'Italia\u201d \" (1982) include ancora queste orchidee nel genere \"Orchis\", ma le relega al sottogenere \"Dactylorchis\" suddividendole ulteriormente in due sezioni (\"Maculatae\" e \"Sambucinae\"); ma precisa anche che, qualora questo gruppo sia elevato al rango di genere distinto, la nomenclatura valida \u00e8 \"Dactylorhiza\". Attualmente per la flora italiana queste orchidee vengono suddivise in quattro sezioni (vedi paragrafo \u201cDescrizione delle specie della flora italiana\u201d).\nLe caratteristiche indicate sopra sono rimaste valide nella divisione definitiva in due generi distinti (\"Orchis\" e \"Dactylorhiza\"), accetta dalla maggioranza dei botanici, dopo i lavori del naturalista ungherese K\u00e1roly Rezso So\u00f3 (1903\u00a0\u2013 1980) e altri (Nelson) negli anni 1960. Non \u00e8 definito invece univocamente il numero di specie assegnate al genere: si passa dalle 50 alle 200 specie a seconda dei vari autori. In Italia si va dalle 8 elencate da Pignatti nella sua \"\u201cFlora d'Italia\u201d\" alle 16 considerando anche le varie sottospecie in modo indipendente.\nSpecie.\nAttualmente (giugno 2021) sono accettate le seguenti specie:\nSpecie della flora italiana.\nPer meglio comprendere ed individuare le varie specie del genere l'elenco che segue utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nVariabilit\u00e0.\nI rapporti specifici all'interno di questo genere sono complessi a causa della presenza di frequenti casi di ibridazione e di poliploidia. In base a studi fatti sui cromosomi, l'originario gruppo diploide (2n = 40) sembra essersi evoluto in Asia; quindi con successive migrazioni verso ovest e diversi eventi alloploidi (ibridazione seguita dal raddoppio dei cromosomi = tetraploide) si \u00e8 giunti in Europa con gruppi diploidi anche distinti nella stessa specie (vedi \"D. maculata\" con 2n = 40, 60, 80).\nIn ambiente ibrido sono possibili anche fenomeni di introgressione: si fissano cos\u00ec in una data area delle popolazioni con caratteri intermedi. Anche i vari areali sono di difficile delimitazione. Ad esempio passando dalle Alpi occidentali a substrato siliceo a quelle orientali a substrato calcareo non si rileva una chiara soluzione di continuit\u00e0 tra i vari gruppi rendendone difficile l'individuazione e/o la separazione. Un altro motivo deriva dalla capacit\u00e0 di queste piante di adattarsi velocemente e facilmente ad ambienti diversi e substrati diversi.\nI caratteri pi\u00f9 facilmente variabili in questo genere sono i seguenti:\nIbridi.\nSono stati descritti i seguenti ibridi:\nSinonimi.\nIl genere \"Dactylorhiza\" ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nGeneri simili.\nIl genere pi\u00f9 vicino a quello di questa voce \u00e8 il genere \"Orchis\" . Questo si differenzia per le seguenti caratteristiche (alcune delle quali sono gi\u00e0 state citate):\nUsi.\nCucina.\nIn certe zone vengono mangiati i tuberi cotti. Oppure essiccati e macinati producono una polvere molto nutriente con la quale si possono fare delle bevande oppure aggiunta ai cereali si utilizza nella produzione di un pane particolare.. \nGiardinaggio.\nL'interesse maggiore per queste piante \u00e8 nell'ornamentazione e nel giardinaggio, in particolare in quelli rocciosi e alpini.\nAltre notizie.\nTutte le orchidee sono protette dalla raccolta indiscriminata."}
{"id": "110002", "revid": "1610933", "url": "https://it.wikipedia.org/wiki?curid=110002", "title": "Caprini", "text": ""}
{"id": "110008", "revid": "287204", "url": "https://it.wikipedia.org/wiki?curid=110008", "title": "Ferdinando Santacatarina", "text": "Biografia.\nNato da Antonio e Francesca Staropoli, conclusi gli studi superiori a Vibo Valentia, consegu\u00ec a 23 anni, a Napoli, la laurea in Lettere e Filosofia. Dal 1830 al 1852 fu professore di Latinit\u00e0 sublime e di Retorica al Convitto Nazionale Filangeri in Monteleone (vecchio nome di Vibo Valentia). Uomo di idee liberali fu amico di Luigi Settembrini, Benedetto Musolino e Vincenzo Ammir\u00e0.\nNel suo paese natale, Stefanaconi, a lui sono dedicati il nome della via principale e il nome della scuola media statale. \nOpere.\nScrisse una \"Rettorica\" ed uno \"Studio Storico su Ildebrando\" (Papa Gregorio VII). Gran parte della sua opera letteraria \u00e8 composta da Elegie, Odi, Orazioni e Sonetti di cui uno dedicato a Giuseppe Mazzini.\nTra le opere pi\u00f9 conosciute l\"Ode a Ferdinando II di Borbone\" e l\"Elegia in morte di Anna Capialbi-Marzano\"."}
{"id": "110015", "revid": "228587", "url": "https://it.wikipedia.org/wiki?curid=110015", "title": "Colin Davis", "text": ""}
{"id": "110016", "revid": "1666804", "url": "https://it.wikipedia.org/wiki?curid=110016", "title": "Gens Iunia", "text": "La \"gens\" Iunia (con il \"nomen\" \"Iunius\") fu un'importante \"gens\" (clan familiare) della Roma antica, con rami sia patrizi che plebei.\nI \"cognomina\" pi\u00f9 frequenti sono quello di Bruto (\"Brutus\") e di Silano (\"Silanus\").\nGiuni patrizi.\nll primo \u00e8:\nIl secondogenito \u00e8:\nMembri della gens.\nIunii Silani.\nNei primi anni dell'Impero Romano, diversi Giunii importanti appartenevano ai Silani, un ramo patrizio della \"gens\". I Silani erano in stresso contatto con gli imperatori della dinastia Giulio - Claudia ed erano anche imparentati con la famiglia imperiale, giacch\u00e9 alcuni erano diretti discendenti di Augusto."}
{"id": "110017", "revid": "7", "url": "https://it.wikipedia.org/wiki?curid=110017", "title": "Musica reggae", "text": ""}
{"id": "110018", "revid": "2096950", "url": "https://it.wikipedia.org/wiki?curid=110018", "title": "Piero Chiambretti", "text": "Biografia.\nPrimi anni (1976-1987).\nNasce il 30 maggio 1956 ad Aosta da Felicita Chiambretti (1936-2020), poetessa e autrice di canzoni, ma cresce a Torino. Nel 1976 comincia a lavorare come disc-jockey in discoteca e in alcune emittenti radiofoniche di Torino (\"Radio Torino Centrale\", \"Radio Gemini One\", \"Radio ABC italiana\", \"Radio Studio Aperto\"). Dal 1981 al 1986 lavora come animatore turistico sulle navi da crociera, mettendo in mostra il suo spiccato senso dell'umorismo. Piero Chiambretti nasce artisticamente in coppia con Erik Colombardo; nel 1977 conduce sulla televisione privata GRP il programma \"Non siamo gazzose\", in onda in diretta, con lo stile che in seguito ha contraddistinto la carriera di Chiambretti. Con lo stesso Colombardo fonda anche un gruppo di cabaret che si esibisce in locali come il \"Centralino\" a Torino e il \"Derby\" a Milano.\nLa sua prima vera esperienza da solo \u00e8 stata in una televisione privata che trasmetteva dal quartiere torinese di Barriera di Milano, Rete Manila 1; il palinsesto dell'emittente era costituito da televendite di quadri, redazionali commerciali e informativi, intrattenimento e cartoni animati: Chiambretti venne ingaggiato dal direttore artistico, Pino Maffi, che gli affid\u00f2 la conduzione di un programma quotidiano, in diretta, nella fascia oraria di mezzogiorno, dal titolo \"Il delicone\" con regia di Bruno Maffi: a Torino fece scalpore per gli ascolti e perch\u00e9 andava in onda in diretta con le telecamere in mezzo alla strada nello stesso orario de \"Il pranzo \u00e8 servito\" di Corrado. A met\u00e0 degli anni ottanta Chiambretti fu ideatore e conduttore di vari programmi radiofonici come i talk \"La Mecca\" e \"Testa di Sigaro\" diffusi da un centinaio di radio italiane, tra cui la storica emittente torinese \"Radio Gemini One\".\nNel 1982 si \u00e8 presentato in mutande a un provino, vincendo (insieme con Fabio Fazio, Alessandro Cecchi Paone e Corrado Tedeschi) il concorso RAI \"Un volto nuovo per gli anni '80\", dove ha incontrato Bruno Voglino. Nel 1983 ha esordito su Rai 1 con il programma quotidiano \"Forte fortissimo TV top\", insieme, tra gli altri, con Barbara d'Urso, Gigi Marzullo e Corinne Cl\u00e9ry. Furono proprio gli autori di \"Forte Fortissimo\", Marco Di Tillo e Annabella Cerliani, a provinarlo e sceglierlo, insieme con Beppe Tosco, in un lotto di circa trecento ragazzi torinesi. Tra le sue prime apparizioni ci fu anche quella di \"Quo vadiz?\" nel 1984, programma di Rete 4, diretto da Maurizio Nichetti. Nel 1985 arriva su Rai 1 nello show \"Il sabato dello Zecchino\", per il quale Di Tillo aveva creato per Chiambretti il buffo personaggio di \"Cartella\", quindi nella stagione 1985-1986 su Rai 1 conduce un altro programma per ragazzi, \"Magic!\", mentre nella stagione 1986-1987 ha fatto parte del cast di volti emergenti del poco fortunato variet\u00e0 serale di Rai 1 \"Proffimamente non stop\".\nIl successo (1987-2003).\nIl successo \u00e8 arrivato nell'autunno del 1987, quando Rai 3 lo ha ingaggiato per il programma \"Va' pensiero\": gli \u00e8 stata affidata la rubrica \"Divano in piazza\", dove aveva il compito di fermare i passanti in mezzo a una piazza spingendoli a impersonare i familiari di un vip. In questo stesso anno ha firmato insieme con Claudio Delle Fratte e Marco Di Tillo la sceneggiatura del film per bambini \"Operazione pappagallo\" diretto da Marco Di Tillo e interpretato, tra gli altri, da Leo Gullotta, Syusy Blady e Nicola Pistoia. All'inizio del 1988 \u00e8 anche tra i conduttori del programma contenitore per ragazzi di Rai 1 \"Big!\" mentre in autunno \u00e8 alla guida di \"Complimenti per la trasmissione\", in cui si mischia con umoristica sfrontatezza alla gente comune incontrata per strada per poi tornare a \"Va' pensiero\" e condurre, durante il \"Festival di Sanremo\", \"Complimenti per il Festival\".\nSuccessivamente ha condotto su Rai 3 \"Prove tecniche di trasmissione\" (in onda nella stagione 1989-1990) in cui fu tra i primi che derise il serioso mondo del calcio e le partite della Serie A; si trattava di un programma itinerante che andava in onda la domenica pomeriggio da un tendone da circo che veniva posizionato in una citt\u00e0 in cui si giocava una partita di calcio: a fine partita, poi, Chiambretti si recava nel campo di calcio e faceva una moviola a modo suo imitando i goal o le azioni salienti della partita tenutasi in quello stadio. In seguito ha condotto \"Prove tecniche di Mondiale\", sui mondiali di calcio del 1990, seguendo le partite di una sfortunata nazionale degli Emirati Arabi Uniti e riscontrando qualche malinteso con notabili locali.\nQuindi \u00e8 la volta di vari programmi sul terzo canale della RAI che incrementano la sua notoriet\u00e0: \"Goodbye Cortina\" (in onda nella stagione 1990-1991) inviato nei paesi dell'ex Patto di Varsavia, con al seguito gente comune e pensionati; \"Il portalettere\" (in onda nella stagione 1991-1992), in cui vestito da postino andava a suonare ai citofoni delle celebrit\u00e0 (notevole un incontro con un Gianfranco Fini prima della famosa Svolta di Fiuggi, che si dichiarava ancora \"fascista\"); il satirico \"Telegiornale zero\" (in onda nella stagione 1992-1993), quasi un contraltare di \"Striscia la notizia\"; l'investigativo \"Servizi segreti\" (in onda nella stagione 1993-1994) in cui impersonava Piero Ponzi, figlio immaginario di Tom Ponzi, un detective privato protagonista delle \"indagini\" pi\u00f9 variegate; due edizioni de \"Il Laureato - viaggio ai confini della facolt\u00e0\" (in onda nelle stagioni 1994-1995 e 1995-1996) rispettivamente insieme con Paolo Rossi ed Enzo Jannacci, altro programma itinerante che andava in onda dalle Aule Magne dei principali atenei italiani in cui personaggi famosi tenevano una lezione su determinati argomenti: con questo programma, per la prima volta Chiambretti conduce due edizioni dello stesso show.\nDopo una breve parentesi radiofonica a RadioDue nel 1994, insieme con l'esordiente Luciana Littizzetto, Chiambretti present\u00f2 diverse edizioni del Concerto del primo maggio e anche \"L'inviato speciale \u2013 L'uomo giusto nel posto sbagliato\" nel 1997 su Rai 1 in diretta concorrenza con \"Striscia la notizia\" del \"nemico\" Antonio Ricci. Inoltre, sempre nel 1997, gli fu affidato il \"Festival di Sanremo\" di cui sceglie i co-conduttori Mike Bongiorno e Valeria Marini (anche se bisogna ricordare che Mike ha sempre considerato Marini e Chiambretti come suoi co-conduttori). Nel 1998 conduce il \"Dopofestival\" con Nino D'Angelo.\nChiambretti passa a Rai 2 e quindi torna ai temi a lui pi\u00f9 cari nel 1999, anno dello speciale estivo \"Orgoglio coatto\", condotto assieme a Carlo Verdone e ispirato a \"Porta a Porta\", e quindi del programma \"Fenomeni\". Sempre nel 1999 conduce il Meteo3 e i servizi dell'orario nel canale RAI che ha visto il suo successo. In questo periodo, la passione per il calcio e l'antica dimestichezza con le trasmittenti locali lo ha portato a intervenire nelle radiocronache delle partite del su Radio Veronica One. Grande appassionato di cinema, nel 2000 scrisse, diresse e interpret\u00f2 \"Ogni lasciato \u00e8 perso tra il cast del suo film ritroviamo la sua spalla Aldo Izzo\", film non apprezzato dalla critica e dal pubblico. Insieme con Gianni Boncompagni, Chiambretti torn\u00f2 alla ribalta su Rai 2 nelle stagioni 2001-2002 e 2002-2003 con il programma \"cult\" \"Chiambretti c'\u00e8\".\nGli anni a La7 e a Mediaset.\nLasci\u00f2 la RAI alla fine del 2003 per passare a LA7; \u00e8 da sottolineare il fatto che Chiambretti, nella rete (a quel tempo) di Marco Tronchetti Provera, all'inizio del 2001 aveva avuto l'opportunit\u00e0 di condurre il programma pomeridiano \"Pronto Chiambretti\" (alcune volte insieme con Giuliano Ferrara, ma la maggioranza delle volte era in conduzione solitaria) e quindi alla fine del 2003 Chiambretti decise di lasciare definitivamente la RAI insieme alla sua spalla Aldo Izzo per approdare in pianta stabile a LA7, rete in cui nella stagione 2004-2005 present\u00f2 il programma che lo consacr\u00f2 su LA7, cio\u00e8 \"Markette\", un show di seconda serata fatto di finte \"marchette\"; presenza fissa la spalla di Chiambretti, Aldo Izzo e nella prima edizione anche Nino Frassica. Nella stagione 2005-2006 ha condotto la seconda edizione di \"Markette\". All'inizio del 2006 conduce lo show introduttivo della Cerimonia di apertura dei XX Giochi olimpici invernali a Torino, evento per il quale Chiambretti \u00e8 stato anche consulente creativo: nello stesso periodo venne fatto il suo nome per la conduzione del game show preserale di Rai 1 \"L'eredit\u00e0\" in sostituzione di Amadeus, ma questa proposta sfum\u00f2 poco dopo.\nNella stagione 2006-2007 conduce la terza edizione di \"Markette\". Nel 2007 Pippo Baudo l'ha voluto nel suo Festival di Sanremo (condotto da Baudo con Michelle Hunziker) in qualit\u00e0 di conduttore del \"Dopofestival\". Nel 2008 conduce, assieme a Baudo (con la partecipazione Bianca Guaccero e Andrea Osv\u00e1rt), la 58\u00aa edizione del \"Festival di Sanremo\"; dopo questa sua ennesima esperienza sanremese, Chiambretti torna dal 6 marzo nella sua isola felice, LA7, a condurre la quarta edizione di \"Markette\", che resta la sua ultima esperienza sulla rete, dal momento che Telecom Italia, a quel tempo gestita da Tronchetti-Provera, non poteva sostenere gli alti costi di produzione del programma.\nIl 9 agosto 2008 fu ufficializzato il passaggio di Chiambretti a Mediaset per condurre un programma su Italia 1 in seconda serata, il \"Chiambretti Night - Solo per numeri uno\", in onda a partire dal 20 gennaio 2009 il marted\u00ec, mercoled\u00ec e gioved\u00ec su Italia 1 in seconda serata. Questo show ha ottenuto ottimi risultati di ascolto ed \u00e8 stato confermato per una nuova edizione, la seconda, andata in onda nella stagione televisiva 2009-2010 nella medesima collocazione; visti gli ottimi ascolti, nella stagione 2010-2011, \u00e8 andato in onda su Canale 5, terminando il 9 aprile 2011 in modo definitivo a causa dei costi eccessivi e del calo di ascolti.\nNell'autunno 2011 Piero Chiambretti esordisce in prima serata su Italia 1 con un nuovo programma dedicato alla musica, andato in onda l'11 novembre 2011, in una singola puntata dedicata a Laura Pausini, con il titolo \"Chiambretti Muzik Show\". Dal gennaio 2012, visto l'insuccesso della prima puntata, il programma cambia struttura togliendo l'aspetto musicale e quindi cambiando titolo, inizialmente in \"Chiambretti Show\" e poi in \"Chiambretti Sunday Show - La Muzika sta cambiando\"; questa nuova versione non ottenne i risultati sperati e quindi nel marzo 2012 anche questo programma fu chiuso in modo definitivo; da questo momento, a causa della crisi economica, Mediaset \"mette in soffitta\" tanti artisti e tanti show, tra cui Chiambretti e i suoi programmi.\nDopo 18 mesi di assenza dal video, nell'ottobre 2013 Chiambretti ha condotto \"Striscia la notizia\" su Canale 5 in coppia con Michelle Hunziker, ottenendo un nuovo successo di immagine, di critica e di ascolti, per poi sparire di nuovo dagli schermi ancora per molti mesi, sempre a causa della crisi economica: nel 2014 Chiambretti torn\u00f2 a condurre \"Striscia la notizia\" dal 29 settembre all'11 ottobre sempre insieme alla Hunziker. Chiambretti torna su Italia 1 il 13 maggio 2014 con il programma di seconda serata \"Chiambretti Supermarket\", in onda fino al 20 giugno 2014; questo programma vedeva la presenza fissa di Cristiano Malgioglio, proseguita anche in \"Grand Hotel Chiambretti\", show di Canale 5 in onda nel 2015 ogni venerd\u00ec in seconda serata dal 20 febbraio al 29 maggio e in \"#CR4 - La Repubblica delle Donne\" in onda dal 31 ottobre 2018 al 4 marzo 2020, ogni mercoled\u00ec in prima serata su Rete 4. Dal 21 settembre 2020 conduce \"Tiki Taka - La repubblica del pallone\" in onda il luned\u00ec in seconda serata su Italia 1.\nVita privata.\nDopo sette anni di fidanzamento, Piero Chiambretti e Ingrid Muccitelli si sono lasciati nel 2009. Qualche mese dopo Chiambretti si \u00e8 fidanzato con Federica Laviosa; il 26 maggio 2011 \u00e8 nata Margherita, prima figlia della coppia. Nel 2016 si separa dalla Laviosa."}
{"id": "110021", "revid": "307923", "url": "https://it.wikipedia.org/wiki?curid=110021", "title": "Dave Walker", "text": "Il nome Dave Walker si pu\u00f2 riferire a pi\u00f9 di una persona:"}
{"id": "110024", "revid": "580197", "url": "https://it.wikipedia.org/wiki?curid=110024", "title": "Felice Matteucci", "text": "Con Eugenio Barsanti realizz\u00f2 il primo motore a combustione interna.\nBiografia.\nIl padre di Matteucci fu insigne avvocato e Ministro di Giustizia del Principato di Lucca e Piombino. Spos\u00f2 Angiola Tomei Albiani di Pietrasanta, citt\u00e0 allora compresa nel Granducato di Toscana, e ci\u00f2 lo indusse presto ad interagire con personaggi influenti di quello Stato. Dopo la restaurazione il Matteucci divenne un diplomatico al servizio del Granducato e questo lo port\u00f2 a distaccarsi progressivamente dall'ambiente lucchese (Lucca era capitale di un suo Ducato, non faceva parte dello Stato toscano). Il giovane Felice inizi\u00f2 i suoi studi accademici nel 1823/24 nell'Universit\u00e0 Lucchese (vedi Universit\u00e0 di Lucca). Il padre venne per\u00f2 nominato rappresentante diplomatico del Granduca di Toscana in Francia e ritenne di dover iscrivere il figlio al Real Collegio Borbonico di Parigi, dove studi\u00f2 ingegneria idraulica e meccanica. Dopo un anno di permanenza nella capitale francese i Matteucci rientrarono in Italia e Felice continu\u00f2 la sua formazione scientifica a Firenze.\nIn seguito il padre di Felice assunse alti incarichi nel governo toscano e lavor\u00f2 alla compilazione del codice delle leggi. I Matteucci vivevano prevalentemente a Firenze e conservavano due dimore nel Ducato di Lucca e, probabilmente durante i lunghi soggiorni nella villa di Vorno (oggi comune di Capannori, Lucca), Felice studi\u00f2 l'assetto idraulico del Lago di Sesto o Bientina, grande specchio d'acqua posto al confine tra Stato lucchese e Granducato. Nel 1835, a soli 27 anni, lo studioso formul\u00f2 un progetto per la bonifica del lago. L'ipotesi fu presentata al governo granducale che per\u00f2 decise di scartarla, generando nel Matteucci una delusione notevole. Nel 1838 spos\u00f2 Giulia Ramirez de Montalvo da Campi Bisenzio, ultima discendente di una nobile famiglia di origine spagnola, e si trasfer\u00ec nella villa della moglie. Nel 1851 conobbe il pietrasantino padre Eugenio Barsanti degli Scolopi e rimase impressionato dalla sua idea per un motore a combustione interna; da questo momento i due collaborarono per tutta la vita allo sviluppo pratico dell'invenzione.\nTra il 1851 e il 1864 i due costruirono vari prototipi di motore a scoppio, provando alcune varianti al concetto di combustione interna ad un cilindro. Presentarono inoltre vari brevetti in Italia e all'estero a nome della Societ\u00e0 anonima del nuovo motore Barsanti e Matteucci. Il motore fu sviluppato presso l'Osservatorio Ximeniano di Firenze e all'invenzione dettero un qualche apporto Giovanni Antonelli e Filippo Cecchi. Purtroppo i due inventori, nonostante avessero depositato numerosi brevetti, non si videro mai riconoscere l'invenzione e questo non incise in modo positivo sulle condizioni del Matteucci che, gi\u00e0 dal 1862, aveva iniziato a soffrire di esaurimento nervoso. \nDopo la morte del socio nel 1864 e il fallimento della societ\u00e0 costituita per promuovere l'applicazione del motore a macchine industriali, ritorn\u00f2 alla sua attivit\u00e0 di ingegnere idraulico. Fece studi su idrometri e pluviometri e sulle opere idrauliche fluviali.\nNel 1877 rivendic\u00f2 per s\u00e9 e per Barsanti la priorit\u00e0 dell'invenzione del motore a combustione interna, nel frattempo sviluppato da Nikolaus August Otto in modo palesemente simile al motore Barsanti-Matteucci.\nGli insuccessi e le frustrazioni accumulate favorirono la malattia, che probabilmente ne caus\u00f2 la morte nella sua villa di Vorno, frazione di Capannori posta a pochi chilometri da Lucca.\nLa sua salma fu collocata nella cappella della Villa Montalvo di Campi Bisenzio, comune del quale fu consigliere comunale (dal 1865 al 1875).\nNumerosi documenti relativi ai brevetti richiesti dalla Societ\u00e0 anonima del nuovo motore Barsanti e Matteucci in Inghilterra, Piemonte, Francia, Belgio e Prussia sono ora conservati presso l'archivio della biblioteca del Museo Galileo."}
{"id": "110028", "revid": "125942234", "url": "https://it.wikipedia.org/wiki?curid=110028", "title": "Sturmabteilung", "text": "Le Sturmabteilung o SA (pronuncia , letteralmente \u00abBattaglione d'Assalto\u00bb, anche se si \u00e8 affermata nell'uso comune e nella letteratura scientifica l'espressione \u00absquadre d'assalto\u00bb) \u2013 furono il primo gruppo paramilitare del Partito Nazista. Sono conosciute anche come camicie brune a causa del colore della loro divisa.\nSvolsero un ruolo di rilievo nell'ascesa al potere di Adolf Hitler fra il secondo e il terzo decennio del XX secolo. Si occuparono principalmente di proteggere i raduni e le assemblee naziste, di interrompere le riunioni dei partiti avversari, mobilitandosi contro i loro corpi paramilitari, come la Lega dei Combattenti del Fronte Rosso (\"Rotfrontk\u00e4mpferbund\") del Partito Comunista di Germania, nonch\u00e9 di portare a termine spedizioni punitive e atti intimidatori nei confronti di rom, sindacalisti ed ebrei, ad esempio nel 1933, in vista del Boicottaggio nazista del commercio ebraico.\nSarebbero poi divenute il braccio armato dei nazisti nel fallito putsch della birreria di Monaco nel 1923, organizzato da Ernst R\u00f6hm insieme a Hitler ed al generale Erich Ludendorff. Il fallito colpo di Stato costrinse Hitler a scontare una condanna a cinque anni di reclusione ed allo scioglimento delle SA e del partito nazista.\nNell'aprile del 1924 furono rifondate con il nome di \"Frontbann\". Nel febbraio del 1925 il bando fu tolto e le SA ripresero il loro nome originario.\nNel 1926 Hitler nomin\u00f2 comandante delle SA Franz Pfeffer von Salomon che ne fece crescere il numero degli iscritti.\nStoria.\nFondazione.\nIl nome iniziale del gruppo, nato come Freikorp ad opera di Emil Maurice nel febbraio 1920 \u00e8 Saalschutz Abteilung (lett. Reparto di difesa del Palazzo o, meno probabile ma utilizzato da qualche interprete \"Reparto di difesa della sala\"). Nell'agosto del 1921, unito col gruppo di Hermann Ehrhardt, \u00e8 \"Sportabteilung\" (squadra sportiva), ma a partire dal 5 ottobre 1921 il corpo assume il nome di \"Sturmabteilung\".\nOriginariamente, il termine indic\u00f2 le truppe d'assalto specializzate dell'Impero tedesco che durante la Prima guerra mondiale attuavano missioni tattiche di infiltrazione in squadre di pochi soldati ciascuna. Il 2 marzo 1915, la prima unit\u00e0 fu ufficialmente autorizzata ad operare sul fronte occidentale, dove il vertice della catena di comando aveva ordinato all'VIII Corpo di formare un distaccamento al fine testare armi sperimentali e di sviluppare tattiche risolitive di una situazione di stallo operativo. Il 2 ottobre 1916, il \"Generalquartiermeister\" Erich Ludendorff diram\u00f2 a tutti i reparti dislocati a ovest l'ordine di formare un battaglione di truppe d'assalto. Queste ultime trovarono impiego per la prima volta in appoggio logistico all'ottava armata durante l'Assedio di Riga e poi nuovamente nella Disfatta di Caporetto. Nel marzo 1918, ebbe luogo un impiego pi\u00f9 estensivo sul fronte occidentale per l'Offensiva di primavera, quando le linee alleate furono respinte con successo per alcune decine di chilometri.\nAscesa: dal 1919 al 1923.\nFrattanto, nel gennaio 1919, era stato costituito a Monaco il DAP (\"Deutsche Arbeiterpartei\", Partito dei Lavoratori Tedeschi) al quale Adolf Hitler si sarebbe unito nel novembre dello stesso anno. La sua retorica e la padronanza dei nuovi media segnarono la sua rapida affermazione all'interno dell'organismo. All'inizio del 1920, aveva gi\u00e0 raggiunto una certa autorit\u00e0 nel partito, che a febbraio mut\u00f2 il proprio nome in NSDAP (\"Nationalsozialistische Deutsche Arbeiterpartei\", Partito Nazionalsocialista Tedesco dei Lavoratori). Per intercettare voti e consensi fra i lavoratori di sinistra, il comitato esecutivo del partito decise di aggiungere la parola \"socialista\", anche a seguito delle obiezioni sollevate da Hitler.\nI primi nuclei paramilitari della \"Sturmabteilung\" erano stati informalmente coinvolti allo scopo. Proponendosi l'obiettivo di supportare la crescita del partito mediante una robusta azione di propaganda, Hitler convinse il comitato direttivo a investire nel \"M\u00fcnchener Beobachter\" (successivamente ribattezzato \"V\u00f6lkischer Beobachter\") per un primo raduno di massa nella Hofbr\u00e4uhaus, fissato per il 16 ottobre 1919, al quale parteciparono circa 70 persone. Un secondo incontro dello stesso tipo fu annunciato per il 13 novembre nella birreria Eberl-Br\u00e4u, con l'azione concomitante di circa 130 persone. Alcuni disturbatori furono prontamente allontanati dai militari amici di Hitler, mentre gli agitatori \u00abvolarono gi\u00f9 per le scale con le teste squarciate\u00bb . Il 24 febbraio 1920, duemila persone si diedero appuntamento all'Hofbr\u00e4uhaus per la prima esposizione pubblica del programma in venticinque punti del partito. Quando alcuni contestatori tentarono di sovrastare la voce del leader, furono prontamente raggiunti dai suoi ex commilitoni armati dei loro manganelli di gomma. In questo modo, erano state gettate le fondamenta politiche per la costituzione delle SA.\nDopo l'incidente del febbraio 1920 all'Hofbr\u00e4uhaus, Emil Maurice riun\u00ec intorno a s\u00e9 un sottogruppo permanente degli iscritti al partito, per utilizzarla come distaccamento di protezione della sala riunioni (\"Saalschutzabteilung \") per il DAP. All'inizio, il gruppo era scarsamente strutturato e si fece chiamare anche col nome di \"Ordnertruppen\". Trascorso poco pi\u00f9 di un anno, il 3 agosto 1921, Hitler ribattezz\u00f2 il gruppo come la \"Divisione ginnastica e sport\" del partito (\"Turn- und Sportabteilung\"), forse per evitare problemi con il governo per quello che il partito ben riconosceva come una funzione o un organo opportuno, per non dire indispensabile. La futura SA si svilupp\u00f2 organizzando e fondando poi una formale ufficialit\u00e0 ai gruppi di ex soldati e provocatori della birreria che avevano ricevuto l'incarico di proteggere le riunioni del partito nazista dalle interruzioni dei socialdemocratici dell'SPD e dei comunisti del KPD, oltre a quello di ostacolare la vita politica dei loro rispettivi movimenti. Nel settembre 1921, il gruppo stava utilizzando il nome \"Sturmabteilung\" (SA) ancora in via informale nell'ambito della propria attivit\u00e0 quotidiana, mentre Hitler era gi\u00e0 divenuto il leader ufficiale del partito nazista.\nIl 4 novembre 1921, la Hofbr\u00e4uhaus di Monaco fu il teatro di un grande raduno pubblico dei nazisti, che attrasse l'attenzione di molti comunisti e altri avversari. A un certo punto del'orazione di Hitler, l'incontro si tramut\u00f2 in una baruffa nella quale un ristretto novero di militi della compagnia delle SA ebbe la meglio. I nazisti commemorarono questo episodio \"Saalschlacht\" (\"battaglia nella sala riunioni\"), che con il passare del tempo assunse dimensioni leggendarie nella mitologia delle SA. Da allora in poi, il gruppo fu ufficialmente conosciuto come \"Sturmabteilung\".\nLa guida della SA pass\u00f2 da Maurice al giovane Hans Ulrich Klintzsch, un ex ufficiale di marina, membro della Marine-Brigade Ehrhardt (famosa per il tentato Putsch di Kapp), nonch\u00e9 membro dell' Organizzazione Consul. Con Hitler al potere, i nazisti iniziarono ad adottare le tecniche di gestione pi\u00f9 professionali dei militari.\nDopo il tentativo fallito di colpo di Stato del 1920, il partito nazista fu messo fuori legge dal 1922 al 1923. Ciononostante, cre\u00f2 lo \"Jugendbund\", la sezione giovanile per giovani maschi fra i quattordici e i diciotto anni di et\u00e0. Ad esso succedette la Giovent\u00f9 hitleriana (\"Hitlerjugend\", HJ) che rimase sotto il comando delle SA fino al maggio 1932. Nel 1922, Hermann G\u00f6ring si un\u00ec al Partito nazista, dopo aver ascoltato un discorso di Hitler, che nel 1923 gli assegn\u00f2 il comando delle SA in qualit\u00e0 di \"Oberster SA-F\u00fchrer\" (luogotenente generale), poi promosso al grado di \"SA-Gruppenf\u00fchrer\" (tenente generale) che avrebbe mantenuto all'interno delle SA fino al 1945.\nLa guida di R\u00f6hm e la presa del potere.\nDal 1930 furono di fatto organizzate e guidate da Ernst R\u00f6hm, che ne assunse la guida ufficiale nel 1931. Erano soprannominate \"Beefsteak\" (bistecca - nera fuori, rossa dentro), perch\u00e9 ne facevano parte numerosi ex socialdemocratici ed ex comunisti.\nDivennero 170.000 nel 1930, e nel 1933 le SA arrivarono a contare effettivi per pi\u00f9 di due milioni.\nQuando il nazismo non era ancora al potere si lanciarono in scorribande e tumulti di piazza contro i pi\u00f9 odiati avversari dei nazisti, ovvero gli Spartachisti. Le SA contribuirono con le loro intimidazioni all'ascesa al potere di Hitler, nella sostanziale impunit\u00e0 da parte della polizia. Arrivarono nei primi mesi del 1932 a 400.000 membri a causa della disoccupazione, continuavano a costituire la maggiore forza d'urto nelle mani di Hitler. Durante la vittoriosa campagna elettorale per le elezioni del 1932 furono mandate all'assalto degli oppositori ed i maggiori disordini si verificarono in Prussia, dove, nel periodo in cui avvenne il cosiddetto Preu\u00dfenschlag, il colpo di Stato prussiano, vi furono 82 morti ed oltre 400 feriti.\nLe SA furono ancora impiegate per reprimere violentemente qualsiasi forma di protesta fino al 27 febbraio 1933, quando l'incendio del Reichstag forn\u00ec il pretesto al nuovo Cancelliere per convincere il presidente Hindenburg a emanare il decreto di restrizione dei diritti civili.\nLa crisi tra Hitler e R\u00f6hm.\nIl successo politico e la crescita della popolarit\u00e0 di Hitler indussero i vertici delle SA e gli aderenti della prima ora del partito Nazista a ritenere che il Cancelliere avesse tradito l'originario scopo della rivoluzione nazionalsocialista; egli infatti, secondo R\u00f6hm, si era discostato dal progetto anticapitalista del partito, accordandosi con i grandi affaristi, gli industriali ed il mondo dell'aristocrazia, i cosiddetti \"Junker\", che comprendevano gli elementi pi\u00f9 influenti della \"Reichswehr\", ed il capo di Stato Maggiore delle SA non nascose il suo desiderio di una \"seconda rivoluzione\", attaccando in pi\u00f9 occasioni la linea di condotta del Governo, continuando a coltivare l'idea che le \"Sturmabteilungen\" avrebbero dovuto trasformarsi in un vero e proprio esercito, piano in passato ideato ed autorizzato dallo stesso Hitler, da utilizzare come forza di riserva della \"Reichswehr\".\nL'intento del comandante delle SA tuttavia non si limitava all'accoglimento delle squadre d'assalto nell'esercito ma egli anelava anche di prenderne il comando, prospettiva decisamente osteggiata dallo Stato Maggiore generale tedesco, contrario anche al semplice inquadramento nelle forze armate come milizia, e l'ostilit\u00e0 di R\u00f6hm nei confronti di Hitler si manifest\u00f2 al termine di due riunioni che si tennero tra i vertici della Reichswehr e delle SA, al fine di dirimere la questione: nella prima, che non port\u00f2 significativi mutamenti nelle rispettive posizioni, il comandante delle SA rivolse frasi sprezzanti nei confronti del Cancelliere che Viktor Lutze immediatamente gli riport\u00f2, ed identico atteggiamento, condiviso anche dagli altri capi delle Sturmabteilungen, egli ebbe al termine della successiva riunione, quando alle SA fu accordata un'unica concessione, ossia che, in tempo di guerra, esse avrebbero potuto combattere a fianco dell'esercito ma solo entro i confini della Germania; tale concessione tuttavia non mitig\u00f2 l'ardore di R\u00f6hm, il quale apostrof\u00f2 nuovamente Hitler, anche di fronte ai militari quali il generale Heinz Guderian, ed anche in questo caso Lutze inform\u00f2 immediatamente il Cancelliere.\nTentato golpe ed eliminazione.\nArrivate a contare quasi tre milioni di uomini all'inizio del 1934, le squadre d'assalto iniziarono a entrare in crisi per l'ostilit\u00e0 di G\u00f6ring e soprattutto di Himmler, capo delle SS, altra organizzazione paramilitare cresciuta all'interno delle stesse SA. Il motivo principale di questo astio era Hitler stesso, perch\u00e9 R\u00f6hm gli imputava di essersi discostato dal progetto anticapitalista e rivoluzionario del partito delle origini, accordandosi con gli industriali ed il mondo dell'aristocrazia. Hitler dapprima ridusse progressivamente la sfera di influenza delle SA, e di R\u00f6hm, che nomin\u00f2 ministro senza portafoglio, ma l'idea diffusa dai vertici delle SS che le SA stessero preparando un colpo di Stato per rovesciare il governo di Hitler, indusse quest'ultimo a prendere la decisione di agire in modo diretto nei confronti di R\u00f6hm e dei suoi seguaci.\nLe SA subirono cos\u00ec una violenta epurazione il 30 giugno 1934, la famigerata \"notte dei lunghi coltelli\", avvenuta anche con il sostegno dei vertici dell'esercito tedesco, che maltolleravano la presenza in Germania di truppe paramilitari turbolente.\nIl \"F\u00fchrer\" invit\u00f2 circa 200 tra gli esponenti di spicco (compreso R\u00f6hm) in un albergo isolato a Bad Wiessee, in Baviera, capeggiando poi arma in pugno un'incursione all'alba dei suoi fedelissimi (tra cui Lutze, alto ufficiale SA), SS della sua guardia (la Leibstandarte) e agenti della Gestapo, per sorprendere i \"congiurati\" nel sonno, acquisendo le prove della degenerazione di alcuni, omosessuali, prelevandoli e da l\u00ec a breve facendoli freddamente trucidare dalle SS dando in tal modo alle truppe di Himmler la possibilit\u00e0 di dimostrare la propria \"preparazione\". A questo fatto, nei giorni immediatamente successivi, seguirono numerosi arresti e le esecuzione di tutte le SA non fedeli a Hitler.\nDopo la \"notte dei lunghi coltelli\" alcuni reparti delle SA rimasero in circolazione o asserragliati nelle proprie sedi/caserma ma, privati del comando degli ufficiali, non riuscirono ad organizzare alcun tipo di rappresaglia. Non fu possibile stabilire con esattezza il numero totale delle vittime, militari e civili, della \"notte dei lunghi coltelli\": secondo i dati forniti il 13 luglio dallo stesso Cancelliere del Reich, furono assassinate 71 persone.\nHitler ordin\u00f2 che non sarebbero state soggette all'arresto od alla pena capitale solo le SA che giuravano cieca obbedienza verso di lui e con la nomina di nuovo \"capo\" per Viktor Lutze, nomina che fu ufficializzata il 26 luglio, le SA furono ufficialmente rifondate e rese indipendenti dalle SS.\nGli ultimi anni.\nDopo la notte dei lunghi coltelli le SA, riorganizzate da Lutze, contribuirono al mantenimento dell'ordine pubblico in Germania e, a seguito della proclamazione delle leggi razziali, affiancarono le SS nell'opera di repressione contro gli ebrei che, nel 1938, esplose in tutta la sua violenza durante la notte dei cristalli. In seguito le SS ottennero il comando delle SA.\nAll'inizio della seconda guerra mondiale la maggior parte dei membri delle SA, analogamente alla maggioranza delle Allgemeine SS, fu chiamata in servizio nelle forze armate tedesche ma furono costituiti anche reparti di sole SA, denominati Feldherrnhalle SA-Panzer Korps, comprendenti 2 divisioni, 4 reggimenti e 8 battaglioni, l'equivalente su scala minore delle Waffen SS\nAl Processo di Norimberga saranno dichiarate fuorilegge e organizzazione criminale."}
{"id": "110030", "revid": "1452073", "url": "https://it.wikipedia.org/wiki?curid=110030", "title": "San Pasquale", "text": ""}
{"id": "110031", "revid": "122217285", "url": "https://it.wikipedia.org/wiki?curid=110031", "title": "James M. Buchanan", "text": "Biografia.\nLaureatosi alla \"Middle Tennessee Normal School\" nel 1940, ha successivamente conseguito il suo Ph.D. alla Universit\u00e0 di Chicago.\nBuchanan \u00e8 stato per lungo tempo professore alla \"George Mason University\", ed \u00e8 una figura di grande importanza presso la \"Virginia school of political economy\". Buchanan ha inoltre insegnato presso importanti universit\u00e0 quali la \"University of Virginia\" (fondando il Thomas Jefferson center), \"UCLA\", \"Florida State University\", \"University of Tennessee\" e il \"Virginia Polytechnic Institute and State University\" (dove \u00e8 presente il Center for the Study of Public Choice).\nIn seguito Buchanan si trasfer\u00ec insieme al centro presso la George Mason University. Tra i suoi lavori in campo economico vi \u00e8 anche una rigorosa analisi della teoria dello scambio di voti.\nLavoro.\nIl suo libro \"Il Calcolo del Consenso. Fondamenti logici della democrazia costituzionale\" \u00e8 considerato un'opera classica che ha fondato la disciplina della Teoria della scelta pubblica in economia e scienza politica. In particolare, il libro concerne l'organizzazione politica di una societ\u00e0 libera. \n\"Il Calcolo del Consenso\" sostiene che le decisioni del governo sono parte dell'economia, non fattori esogeni. Pertanto, le scelte e le azioni collettive vanno studiate ed analizzate come una parte dello studio del settore pubblico.\nInoltre viene descritta la Costituzione come una linea che separa le azioni private da quelle collettive. La Scelta Pubblica \u00e8 cos\u00ec divisa in due fasi, una pre- e una post-costituzionale.\nBuchanan si \u00e8 inoltre occupato intensamente del Costituzionalismo fiscale. Il suo libro \"The Power to Tax: Analytical Foundations of a Fiscal Constitution\" (scritto insieme a Geoffrey Brennan) analizz\u00f2 per primo come vengono effettuate le politiche fiscali. Gli scritti di Buchanan hanno inoltre sfidato le classiche visioni riguardo l'influenza dell'interesse personale dei politici sulle loro scelte.\nPer primo, nel suo lavoro del 1950 \"Federalism and fiscal equity\", ha definito il concetto di residuo fiscale.\nLa Scuola della Scelta Pubblica si divide attualmente in due rami: il primo \u00e8 un ramo normativo che cerca di trarre principi e norme adeguati alla gestione del settore pubblico; il secondo \u00e8 un ramo positivista che cerca di sviluppare teorie che possano predire il comportamento e le scelte del settore pubblico."}
{"id": "110032", "revid": "729019", "url": "https://it.wikipedia.org/wiki?curid=110032", "title": "Martin Bormann", "text": " Capo della cancelleria del NSDAP (\"Parteikanzlei\") e segretario personale di Adolf Hitler, fu tra i membri pi\u00f9 importanti nella gerarchia della Germania nazista.\nBiografia.\nInfanzia e giovent\u00f9.\nMartin Bormann nacque a Wegeleben, nell'allora Impero tedesco, il 17 giugno 1900. Il padre, Theodor Bormann, prussiano, fu prima sergente maggiore di un reggimento di artiglieria e successivamente impiegato delle poste. Rimasto vedovo con due figli, si rispos\u00f2 con Antoine, che gli diede altri tre figli, di cui il primo fu Martin. Nel 1904 Theodor mor\u00ec e Antoine, in difficolt\u00e0 economiche, si rispos\u00f2 con Albert Vollborn, direttore di un'agenzia bancaria.\nBormann, durante la scuola superiore, s'interess\u00f2 di musica e del gioco degli scacchi; partecip\u00f2 a vari circoli nei quali ebbe occasione di parlare della situazione ebraica mondiale e del sionismo. Lasci\u00f2 presto gli studi per lavorare in una fattoria nel Meclemburgo. Durante le ultime fasi della prima guerra mondiale venne arruolato come cannoniere in una sezione di artiglieria, ma non partecip\u00f2 a nessuna battaglia. Nel 1922 si un\u00ec ai \"Freikorps\". Nel marzo 1924 venne condannato a un anno di prigione perch\u00e9 complice di Rudolf H\u00f6ss nel brutale omicidio del suo stesso insegnante di scuola elementare, Walther Kadow, militante comunista e sospettato di aver consegnato alle autorit\u00e0 francesi il nazionalista Albert Leo Schlageter. Scont\u00f2 undici mesi di reclusione e, squattrinato e senza lavoro, si un\u00ec nuovamente ai \"Freikorps\".\nAscesa nel Partito nazista.\nSi iscrisse al NSDAP il 17 febbraio 1927, tessera numero 60508. Il partito gli offr\u00ec l'incarico di amministratore del fondo previdenziale delle Sturmabteilung (SA). Dal 1928 al 1930 fu membro del Comando Supremo delle SS. Nell'ottobre 1933 divenne Reichsleiter e in novembre membro del Reichstag. Da luglio 1933 al 1941 Bormann fu segretario personale di Rudolf Hess. Fu lui a dirigere la costruzione del famoso Kehlsteinhaus, noto come \"Nido dell'aquila\", la fortezza progettata da Roderich Fick e costruita sul picco da cui prese il nome, il Kehlstein, che sovrasta la localit\u00e0 montuosa dell'Obersalzberg. Dimostr\u00f2 di essere un uomo ligio al dovere anche a costo di essere crudele: distrusse strade e case, sfrattandone gli inquilini.\nLo \"chalet\" fu donato, per il suo cinquantesimo compleanno, a Hitler, a cui per\u00f2 non piacque nonostante fosse stato progettato secondo alcune sue direttive, avendo subito molti cambiamenti durante la costruzione. Il F\u00fchrer, infatti, continu\u00f2 a preferire la sua pi\u00f9 piccola e modesta villetta poco distante, il Berghof. Bormann sostenne la repressione di tutti i gruppi organizzati di opposizione, in particolar modo delle Chiese, e di ogni influenza religiosa dal partito. Nel luglio 1938 proib\u00ec che nel partito fossero ammessi preti, il 6 giugno 1939 gli scienziati di fede cristiana, successivamente gli studenti di teologia. Lott\u00f2 contro qualsiasi genere di insegnamento religioso nelle scuole. Nel 1941 eman\u00f2 una circolare indirizzata ai \"gauleiter\", ossia ai funzionari locali del partito nazionalsocialista, nella quale, senza ambiguit\u00e0 di sorta, sanc\u00ec l'assoluta inconciliabilit\u00e0 tra il nazionalsocialismo e il cristianesimo.\nVi si legge, tra l'altro, che \u00abnazionalsocialismo e cristianesimo sono incompatibili\u00bb e che i contenuti del cristianesimo \u00abnei loro punti essenziali, sono di derivazione giudaica. Anche per questo motivo noi non abbiamo nessun bisogno del cristianesimo\u00bb. La circolare fu inclusa negli atti di accusa contro Bormann al processo di Norimberga, classificata come documento 075-D. \nBormann colse l'occasione di subentrare a Hess, quando nel 1941 questi vol\u00f2 in Gran Bretagna nel tentativo di proporre una pace separata con il governo inglese. Divenne capo della \"Parteikanzlei\" e gli fu affidato il compito di amministrare il Fondo Adolf Hitler dell'industria tedesca. Il 12 aprile 1943 venne nominato ufficialmente segretario personale di Hitler. Ottenne poteri superiori a quelli del suo predecessore: controllo di tutte le leggi e le direttive emanate dal Gabinetto del F\u00fchrer e direzione del Consiglio dei ministri per la Difesa del Reich. Il 16 luglio 1941 Bormann partecip\u00f2 alla conferenza presso il Quartier Generale del F\u00fchrer insieme a G\u00f6ring, Rosenberg, Keitel e Lammers, nella quale si stabilirono piani per l'annessione di territori russi e di altri Paesi dell'Est. \nPartecip\u00f2 a una seconda riunione l'8 maggio 1942 con Hitler, Rosenberg e Lammers sulla soppressione della libert\u00e0 religiosa.\nSostenne politiche sulla condizione dei prigionieri di guerra particolarmente cruente. Firm\u00f2 il decreto del 9 ottobre 1942 che stabiliva l'eliminazione permanente di tutti gli ebrei nel territorio della Germania; quello del 1\u00ba luglio 1943, che dava controllo assoluto sugli ebrei a Eichmann, e un ultimo, del 30 settembre 1944, dove la giurisdizione di tutti i prigionieri di guerra veniva affidata a Himmler e alle SS. Nonostante la sua figura poco appariscente rispetto a quella di altri gerarchi, Bormann fu un uomo dal grande potere, soprattutto nel periodo della seconda guerra mondiale. Come testimonia Albert Speer nelle sue memorie, la sua influenza su Hitler fu totale ed egli divenne il filtro fra il F\u00fchrer e il mondo esterno, l'interprete delle sue volont\u00e0.\nLa sua influenza negativa su Hitler port\u00f2 spesso a scelte errate e illogiche ai fini del decorso della guerra, tanto che in molti credettero erroneamente che egli fosse persino una spia di Stalin, rifugiatosi poi con i russi. Per quanto inverosimile fosse questa versione della sua scomparsa, ne esce tuttavia un quadro che evidenzia come molti generali tedeschi fossero propensi a considerare Bormann come il migliore alleato di Stalin, alla luce delle scelte tattiche che egli faceva fare a Hitler. Nell'inutile tentativo di arginare l'influenza di Bormann sul F\u00fchrer, G\u00f6ring, Goebbels e Speer cercarono di coalizzarsi per metterlo in difficolt\u00e0 di fronte a Hitler. Il tentativo non and\u00f2 a buon fine, in parte a causa di una certa conflittualit\u00e0 che esisteva tra Goebbels e G\u00f6ring, quest'ultimo sempre pi\u00f9 distante dalla realt\u00e0, a causa dell'assunzione di morfina. Bormann, negli ultimi giorni della dittatura nazista, firm\u00f2 il testamento politico di Hitler e fu testimone delle nozze del F\u00fchrer con Eva Braun. Dal 5 luglio 1941 fino al 1944 fece trascrivere i discorsi tenuti da Hitler con i suoi invitati. Questi furono poi pubblicati con il titolo \"Conversazioni a tavola di Hitler\".\nLa famiglia Bormann.\nBormann spos\u00f2 nel 1929 Gerda, figlia di Walter Buch, giudice del tribunale del Partito nazista. I suoi testimoni di nozze furono Hess e Hitler. Quest'ultimo fu anche il padrino del primo figlio della coppia. Martin e Gerda Bormann, morta di cancro nel 1946 in Alto Adige, ebbero dieci figli.\nLa morte e il ritrovamento dei resti.\nNulla di certo si sapeva di Bormann, da quando aveva abbandonato il F\u00fchrerbunker insieme al dottore delle SS Ludwig Stumpfegger e al capo della giovent\u00f9 hitleriana, Artur Axmann. L'ultimo uomo ad averlo visto era stato Erich Kempka, autista di Hitler, durante la notte fra il 1\u00ba e il 2 maggio 1945. Kempka sostenne di aver visto Bormann colpito a morte dall'esplosione di un carro armato, nel tentativo di attraversare le linee nemiche russe.\nUn'identica versione dei fatti venne riferita dal granatiere SS della divisione Charlemagne (i volontari francesi arruolati nelle Waffen-SS), tale Fran\u00e7ois Barazer de Lannurien. Questi, durante la battaglia di Berlino, dopo avere portato un compagno ferito a un posto di soccorso del F\u00fchrerbunker, stava rientrando al proprio reparto. De Lannurien rifer\u00ec che, aggregatosi a un carro armato Tiger che si stava allontanando dal quartier generale di Hitler, riconobbe tra i fuggiaschi che cercavano riparo dietro il carro proprio il Reichsleiter e che, in conseguenza di un colpo dell'artiglieria sovietica che colp\u00ec in pieno il mezzo blindato, l'uomo che credeva di riconoscere come Martin Bormann sarebbe stato ferito in piena gola da una scheggia di granata, morendo poco dopo.\nAltri dissero che, ferito leggermente da una granata, e vistosi perso, Bormann si fosse suicidato con una capsula di cianuro.\nMartin Bormann fu comunque giudicato colpevole di crimini di guerra al processo di Norimberga e condannato a morte in contumacia.\nNel 1963, un impiegato delle poste in pensione di nome Albert Krumnow disse alla polizia che intorno all'8 maggio 1945 i sovietici avevano ordinato a lui e ai suoi commilitoni di seppellire due corpi trovati vicino al ponte ferroviario vicino alla stazione di Lehrter, a Berlino Ovest. Il 7 dicembre 1972, gli operai edili scoprirono resti umani vicino alla stazione di Lehrter, a soli 12 m (39 piedi) dal punto in cui Krumnow afferm\u00f2 di averli seppelliti.\nAll'autopsia, frammenti di vetro furono trovati nelle mascelle di entrambi gli scheletri, suggerendo che gli uomini si erano suicidati mordendo le capsule di cianuro per evitare la cattura. Le registrazioni dentali ricostruite dalla memoria nel 1945 da Hugo Blaschke identificarono uno scheletro come quello di Ludwig Stumpfegger e l'altro come quello di Bormann. Il danno alla clavicola di quest'ultimo scheletro era coerente con le lesioni di Bormann che i suoi figli riferirono avesse subito in un incidente a cavallo nel 1939.\nGli esaminatori forensi stabilirono che le dimensioni dello scheletro e la forma del cranio erano identiche a quelle di Bormann. Le fotografie composte, in cui l'immagine del teschio era sovrapposto alla fotografia del volto degli uomini, erano completamente congruenti. La ricostruzione del viso fu intrapresa all'inizio del 1973 su entrambi i crani per confermare l'identit\u00e0 dei corpi. Poco dopo, il governo della Germania occidentale dichiar\u00f2 morto Bormann. Alla famiglia non fu permesso di cremare il corpo, nel caso in cui si rivelasse necessario un ulteriore esame forense.\nI resti furono definitivamente identificati come quelli di Bormann nel 1998, quando le autorit\u00e0 tedesche ordinarono test genetici su frammenti del cranio. Il test \u00e8 stato condotto da Wolfgang Eisenmenger, professore di scienze forensi presso l'Universit\u00e0 Ludwig Maximilian di Monaco. I test con il DNA mitocondriale (non il DNA nucleare) di uno dei suoi parenti hanno identificato il cranio come quello di Bormann. I resti di Bormann furono cremati l'anno dopo e le sue ceneri furono disperse nel Mar Baltico nel 1999, dopo una cerimonia funebre cattolica alla presenza del figlio Martin Bormann junior.\nAltre versioni e teorie del complotto.\nVersioni differenti furono narrate da altri testimoni. Alcuni dissero di averlo visto fuggire nella zona sud di Berlino, passando prima per un sistema di gallerie sotterranee e poi spostandosi al fianco di alcuni carri armati tedeschi catturati dalle forze angloamericane. Altri sostennero che avesse preso contatto con i servizi segreti statunitensi, offrendo un'appetibile ricompensa per la sua salvezza: uranio e scienziati tedeschi. Si raccont\u00f2 di come, nei primi di maggio del 1945, si fosse imbarcato ad Amburgo sull'U-Boot 234 e, arrivato in Spagna, fosse fuggito verso il Sud America. Spesso \u00e8 citato nelle teorie del complotto riguardanti un'ipotetica fuga di Hitler stesso. Alcuni tedeschi residenti in Sudamerica affermarono di avere avuto a che fare con lui in Argentina nel dopoguerra sotto il falso nome di Juan Keller o Ricardo Bauer; avrebbe risieduto l\u00ec fino alla deposizione di Juan Domingo Per\u00f3n (1955), trasferendosi poi in Paraguay.\nFonti del governo paraguaiano, compilate dai servizi segreti all'interno dei cosiddetti archivi del terrore, rese pubbliche nell'agosto del 1993 sostennero che Bormann fosse morto a causa di un tumore allo stomaco il 15 febbraio 1959 ad Asunci\u00f3n, in un'altra versione di febbre gialla nel 1975, dove viveva protetto dal dittatore Alfredo Stroessner. Sarebbe stato assistito dal medico delle SS (anch'egli ricercato) Josef Mengele, e, alla morte, sepolto, sotto falso nome, in una fossa comune.\nNel marzo 1966, durante un'intervista televisiva, il figlio di Adolf Eichmann, Klaus, convinto che Bormann si trovasse ancora in Sud America, gli lanci\u00f2 un'aspra invettiva.\nSecondo taluni le ossa trovate a Berlino erano ricoperte di una terra rossiccia, di tipo argilloso, che non apparteneva al suolo berlinese, ma si ritrova in quello russo e sudamericano. Ne nacque l'ipotesi che il cadavere di Bormann, morto in Sud America, fosse stato successivamente riesumato, trasportato e sepolto a Berlino, verso la fine degli anni sessanta e appositamente fatto trovare per depistare le indagini sugli altri nazisti fuggiti dalla Germania prima della fine della guerra tramite l'organizzazione ODESSA.\nSecondo alcune testimonianze, sarebbe stato un gruppo di sedicenti giornalisti stranieri a disseppellire il presunto corpo di Bormann in Paraguay nel 1968, e a riportarlo in Europa. Effettivamente i resti cremati nel 1998 apparterebbero comunque a Bormann.\nNel 1973, tuttavia, lo scrittore Ladislas Farago dichiar\u00f2 di aver visitato Bormann in un ospedale boliviano e di aver discusso con lui per alcune ore. Farago segnal\u00f2 numerosi particolari utili al rintracciamento e all'identificazione di Bormann, che per\u00f2 scomparve prima di poter effettuare una ricerca approfondita."}
{"id": "110034", "revid": "1700", "url": "https://it.wikipedia.org/wiki?curid=110034", "title": "Tritono", "text": "Nella teoria musicale il tritono \u00e8 l'intervallo di \"quarta aumentata/eccedente\" o \"quinta diminuita\" (a seconda che lo si veda come quarta o come quinta): tra una nota e l'altra c'\u00e8 una distanza di tre toni.\nIl tritono \u00e8 anche la met\u00e0 esatta di una ottava e per questo, ripetendo ciclicamente dei tritoni, l'orecchio umano non risulta pi\u00f9 in grado di capire se l'intervallo \u00e8 ascendente o discendente, generando l'omonimo paradosso.\nQuesto intervallo \u00e8 una delle maggiori dissonanze della scala diatonica, e, a partire dal diciottesimo secolo \u00e8 stato anche chiamato \"diabolus in musica\" (la credenza che fosse cos\u00ec chiamato in tempi antichi, e che addirittura il suo uso fosse stato bandito dalle autorit\u00e0 ecclesiastiche non \u00e8 supportata da alcuna fonte ed \u00e8 quasi certamente infondata).\nIl suono del tritono tende fortemente verso la risoluzione a gradi vicini, stringendosi verso la terza se \u00e8 quinta diminuita o allargandosi verso la sesta se \u00e8 quarta aumentata.\nSostituzione di tritono.\nNella musica jazz la \"sostituzione di tritono\" consiste nel sostituire, normalmente nell'ambito di una progressione II-V-I, un accordo di settima di dominante (che pu\u00f2 anche comparire con la quinta e/o la nona alterate) con un altro accordo di settima avente la fondamentale distante tre toni dalla fondamentale dell'accordo che viene sostituito.\nPer esempio in Do maggiore l'accordo di dominante \u00e8 il Sol7, che pu\u00f2 essere sostituito dal suo tritono Re\u266d7.\nLe ragioni alla base di questa sostituzione sono diverse:\nQuesta sostituzione \u00e8 diventata cos\u00ec frequente nel jazz moderno che viene spesso effettuata anche su accordi di dominante che non compaiono nel contesto di una progressione II-V-I.\nParadosso del tritono.\nIl paradosso del tritono \u00e8 un fenomeno studiato dalla psicologa Diana Deutsch nel 1986. Consiste nell'emissione di due note che distano di un tritono equivalente a mezza ottava. Questa ripetizione ciclica inganna l'orecchio anche di musicisti esperti che non riconoscono se la sequenza \u00e8 ascendente o discendente. Esistono anche altri tipi di illusioni uditive studiate da Diane Deutsch come la Scala Shepard o altre.\nBibliografia.\nDon Michael Randel, \"The Harvard Dictionary of Music\", Harvard University Press, 2003, ISBN 0-674-01163-5"}
{"id": "110035", "revid": "486946", "url": "https://it.wikipedia.org/wiki?curid=110035", "title": "Leon Trotsky", "text": ""}
{"id": "110037", "revid": "125075481", "url": "https://it.wikipedia.org/wiki?curid=110037", "title": "Arthur Seyss-Inquart", "text": "Succeduto rapidamente nel 1938 a Kurt Alois von Schuschnigg in qualit\u00e0 di nuovo Cancelliere, con le istruzioni ricevute per telefono da Hermann G\u00f6ring apr\u00ec le frontiere del paese alle truppe tedesche, permettendo l\"'Anschluss\" dell'Austria al Reich, del quale era sostenitore. Dal 1940 al 1945 ricopr\u00ec il ruolo di \"Reichskommissar\" dei Paesi Bassi e, per due giorni, fu anche Ministro degli Esteri del Reich. Fu condannato a morte al Processo di Norimberga nell'ottobre del 1946.\nBiografia.\nFamiglia, studi, carriera militare.\nEra figlio di Emil Seyss-Inquart, un direttore di scuola, e della di lui moglie, di lingua madre tedesca, Auguste H\u00fdrenbach. Nacque nel villaggio di Stannern, in Boemia, all'epoca parte dell'Impero austro-ungarico. Nel 1910 intraprese gli studi di giurisprudenza a Vienna, ma dovette sospenderli a causa dello scoppio della Prima guerra mondiale. Infatti, nel luglio del 1914 venne reclutato dall'esercito imperiale nelle truppe da montagna, combattendo sul fronte orientale, prima in Russia (1914-1915) e nel 1916 in Romania. Dal 1917 combatt\u00e9 in Italia, meritando diverse decorazioni per il coraggio dimostrato. Fu anche ferito in combattimento, nel 1917. Terminata la guerra, nel 1921 si laure\u00f2 in giurisprudenza ed inizi\u00f2 ad esercitare l'avvocatura.\nAdesione al Fronte Patriottico e al Partito Nazista Austriaco.\nSeyss-Inquart era un profondo nazionalista e non accett\u00f2 la sconfitta del suo paese nel 1918. Durante il periodo della Prima Repubblica austriaca (1918-1938) ader\u00ec alla Vaterl\u00e4ndische Front (\"Fronte Patriottico\"), un movimento ultranazionalista di estrema destra (1920). Nel caotico periodo del primo dopoguerra si avvicin\u00f2 sempre pi\u00f9 ai circoli maggiormente reazionari di destra, appoggiando il cancelliere Engelbert Dollfuss che instaur\u00f2 una dittatura di stampo fascista, nel 1933.\nNel 1931 entr\u00f2 nel Partito Nazista Austriaco. Fu ministro del governo Dollfu\u00df (1933-1934) ed appoggi\u00f2 la cruenta repressione dell'insurrezione socialista di Vienna, tra il 12 ed il 15 febbraio 1934. Seyss-Inquart non ader\u00ec tuttavia al tentativo di colpo di Stato ordito dai nazisti austriaci, che cost\u00f2 la vita a Dollfu\u00df, nel 1934; la congiura fall\u00ec, anche per il minaccioso intervento di Mussolini che era il protettore di Dollfu\u00df, essendo l'Austria legata all'Italia da numerosi vincoli tra i quali i Protocolli di Roma, siglati il 17 marzo 1934 fra Italia, Austria e Ungheria.\nL'appoggio di Hitler e l'ascesa a ministro degli interni austriaco.\nL'iscrizione al Partito Nazista Austriaco non gli cre\u00f2 solide garanzie all'interno del partito medesimo, dove era visto come \"tiepido e poco zelante\". Nel 1936 si accost\u00f2 all'ala pi\u00f9 radicale del partito, entrando nelle simpatie di Adolf Hitler, di cui divenne un assiduo frequentatore. Per tal motivo venne escluso dal governo del successore di Dollfu\u00df, Kurt Alois von Schuschnigg, che fece condannare a morte i nazisti implicati nel putsch del 1934 e mise al bando il Partito Nazista Austriaco. Schuschnigg era fermamente intenzionato a difendere la libert\u00e0 dell'Austria.\nLa successiva carriera politica di Seyss-Inquart fu svolta tutta sotto la protezione diretta di Hitler, il che suscit\u00f2 l'odio tra i nazisti austriaci e tra gli alti gerarchi nazisti tedeschi, in primis Himmler. Dopo il tragico colloquio del Berghof dove Hitler, fermamente intenzionato a rendere l'Austria uno Stato satellite della Germania, impose a Schuschnigg di legalizzare nuovamente il Partito Nazista Austriaco e di ammettere i nazisti nei dicasteri chiave del governo, Seyss-Inquart divenne l'esponente di riferimento della politica hitleriana in Austria. Nelle pretese del dittatore tedesco, infatti, Seyss-Inquart sarebbe dovuto diventare il Ministro degli Interni. Constatato che Mussolini, ormai divenuto alleato di Hitler, aveva lasciato cadere la protezione dell'Austria quale stato cuscinetto tra l'Italia e la Germania, piegandosi al \"diktat\" di Hitler, Schuschnigg, pur disprezzandolo (lo soprannomin\u00f2 \"Il traditore dell'Austria\"), nomin\u00f2 Seyss-Inquart nella funzione di Ministro degli Interni (16 febbraio 1938).\nL'Anschluss.\nSchuschnigg tent\u00f2 l'ultima carta per impedire l'Anschluss, cercando l'appoggio di Francia e Regno Unito, ma invano. Inoltre, cerc\u00f2 di indire un referendum popolare sulla questione. Hitler, furibondo, invi\u00f2 un ultimatum a Schuschnigg, dove si chiedevano le sue dimissioni dalla carica di cancelliere e la sua sostituzione con Seyss-Inquart, pena l'invasione militare dell'Austria. Schuschnigg si pieg\u00f2 e, nella notte tra l'11 e il 12 marzo 1938, Seyss-Inquart divenne Cancelliere dell'Austria per un giorno appena: il suo primo ed ultimo atto da cancelliere austriaco fu quello di invitare la Wehrmacht ad invadere l'Austria e ad indire un plebiscito per confermare l'annessione del paese alla Germania nazista.\nReichsstatthalter dell'Ostmark.\nA seguito dell'invasione tedesca, il 13 marzo 1938, Seyss-Inquart divenne \"SS-Gruppenf\u00fchrer\" onorario e Commissario (\"Reichsstatthalter\") dell'Ostmark, denominazione assunta dall'Austria sotto il regime nazista, tra il 1938 ed il 1945.\nVicegovernatore della Polonia.\nNell'ottobre 1939 divenne Ministro senza portafoglio e Vicegovernatore della Polonia occupata, ai diretti ordini del governatore Hans Frank. In Polonia, da fervente antisemita qual era, cre\u00f2 nel distretto di Lublino, un territorio speciale per la concentrazione degli ebrei polacchi e tedeschi.\nReichskommissar dei Paesi Bassi.\nLa resa dei Paesi Bassi ai nazisti, il 15 maggio 1940, comport\u00f2 la creazione di uno stato fantoccio con a capo Seyss-Inquart, che divenne \"Reichskommissar\" dei Paesi Bassi il 19 maggio 1940, carica che ricopr\u00ec ininterrottamente fino alla liberazione del paese da parte degli Alleati fino all'8 maggio 1945. Hitler considerava gli olandesi come appartenenti all'Heimat, alla medesima stirpe dei tedeschi, e pertanto Seyss-Inquart ricevette l'incarico di armonizzare i rapporti tra occupanti ed occupati, ma fall\u00ec nell'incarico, essendo gli olandesi contrari all'antisemitismo ed all'occupazione militare.\nNon soltanto non decoll\u00f2 il progetto di creare un Partito Nazista Olandese, ma anche le retate contro gli ebrei olandesi, a partire dal 1941, provocarono una dura reazione popolare, che si tradusse in una serie di scioperi e sabotaggi e in una mancata collaborazione con i nazisti. Conseguenza delle politiche antisemite di Seyss-Inquart nei Paesi Bassi vi fu l'assassinio nei lager di circa 102'000 persone, tra cui le pi\u00f9 note al grande pubblico sono la bambina Anna Frank, autrice del famoso diario, e la giovane intellettuale Etty Hillesum.\nAl processo di Norimberga.\nNel 1944 tent\u00f2 d'intavolare sotterranee trattative con gli Alleati, che tuttavia rifiutarono di dar seguito alla cosa. Nominato ministro degli esteri nel governo dell'ammiraglio D\u00f6nitz, nel maggio 1945, al crollo della Germania nazista, mentre cercava di recarsi a Flensburgo, venne fatto prigioniero nei pressi di Amburgo da alcuni soldati britannici. Venne trasferito al campo Ashcan e poi deferito al tribunale di Norimberga (1945-1946), dove fu ritenuto colpevole per i capi d'accusa di guerra di aggressione, crimini di guerra e crimini contro l'umanit\u00e0, e condannato all'impiccagione.\nDurante il periodo di detenzione a Norimberga, lo psicologo Gustave Gilbert, membro dell'esercito statunitense, esamin\u00f2 i prigionieri inquisiti per crimini di guerra, sottoponendoli, fra gli altri esami, ad una versione tedesca del Wechsler-Bellevue Intelligence Scale: Seyss-Inquart risult\u00f2 aver totalizzato il secondo punteggio pi\u00f9 alto fra tutti, con 141 punti, dopo l'economista Hjalmar Schacht.\nFu l'ultimo a salire sul patibolo la mattina del 16 ottobre, e le sue ultime parole furono: \"Spero che la mia esecuzione sia l'ultimo atto della tragedia della Seconda Guerra Mondiale e che il mondo impari da questa guerra come la pace e la comprensione debbano esistere fra i popoli. Credo nella Germania\". Dopo l'esecuzione, il corpo del gerarca venne cremato e le sue ceneri, al pari di quelle di tutti gli altri imputati condannati a morte, furono sparse nel Wenzbach, affluente dell'Isar.\nQuerelle sul cognome.\nAlcune fonti sostengono l'ipotesi che il cognome originario paterno fosse \"Zajtich\", di origine slava, cambiato in \"Seyss-Inquart\" nel 1907, quando la famiglia si trasfer\u00ec a Vienna. Contro questa ipotesi, che non compare nella letteratura tedesca sull'argomento n\u00e9 in fonti primarie, risulta un documento scolastico dell'Assemblea Generale della Scuola morava, risalente al 4 novembre 1900, il cui autore \u00e8 il preside \"Emil Seyss\"."}
{"id": "110038", "revid": "1429175", "url": "https://it.wikipedia.org/wiki?curid=110038", "title": "Crimine contro l'umanit\u00e0", "text": "In giurisprudenza, la locuzione crimine contro l'umanit\u00e0 definisce le azioni criminali che riguardano violenze ed abusi contro popoli o parte di popoli, o che comunque siano percepite, per la loro capacit\u00e0 di suscitare generale riprovazione, come perpetrate in danno dell'intera umanit\u00e0. I crimini contro l'umanit\u00e0 sono in genere distinti dai crimini di guerra e talvolta anche dal genocidio; non tutti gli ordinamenti giuridici prevedono direttamente figure di crimini contro l'umanit\u00e0, mentre alcuni le prevedono indirettamente, in forma recettizia di trattati internazionali. \nNascita del concetto.\nL'espressione \u00abcrimine contro l'umanit\u00e0\u00bb fu usata per la prima volta con un'accezione prettamente giuridica nel 1915. Quell'anno tre potenze europee, Francia, Regno Unito e Russia, concordarono la stesura di una dichiarazione di condanna di quello che divenne universalmente noto come genocidio armeno. La \u00abDichiarazione congiunta di Francia, Gran Bretagna e Russia\u00bb (\"France, Great Britain and Russia Joint Declaration\"), resa nota il 24 maggio 1915, contenne un esplicito riferimento ai \"recenti reati commessi dalla Turchia contro l'umanit\u00e0 e la civilt\u00e0\" (\"new crimes of Turkey against humanity and civilization\").\nDopo la seconda guerra mondiale si apr\u00ec una nuova stagione nelle tematiche relative ai diritti umani, insieme alla formazione di una comune coscienza internazionale circa l'esistenza di un diritto universale, spettante e virtualmente applicabile a tutti i componenti di ciascun raggruppamento sociale. Si sostenne, in pratica, l'esistenza di un diritto \"congenito\" (scolasticamente da intendersi come insieme di regole cogenti, statuenti facolt\u00e0 e limitazioni del personale arbitrio) comune per sua natura a tutti gli uomini, indipendentemente dalle variet\u00e0 socio-culturali di riferimento. Taluni crimini, rappresentando una fonte di riprovazione \"istintiva\" presso tutte le latitudini, sono dunque stati considerati come accorpabili in una nuova categoria di fattispecie, delle quali si presume che qualunque stato o raggruppamento sociale, di qualunque continente o impronta etica (o religione) o cultura, richiederebbe la sanzione.\nL'Accordo di Londra, che istitu\u00ec il Tribunale di Norimberga (8 agosto 1945) elenc\u00f2, tra i reati contestabili ai criminali nazisti, il \u00abcrimine contro l'umanit\u00e0\u00bb (articolo 6, comma C), distinguendolo dal crimine di guerra. Il principio fu ripreso nello Statuto del Tribunale militare internazionale per l'Estremo Oriente, conosciuto anche come \"Carta di Tokyo\" (19 gennaio 1946).\nUn altro passo verso la codificazione del reato fu la \u00abConvenzione per la prevenzione e punizione del crimine di genocidio\u00bb, siglata all'ONU nel 1948 (Risoluzione n. 260 del 9 dicembre 1948); essa forn\u00ec la definizione normativa di genocidio. La stessa definizione fu recepita, negli anni novanta del XX secolo, nello Statuto del Tribunale per la ex-Jugoslavia e in quello per il Ruanda.\nInfine, nel 1998, con l'approvazione dello Statuto di Roma, istitutivo della Corte penale internazionale, il reato di crimini contro l'umanit\u00e0 \u00e8 stato inserito nell'elenco dei principali reati perseguiti dalla Corte, insieme ai crimini di guerra ed al crimine di aggressione.\nControversie.\nSi \u00e8 dibattuto se il fattore di criminalit\u00e0 di certi atti, la cagione specifica della loro punibilit\u00e0 secondo un'apposita previsione di specie, dovesse primariamente essere la generale ripulsa morale suscitata ovvero la portata specifica degli atti (ad esempio, il genocidio, che secondo alcuni, ma non tutti, fa parte di questa categoria, \u00e8 stato da taluni considerato - a questi fini - alla stregua di un delitto di strage aggravato da premeditazione, continuazione e reiterazione, oltre che da motivi abbietti, quindi una sorta di super-fattispecie, di gravit\u00e0 esulante dalle ordinarie previsioni codicistiche per le dimensioni e le proporzioni del nocumento arrecato).\nInoltre, si \u00e8 a lungo dibattuto circa l'effettiva riconoscibilit\u00e0 per l'umanit\u00e0, per l'intero genere umano, di un ruolo diretto di soggetto passivo del reato (vittima). In pratica, si \u00e8 discusso sulla traducibilit\u00e0 del titolo (\"delitti contro l'umanit\u00e0\" - nato probabilmente onde distinguerlo dai delitti contro la persona o contro il patrimonio e dai delitti contravvenzionali) in una vera e propria costituibilit\u00e0 procedurale di una siffatta parte civile, prelusiva ad una non meno spinosa questione circa l'eventuale definizione della rappresentanza (chi avrebbe titolo a costituirsi in giudizio in nome dell'umanit\u00e0?). Scientificamente osservando, non vi \u00e8, di fatto, unanimit\u00e0 internazionale su nessuna delle questioni dibattute, pur essendovi rilevanti aggregazioni di consensi su talune impostazioni che forse, almeno nel mondo occidentale, sono le pi\u00f9 note.\nVa notato che tutte le discussioni, le argomentazioni e le discettazioni sulla materia, in assenza di un effettivamente applicato diritto internazionale, sono pressoch\u00e9 inevitabilmente soggette al filtro soggettivo dell'interpretazione politica e della componente etica sulla quale si vorrebbe incidere. I contrari all'idea stessa di un diritto internazionale umanitario condiviso accampano la diversit\u00e0 di vedute morali tra i popoli, che renderebbe impossibile sia una definizione specifica della fattispecie tale da godere di universale consenso, sia, tantomeno, una sua applicazione capace di raccogliere altrettanto universale ed anche armonico consenso. Invero, la costituzione di una sede giurisdizionale indipendente (la Corte penale internazionale) per accertare questo tipo di crimine \u00e8 stata ideata proprio per superare il rischio di delegare a combinazioni di istanze politiche, peraltro per loro natura variabili nello spazio come nel tempo, un giudizio di fondo che potrebbe tradursi in discrezionalit\u00e0 estemporanea. Il dubbio - che tale figura delittuosa possa essere applicata con opportunismo politico senza affidabile grado di universalit\u00e0 e che la procedura giudiziaria possa essere strumentalmente utilizzata a fini politici per imporre un suggello formale processuale a situazioni gi\u00e0 definitesi di fatto con altri mezzi - residua quindi solo fuori dell'ambito di applicazione di tale Corte, ovvero a fronte di giurisdizioni nazionali che intendano espropriarla operando preventivamente, in base al principio di complementarit\u00e0 che tuttora ne regola l'operato.\nApplicazione.\nNella pratica i crimini contro l'umanit\u00e0 sono per ora stati ascritti in termini di responsabilit\u00e0 legale e morale prevalentemente a capi di Stato o dittatori o comunque gruppi di potere, detentori di supremazia politica anche solo fattuale. Tali crimini furono sempre commessi durante la storia, ma solo nel XX secolo hanno cominciato a essere sanzionati.\nNel corso della storia numerose sono state le persone accusate, giuridicamente o solo politicamente, di questi reati ritenuti i pi\u00f9 gravi e orrendi perpetrabili dall'uomo. Nel secolo scorso questa accusa \u00e8 stata mossa contro i gerarchi del nazismo, Stalin, Mao Zedong (contro di lui e Stalin non venne mai intentato alcun processo, tale accusa \u00e8 stata effettuata principalmente in sede di giudizio storico), l'ex presidente jugoslavo Slobodan Milo\u0161evi\u0107, il deposto \"ra\u02be\u012bs\" iracheno Saddam Hussein e altri capi di Stato, spesso a capo di una dittatura militare, teocratica, comunista, imperialista o stalinista, anche democrazie come quella Statunitense e britannica sono state accusate di tali crimini.\nMancando, come detto, un diritto internazionale di universale (e pregressa) applicazione, gli interessati hanno spesso opposto un vizio di competenza dei tribunali che li hanno giudicati.\nI crimini contro l'umanit\u00e0 sono uno degli oggetti di giudizio della Corte penale internazionale che ha sede a L'Aia e che opera nei termini previsti dallo Statuto di Roma; tale corte non sostituisce, per limite statutario, la giurisdizione ordinaria, solo affiancandosi ad essa, pertanto da taluni osservatori \u00e8 stato eccepito il rischio di pregiudizio ad una garanzia procedurale corrente presso la maggioranza degli ordinamenti e per la quale il reo non pu\u00f2 essere giudicato due volte per lo stesso delitto.\nReati perseguibili sotto la fattispecie di crimini contro l'umanit\u00e0.\nL'accusa di crimine contro l'umanit\u00e0 include fra i casi perseguiti: il genocidio, la cosiddetta pulizia etnica, lo sterminio di massa, il democidio, la deportazione, la sparizione forzata, la tortura e talvolta anche i crimini di guerra, lo schiavismo, ."}
{"id": "110040", "revid": "1833487", "url": "https://it.wikipedia.org/wiki?curid=110040", "title": "Cattedrale di Palermo", "text": "La Basilica Cattedrale Metropolitana Primaziale della Santa Vergine Maria Assunta, nota semplicemente come Duomo oppure Cattedrale di Palermo, \u00e8 il principale luogo di culto cattolico della citt\u00e0 di Palermo e sede arcivescovile dell'omonima arcidiocesi metropolitana.\nDal 3 luglio 2015 fa parte del Patrimonio dell'umanit\u00e0 nell'ambito del sito seriale Palermo arabo-normanna e le cattedrali di Cefal\u00f9 e Monreale.\nCulto dell'Assunta e di Santa Rosalia.\nSanta Vergine Maria Assunta in Cielo.\nLa Basilica Cattedrale Metropolitana Primaziale di Palermo \u00e8 un nobile tempio dedicato alla \"Santa Vergine Maria Assunta in Cielo\". La patrona principale della citt\u00e0 \u00e8 Santa Rosalia (prima Patrona - Patrona Principale, tra i numerosi Santi compatroni della citt\u00e0) cui \u00e8 dedicata la Cappella Reale Senatoriale sul lato meridionale, ubicata nell'abside minore del transetto destro, nella quale trovasi la preziosissima Urna argentea che custodisce il Sacro Corpo di Santa Rosalia. L'arca reliquiaria argentea della Patrona \nS. Rosalia, realizzata tra 1631 e il 1637 \u00e8 uno straordinario capolavoro delle arti decorative, massima espressione del barocco Siciliano, raffinatissimo e superbo lavoro di abili mani palermitane e monumento processionale senza eguali, condotto in devota processione ogni anno per le vie della Citt\u00e0 il 15 Luglio. Importantissimo \u00e8 il culto che Palermo e la Sicilia tributano alla Vergine Maria, venerazione che trova fondamento nel rapporto epistolare tra l'ambasceria del Senato Messinese e Maria Madre di Ges\u00f9 Cristo, Madre di Dio, Madre della Chiesa, secondo il dogma Theot\u00f3kos formulato dal Concilio di Efeso e riaffermato da alcuni principii del Concilio di Nicea I. Legame rafforzato dall'opera evangelizzatrice degli Apostoli, San Pietro e San Paolo, nei rispettivi transiti in terra sicula. In tutte le accezioni la Madre di Dio Maria Santissima \u00e8 Patrona delle principali citt\u00e0 dell'isola, Patrona primaria della Arcidiocesi e della Citt\u00e0 di Palermo (il patronato dell'Immacolata \u00e8 al di sopra di tutti i patronati dei Santi, di cui Palermo ne ha una lunga lista con a capo Santa Rosalia Vergine ed Eremita).\nCon Gualtiero Offamilio la Basilica Cattedrale \u00e8 dedicata all'Assunzione della Vergine rappresentata in tre diverseconoil nografie: una \u00e8 la Dormizione della Madre di Dio o \u00ab\"Koimesis tes Theotokou\"\u00bb o \u00ab\"Dormitio Virginis\"\u00bb, che appartiene alla tradizione bizantina, le altre due appartenenti alla tradizione latina: l'Assunzione e l'Incoronazione in cielo. \nI Sette Arcangeli e gli Angeli che accompagnano le varie raffigurazioni sono elementi iconografici comuni legati alla topografia delle immediate adiacenze della cattedrale: la primitiva chiesa e monastero dei Sette Angeli, la strada e la chiesa dell'Angelo Custode.\nSulla facciata occidentale, accoglie il pellegrino la \"Madonna del Tocco\" o \"Madonna della Porta\", allegoria della Vergine Maria quale porta d'accesso verso Dio. La \"Madonna della Luce\", poi pi\u00f9 comunemente nota in Sicilia come \"Madonna del Lume\", verosimilmente un derivato della Vergine Odighitria bizantina, che \u00e8 colei che indica la via, la direzione, la \"Santa Maria del Cammino\". Riconducibile nella tradizione siciliana alla Madonna del Lume, identificabile e configurabile nella protettrice dei viaggi via mare, dei porti, dei fari. Immediato il collegamento con l'alta torre di segnalazione - odierno campanile - posta davanti al duomo, incastonata nella cerchia delle antichissime mura difensive della citt\u00e0. La Vergine Maria: \"luce\", \"faro\", \"via\", \"rivelazione della meta\" nel cammino terreno del credente lungo la strada verso il vero compimento.\nSanta Rosalia.\nNel 1130 nasce Rosalia de' Sinibaldi, il cui nome \u00e8 la contrazione latina di \"Rosa et Lilium\", figlia del conte Sinibaldo de' Sinibaldi, vassallo del re normanno Ruggero II, il quale per i servizi resi, gli affida i feudi di Quisquina e del Monte delle Rose. Sinibaldo discendente dai Conti Marsi e da Carlo Magno alla dodicesima generazione. La madre Maria Guiscardi (immediato \u00e8 il collegamento con Roberto il Guiscardo), nipote di Ruggero II, \u00e8 una nobildonna normanna.\nPer estrazione, educazione, cortesia, regalit\u00e0 e bellezza, Rosalia diviene damigella d'onore e dama di compagnia della regina Margherita di Navarra e di Sicilia, figlia del re Garc\u00eda IV Ram\u00edrez di Navarra e moglie di Guglielmo I di Sicilia, figlio di Ruggero II, ma, per via di incongruenze cronologiche, \u00e8 molto pi\u00f9 probabile che Rosalia fosse la damigella di una delle spose di Ruggero II. La giovane Rosalia si forma e matura presso la corte regale, nella splendida cornice della Reggia, a pochi passi dalla primitiva cattedrale bizantina, futuro teatro della grande ricostruzione gualtieriana dopo la distruzione causata dal terremoto di Sant'Agata, divenendo spettatrice di eleganti e sontuosi eventi mondani.\nSposa promessa del conte (o principe) Baldovino, cavaliere distintosi per aver salvato dalle fauci di un leone re Ruggero II, Rosalia preferisce la vita monastica e la solitaria contemplazione. Gi\u00e0 da fanciulla dedica gran parte del tempo alla preghiera sia nella casa paterna all'Olivella, sia nel Palazzo Reale. La giovane si rifugia nel monastero del Santissimo Salvatore come seguace dell'ordine basiliano di rito greco. Osteggiata dai genitori contrariati e amareggiata dalla insistenze del promesso sposo, dopo due anni circa abbandona anche le spartane comodit\u00e0 del monastero cittadino. Comincia la sua esperienza di eremitaggio nei boschi di Palazzo Adriano per poi rifugiarsi sul monte Quisquina, all'interno di una spelonca, dove scrisse un'epigrafe in latino, vivendo da anacoreta, ricevendo assistenza religiosa dalla locale comunit\u00e0 basiliana ma pi\u00f9 probabilmente da un abate, Cirillo, che le forniva la Santa Comunione. Dopo un isolamento di circa dodici anni, trascorre alcuni mesi all'interno di un bosco a Bivona, infine si trasferisce per un altro lungo periodo in una grotta di monte Pellegrino di Palermo, presso una preesistente chiesa bizantina retta da monaci benedettini, dove visse per otto anni, concludendo in contemplazione la vita terrena il 4 di settembre del 1170.\nPer la condotta esemplare \u00e8 considerata santa gi\u00e0 in vita e seppur non riconosciuta canonicamente, fu oggetto di culto con l'edificazione di numerose chiese e cappelle a lei dedicate. Dopo oltre quattro secoli il culto lentamente affievolisce al punto che il suo nome non \u00e8 pi\u00f9 invocato nelle litanie dei Santi Protettori di Palermo fino ai primi anni del XVII secolo. Con la peste del 1624, che imperversa nell'Italia di allora con due diversi flussi di contagio: incontrollate ondate migratorie al settentrione determinano la peste di San Carlo Borromeo, scambi commerciali con paesi ove contrabbandavano ciurme di pirati e corsari infetti al meridione, la figura di Rosalia torna in auge, in un contesto alimentato da mito e leggenda, storia e rivelazioni, sogni e scienza, umana rassegnazione e cristiano affidamento, devozione e intelletto, prudenza e circospezione.\nLa data del 7 maggio 1624 \u00e8 ricordata per la propagazione della peste dovuta allo sbarco alla Cala di una nave carica d'infettati a bordo proveniente da Tunisi via Trapani. Il 15 luglio 1624 si registra il ritrovamento del corpo di Santa Rosalia coincidente con l'affievolimento dei focolai di peste. Il 27 luglio 1624 Curia e Senato di Palermo proclamano Rosalia Patrona e Protettrice della citt\u00e0, decretano il primato sulle compatrone dei quattro mandamenti storici Santa Cristina, Santa Oliva, Santa Ninfa e Sant'Agata e su San Rocco fervidamente invocato durante l'epidemia del 1575. Il 15 luglio 1625 si svolge il primo Festino in onore di Santa Rosalia.\nIl 26 gennaio 1630, Papa Urbano VIII, con lo \"Scriptam in Coelesti\" inserisce Rosalia nel \"Martirologio Romano\", fissando l'origine palermitana, di stirpe reale facendola risalire a Carlo Magno, con la paternit\u00e0 di Sinibaldo de' Sinibaldi e la maternit\u00e0 di Maria Guiscardi, nipote di re Ruggero II.\nUn buon numero di pitture della Santuzza realizzate tra il XIII e il XIX secolo, sono raccolte nella sala Verde del museo diocesano che si trova nell'adiacente Palazzo Arcivescovile. Tra queste la presunta prima icona del XIII secolo che la raffigura in abiti di monaca basiliana.\nStoria.\nEpoca punica.\nPaleopolis: \"antica citt\u00e0\". La \"Galka\" o \"Alga\" o \"Yalica\", ossia il \u00abrecinto\u00bb, quartiere che in principio comprendeva la fortificazione superiore e il quartiere militare. Nel primitivo insediamento fenicio - punico fu delimitata a oriente da una torre d'avvistamento e fortificazioni lungo il corso del fiume porto - canale Papireto: rispettivamente gli antesignani della torre campanile e della cinta muraria superstite a ridosso dei resti dell'attuale strada dei Pellegrini e del quartiere la \"Guilla\".\nEpoca romana.\nNeapolis: \"nuova citt\u00e0\". In origine il piano \u00e8 occupato da una necropoli esterna a ridosso della cinta muraria punica. La prima testimonianza della diffusione delle pratiche cristiane \u00e8 dovuta alla presenza di cimiteri all'aperto e catacombe ricavate in fitte reti di grotte utilizzate come luoghi di culto e rifugio dei cristiani perseguitati. Verosimilmente gi\u00e0 ritenuta un'area sacra, probabilmente un \u00abSantuario della Salute\u00bb di natura pagana.\nLa prima chiesa \u00e8 costruita nell'attuale area a poche centinaia di metri dal primitivo insediamento fenicio - punico dove adesso sorge il Palazzo dei Normanni (\"Alcassar\", la dimora degli emiri), lo stesso luogo deputato durante il I, II e III secolo al sacrificio dei primi martiri palermitani oggetto di persecuzioni cristiane operate da Decio e Diocleziano. L'edificio sorge fra la \"paleopolis\" \u00abcitt\u00e0 primitiva\u00bb e la \"neapolis\" \u00abnuovo insediamento\u00bb, distrutta dai Vandali all'inizio del V secolo.\nIn questo frangente la Chiesa di Roma proclama santi Agatone martire e Mamiliano entrambi vescovi di Palermo.\nEpoca bizantina.\nIl secondo tempio d'epoca bizantina dedicato alla Vergine Maria Assunta, \u00e8 edificato sulle rovine del precedente nel 604 del quale sono pervenute la cripta e la pianta basilicale a forma quadrata.\nSono modificati il \"prothesis\" e il \"diakonikon\" secondo lo schema bizantino pervenuto con altri impianti basilicali, le maestose absidi a oriente e rivolte come la facciata verso occidente. Di impronta bizantina la collocazione dell'iconostasi e l'aspetto decorativo con le caratteristiche proprie dell'arte del mosaico, secondo i preziosi canoni della tradizione di Costantinopoli. Sono compiuti tutti gli sforzi per mantenere vitale il rito latino ma, nell'anno 732 passa al Patriarca di Costantinopoli, e alla cattedrale sono apportate modifiche al fine di adeguarla alle modalit\u00e0 proprie del culto della Chiesa ortodossa.\nEpoca araba.\nCon la sconfitta di Michele II l'Amoriano, Basileus dei Romei (il \"Balbo\" o \"Balbuziente\") nell'829, e l'invasione dell'isola da parte dei Saraceni, nel lungo contesto della dominazione araba, che a Palermo spazia dall'anno 831 al 1072, la chiesa \u00e8 trasformata in luogo di culto musulmano, la grande moschea Gami, edificio capace di contenere 7 000 fedeli.\nLa corte vescovile \u00e8 \"invitata\", sollecitata ad abbandonare le sedi cittadine, trovando temporaneamente rifugio presso luoghi di culto nella vicina cittadina di Monreale. L'evento determina la costituzione della futura Arcidiocesi di Monreale. Il ruolo di cattedrale fu temporaneamente ricoperto da una modesta, piccolissima chiesa: la \u00abAghia Kiriaki\u00bb ovvero la chiesa di santa Ciriaca o santa Domenica. Il luogo di culto dedicato a santa Ciriaca al quale papa Alessandro III fa riferimento nella bolla pontificia emanata il 30 dicembre 1174, con la quale ratifica la costruzione della nuova cattedrale di Monreale, indicandone l'ubicazione con le parole \"... Super Sanctam Kjriacam\".\nEpoca normanna.\nIl ritorno alla sovranit\u00e0 di matrice cristiana e cattolica avviene con l'avvento dei Normanni grazie al contributo del Gran Conte Ruggero e del fratello Roberto il Guiscardo. Per celebrare la conquista territoriale dell'isola, la casata degli Altavilla promuove e favorisce la costruzione di splendide e monumentali cattedrali in tutte le localit\u00e0 teatro delle battaglie pi\u00f9 cruente, riservando a Palermo la costruzione pi\u00f9 laboriosa, ma altrettanto fastosa. La moschea \u00e8 riadattata rapidamente al culto cristiano, affidata ancora per poco tempo al vescovo Nicodemo di tradizione greco - ortodossa, molto amato dal popolo. \u00c8 ipotizzabile che all'esterno della Gami non siano stati apportati grossi cambiamenti col passaggio a chiesa cristiana, eccezione solo per la trasformazione del minareto in campanile.\nDurante il regno di Guglielmo II di Sicilia, nel disegno che prevede il ripristino delle preesistenti diocesi, mira a creare un secondo arcivescovado nel comprensorio palermitano dando inizio alla costruzione della cattedrale di Monreale. L'arcivescovo di Palermo Gualtiero Offamilio nel 1170 ne promuove contemporaneamente la costruzione della nuova cattedrale, completata nel 1184 - 1185. Del primitivo impianto gregoriano perviene solo la parte inglobata nell'odierna Cappella dell'Incoronazione.\nSotto le dominazioni di Normanni e Svevi si assiste in citt\u00e0 alla relativa pacifica convivenza di un crogiolo di razze rappresentate dalle religioni monoteiste del mondo allora conosciuto: cristiani, musulmani e ebrei. Palermo \u00e8 capitale del Sacro Romano Impero con Federico II. Per quasi due secoli le arti e l'architettura sono permeate da canoni stilistici tipici del medio oriente amalgamati con le concezioni nordiche e germaniche.\nLa chiesa \u00e8 modificata ancora pi\u00f9 volte, ma lo sviluppo in pianta della nuova cattedrale \u00e8 oggetto sempre dei forti influssi religioso - architettonici precedenti. Ripetutamente rimaneggiata e riedificata per svariati eventi, risente anche di interventi dovuti a fenomeni sismici, soprattutto nell'alta torre campanaria slanciata dinanzi al prospetto occidentale.\nEpoca aragonese.\nI decenni a cavallo del XV secolo sono caratterizzati dalla massima espressione artistica nell'isola nota come Rinascimento siciliano. Geni come Domenico Gagini, Antonello Gagini, Francesco Laurana, Orazio Alfani (detto il \"Perugino\"), Giovanni da Maiano, le relative scuole e botteghe lasciano capolavori senza eguali nell'aggregato, cos\u00ec come nell'intero palcoscenico artistico palermitano e siciliano.\nEpoca spagnola.\nDal 1643 al 1647 Pietro Novelli, ingegnere del Regno e architetto del Senato Palermitano realizza grandiosi apparati effimeri consistenti in macchine e opere architettoniche, pitture a guazzo, carri trionfali per il \"Festino\" (dal 1643 al 1647), archi celebrativi, scenografie. Per le commemorazioni funebri reali allestisce monumentali opere di architettura, pittura, scultura realizzati in memoria di Isabella di Borbone (7 aprile 1645), moglie di Filippo IV e dell'infante Baltasar Carlos.\nEpoca asburgico - borbonica.\nL'edificio, gi\u00e0 felice espressione di molteplici stili, subisce nel corso dei secoli vari rimaneggiamenti. Il barocco siciliano s'innesta con arricchimenti tipici della cultura decorativa dell'epoca. Tra il 1709 e il 1710 l'arcivescovo Giuseppe Gash finanzi\u00f2 i lavori per la trasformazione dell'antico tetto ligneo in copertura a volta in pietra. Le snelle e ariose capriate con falde ormai vetuste cedettero il posto a pesanti strutture lapidee.\nTra il 1741 e il 1743 l'incaricato regio monsignor Giovanni Angelo de Ciocchis compie per conto del sovrano di Sicilia Carlo III di Spagna una ricognizione generale di benefici e beni religiosi soggetti a patronato regio, all'interno dell'intero territorio siciliano e contemplati nella raccolta di atti e documenti denominati \"\"Acta e Monumenta\". Tra magnificenza e sfarzi di tesori d'arte custoditi nel tempio, il relatore pone in risalto le debolezze e le criticit\u00e0 delle strutture delineando gli interventi che alcuni decenni pi\u00f9 tardi caratterizzeranno il pi\u00f9 complesso dei cantieri di restauro. Sulla base del resoconto e di altri progetti di fattibilit\u00e0 mirati commissionati a posteriori matureranno: l'ingrandimento dell'impianto, la garanzia della stabilit\u00e0 strutturale, il miglioramento dell'illuminazione, la copertura dei soffitti con volte a botte, l'anelata cupola in muratura. Il conseguimento di determinati risultati ha comportato in tutti i casi il pagamento di pesantissimi scotti, talora ravvisabili in autentiche scempiaggini agli occhi dei moderni estimatori, spesso derivati in iterazioni d'errori e bizzarrie senza logica, come nel caso dello smantellamento del capolavoro noto come Tribuna di Antonello Gagini.\nRestauri 1726.\n\u00c8 interamente rimodulato il complesso campanario nel 1726, su progetto dell'architetto Giovanni Amico in seguito al terremoto di Terrasini avvenuto in quell'anno.\nCampanile definito brutto e borrominesco, in epoca neoclassica, stridente con gli esterni della chiesa, \u00e8 riconfigurato in seguito a restauri effettuati dopo il terremoto del 1823.\nRestauri 1781 - 1801.\nIl pi\u00f9 poderoso e invasivo dei restauri \u00e8 effettuato alla fine del Settecento, quando in occasione del consolidamento strutturale si rimodella radicalmente l'interno su progetto di Ferdinando Fuga.\nI lavori hanno inizio nel 1781, eseguiti non dal Fuga ma dal palermitano Carlo Chenchi con l'assistenza di Giuseppe Venanzio Marvuglia e durano fino ai primi anni del XIX secolo. Il restauro complessivo comporta un allargamento sui fianchi con la trasformazione delle cappelle laterali sulle navate laterali e le nuove cappelle costruite di sana pianta, il portico meridionale avanzato di parecchi metri dal capomastro Francesco Patricolo. Rimodulazione della facciata nord.\nI rifacimenti sono in realt\u00e0 molto pi\u00f9 radicali dei progetti dell'architetto fiorentino, che secondo alcuni studiosi, pensa invece di conservare, almeno in parte, il complesso longitudinale delle navate e l'originario soffitto ligneo del XII secolo. Il restauro interviene a cambiare l'aspetto originario del complesso, dotando la chiesa della caratteristica ma discordante cupola, eseguita secondo i disegni del Fuga.\nNei primi lustri del XIX secolo sulla coronatura con merli \u00e8 documentata la collocazione di numerose statue, le restanti temporaneamente parcheggiate nella \"Cappella delle Sacre Reliquie\". Nella met\u00e0 del Novecento per volont\u00e0 del cardinale Ernesto Ruffini le statue medesime trovano una migliore collocazione nella navata principale. Anche le pittoresche cupolette maiolicate con lanternini destinate alla copertura delle navate laterali risalgono al rifacimento del 1781.\nRestauri 1826 - 1835.\nIn questa cattedrale, sintesi di storia e di arte dell'ultimo millennio in Sicilia, oltre ai sovrani normanni (Ruggero II di Sicilia, ..., Guglielmo II d'Altavilla e Giovanna Plantageneto (13 febbraio 1177)), svevi, aragonesi (Federico III di Sicilia (25 marzo 1296), Alfonso il Magnanimo dei Trast\u00e1mara), catalani, sono stati incoronati Vittorio Amedeo II di Savoia (24 dicembre 1713) e Carlo III di Borbone (3 luglio 1735).\nCome per le solenni incoronazioni, i penitenziali \"autodaf\u00e9\", le coreografiche processioni, le cerimoniali rievocazioni, le animate celebrazioni liturgiche, Antonino Mongitore descrive i funerali e le commemorazioni in duomo come sfarzose funzioni accompagnate da esuberanti paramenti funebri, al punto che per la cerimonia riservata al sovrano Filippo V, Francesco Maria Emanuele Gaetani, marchese di Villabianca, scriveva: \u00ab\"... pompeggi\u00f2 il duomo con isfoggiatissimi apparati, vestite da alto in basso le pareti di una nuova architettura accomodata a lutto, ...\"\u00bb.\nEsterno.\nContrariamente alla maggior parte degli edifici di culto \u00e8 un monumento a s\u00e9 stante - a \u00ab\"isola\"\u00bb -, la Basilica Cattedrale offre infatti oltre alla facciata principale, altri tre interessanti e variegati prospetti di rara bellezza. \nProspetto occidentale.\nIl prospetto principale o occidentale d\u00e0 su via Matteo Bonello. La via prende nome dal signore di Caccamo dapprima ambasciatore, in seguito cospiratore contro Guglielmo I di Sicilia. La facciata si presenta molto articolata dal punto di vista prospettico, anche nello spazio, per la presenza di due archi a sesto acuto ispirati all'architettura islamica che raccordano la Cattedrale all'adiacente Palazzo Arcivescovile oggi anche sede del Museo diocesano, retaggio di antichi passaggi aerei coperti, vie di fuga assieme alla fitta rete di cuniculi sotterranei che garantivano il riparo nella zona fortificata in caso di attacchi.\nUna cancellata e una balaustra a colonnine, in sostituzione dell'antica recinzione costruita da Vincenzo Gagini nel 1575, protegge lo spazio antistante alla facciata, sui pilastri che delimitano i varchi sono poste le statue di \"San Giuseppe\", \"San Pietro\", \"San Paolo\" e \"San Francesco di Paola\" opere di Giovanni Battista Ragusa del 1724 - 1725. Sul prolungamento della successiva recinzione lato Cassaro sono collocate le sculture marmoree raffiguranti \"San Gregorio Papa\" e \"Sant'Agostino\" opere di Giovanni Travaglia del 1673; \"San Girolamo\" e \"Sant'Ambrogio\" opere realizzate da Antonio Anello, quest'ultimi manufatti commissioni dell'arcivescovo Giovanni Lozano nel quadro dell'abbellimento del \u00abPiano della Cattedrale\u00bb posto in essere nel periodo 1655 - 1673.\nUn'intricata, quanto spettacolare selva di torri campanarie neogotiche realizzate nel torrione medievale dell'arcivescovado su progetto dell'architetto Emmanuele Palazzotto dal 1826 al 1835 si fronteggia con i due torrioni occidentali che delimitano lateralmente la facciata della Cattedrale. Il complesso presenta raccordi ad arco e decorazioni opera di maestri lapicidi trecenteschi e quattrocenteschi. Il portale strombato centrale in stile gotico \u00e8 del 1353 ed \u00e8 sormontato da un'edicola contenente un bassorilievo di \"Maria con il Bambino\". I pannelli bronzei a rilievo della porta centrale sono del palermitano Filippo Sgarlata del XX secolo. Questa porta \u00e8 stata aperta il 13 dicembre 2015 dall'Arcivescovo Corrado Lorefice quale Porta Santa nell'ambito del Giubileo della Misericordia.\nIn simmetria e speculari all'asse dell'ingresso sono poste quattro iscrizioni lapidee sovrastate da altrettante nicchie. Il portale \u00e8 arricchito in alto da una bellissima bifora posta in prossimit\u00e0 della navata centrale all'interno di una cornice mistilinea. I due portali laterali sono sormontati da targhe marmoree e grandiose monofore strombate cieche con pi\u00f9 ordini di colonnine e ghiere prospettiche. Tutte le pareti sono coronate dalla caratteristica merlatura.\nProspetto settentrionale.\n \nIl prospetto settentrionale o di via Incoronazione, sul fianco sinistro della Basilica Cattedrale, si affaccia su un edificio la cosiddetta \u00abLoggia dell'Incoronazione\u00bb. Del primitivo isolato costituito dall'Arcivescovado Vecchio, poi convertito in monastero di Santa Maria di Monte Oliveto e \u00abBadia Nuova\u00bb dell'Ordine benedettino, sono pervenuti solo dei resti inglobati nella Cappella dell'Incoronata. Secondo la tradizione, dopo l'incoronazione in Cattedrale, i Sovrani di Sicilia si mostravano ai sudditi affacciandosi dallo spazio sopraelevato presentandosi per la prima volta al popolo. Il pronao e l'attigua Cappella coeva alla Cattedrale, erano collegati al grande tempio normanno tramite un portico che grazie alla copertura assicurava a reali, cortigiani e clero di spostarsi da un luogo all'altro anche con condizioni climatiche avverse, a distanza dalla folla per motivi di sicurezza. Appunti d'illustri viaggiatori, cronisti e storiografi, quali Ibn Jubayr, Ugo Falcando, Tommaso Fazello, Giovanni Francesco Pugnatore, Vincenzo Di Giovanni, Michele Amari, riconducono alla \u00abVia Coperta\u00bb, che identifica il corridoio che attraverso l'Arcivescovado Vecchio collegava la Torre Pisana del Palazzo Reale con la Cattedrale, il cui tracciato seguiva verosimilmente lo sviluppo della primitiva cinta di mura puniche poste lungo il corso del fiume Papireto.\nGli elementi architettonici che decorano l'ingresso alla navata sinistra sono recuperati dal portico realizzato su questo lato della Cattedrale da Fazio e Vincenzo Gagini nel 1563 - 1567, discutibilmente rimodulati durante i lavori del grande intervento di restauro della fine del XVIII secolo, praticamente appiattiti sulla parete esterna. Il monumentale ingresso \u00e8 contraddistinto da quattro gruppi di colonne binate in conci di pietra reggenti un complesso architrave spezzato dall'articolata modanatura. Le coppie centrali delimitano l'apertura vera e propria, i vani simmetrici laterali, rientrati e ciechi, ospitano altrettante coppie di colonne ornate da capitelli corinzi. Il portale costituito da colonne marmoree con timpano ad arco spezzato reca al centro una stele a sua volta sovrastata da timpano e aquila imperiale.\nProspetto orientale.\nIl prospetto orientale o di piazza dei Sette Angeli d\u00e0 su via Simone Beccadelli di Bologna, arcivescovo di Palermo e promotore della costruzione dell'attuale Palazzo Arcivescovile oggi anche sede del Museo diocesano. Le statue della balaustra della via sono: \"San Mamiliano\" di Giovanni Travaglia e \"Sant'Eustozio\" di Antonio Anello opere entrambe realizzate nel 1673, \"\" e \"San Golbodeo\" di Giovanni Travaglia, quest'ultima realizzata nel 1673.\nLa parte absidale stretta fra le torricelle \u00e8 quella pi\u00f9 originale del XII secolo. Il prospetto orientale, visibile dalla piazza Sette Angeli, \u00e8 delimitato dalle torri angolari orientali poste a sud e a nord che racchiudono il maestoso vano corrispondente al vasto presbiterio, dalle pareti esterne sono visibili i due catini absidali laterali aperti e ricollegabili all'antico tempio gualteriano incastonati fra le torri di raccordo dalle quali si protende la mole cilindrica dell'abside principale che presenta nel complesso, solo il primo ordine decorato con archi ciechi con pi\u00f9 ordini di rilievi.\nQuesto prospetto della cattedrale \u00e8 un mirabile esempio di decorazioni a tarsie laviche ottenute con la realizzazione di figure geometriche e floreali in pietra lavica alloggiate fra conci di tufo che determinano un delicato e tipico contrasto cromatico, l'intero secondo ordine \u00e8 caratterizzato dall'intreccio di doppi rilievi d'archi a tutto sesto che sottintendono monofore o oculi. Una serie di alte monofore cieche sottese da archi segnati da doppia ghiera, decorata a bugne e conci a guanciale, contiene un doppio ordine di strette finestre. Un terzo ordine comprende due grandi archi, il quarto ordine dieci altissime monofore cieche con pi\u00f9 ordini di rilievi con inscritte finestre, piccole monofore e oculi ciechi. Le estremit\u00e0 superiori sono ornate da merlatura sinusoidale comune ai vani orientali.\nProspetto meridionale.\nIl prospetto meridionale \u00e8 sul lato di via Vittorio Emanuele o anticamente strada del Cassaro, parola di derivazione araba indicante la \"fortificazione\". Il fianco destro della costruzione, con le caratteristiche torrette avanzate e l'ampio portico in stile gotico catalano eretto intorno al 1465, si affaccia sul \"planum Ecclesiae\", a sua volta recintato da una balaustra di marmo sui cui pilastri sono poste statue di santi, piazza la cui pavimentazione \u00e8 stata ridisegnata nell'anno 2000.\nLe statue che adornano i piedistalli dei varchi prospicienti su corso Vittorio Emanuele partendo da sinistra: \"Sant'Agatone\" e \"Santa Silvia\" di Carlo D'Aprile, opere realizzate nel biennio 1655 - 1656, \"Santa Cristina\" di Carlo D'Aprile (1655) e \"Santa Rosalia\" di Gaspare Guercio (1655), \"Sant'Agata\" di Carlo D'Aprile (1655) e \"Santa Ninfa\" di Gaspare Guercio (1655), \"Sant'Oliva\" di Gaspare Guercio (1656) e \"San Sergio\" di Carlo D'Aprile (1655). Al centro della piazza si trova la statua di \"Santa Rosalia\" di Vincenzo Vitaliano del 1744 collocata al posto della \"Fontana dei tre vecchioni\", nell'occasione spostata lateralmente, che gi\u00e0 nel 1664 aveva subito un primo intervento di restauro.\nIl portale d'ingresso \u00e8 opera di Antonino Gambara, eseguito nel 1426 per l'incoronazione di Alfonso il Magnanimo, i cui battenti lignei sono di Francesco Miranda del 1432, occupa la porzione di spazio anteriore compresa tra la seconda cupoletta maiolicata con lanternino e la sesta, corrispondenti alle rispettive campate interne della navata destra. Il portico dalla conformazione a capanna, presenta l'accesso costituito da tre arcate ogivali corrispondenti a tre volte a crociera nell'interno, sorrette da capitelli fioriti e sostenuti da colonne provenienti dalla moschea, la prima colonna a sinistra reca scolpita un'iscrizione tratta dal Corano, nello specifico il versetto 54 della S\u016bra 7, detta \u201cdel Limbo\u201d, che recita:\nL'arco centrale pi\u00f9 ampio e pi\u00f9 elevato presenta come i due laterali, una ricca decorazione tortile, l'insieme \u00e8 riconosciuto come \u00ab\"Albero della Vita\"\u00bb o \u00ab\"Albero della Conoscenza\"\u00bb. La trave di sostegno del timpano del portico \u00e8 decorata da un arabesco nelle cui intercapedini \u00e8 raffigurata una teoria di Sante Vergini, Profeti, Apostoli, Dottori della Chiesa, Evangelisti, alternata in corrispondenza dei vertici ogivali degli archi, dagli stemmi del Regno di Sicilia, del Senato Palermitano e da quello della cattedrale.\nIl timpano \u00e8 caratterizzato dalla figura di \"Dio Padre\", al centro della scena dell\"Annunciazione\", inserito in una trina scolpita raffigurante girali e fiori stilizzati dalla forte e complessa connotazione geometrica di matrice araba. Il portico \u00e8 delimitato da piloni, ognuno contraddistinto da tre ordini decorati con monofore appaiate cieche e strombate. All'interno un portale di Antonino Gambara del 1426, ricco di figure floreali e immagini antropomorfe, chiuso in alto da un'edicola contenente un mosaico riproducente la \"Madonna\", del XIII secolo; i due monumenti alle pareti commemorano l'incoronazione di Carlo III di Borbone del 1735 a destra quella di Vittorio Amedeo II di Savoia del 1713 a sinistra realizzata da Giovanni Battista Ragusa del 1714. Ai lati del mausoleo sono poste le statue provenienti dalla Tribuna di Antonello Gagini: \"San Giovanni\", \"San Matteo\", \"San Marco\" e \"San Luca\", insieme a numerose targhe, epigrafi e steli marmoree. Il secondo ordine del prospetto meridionale corrisponde alle pareti della navata centrale, risale al periodo normanno ed \u00e8 caratterizzato da una sequenza di monofore che si alternano aperte e cieche e dalle cupolette che danno luce alla navata laterale.\nLa mole del transetto interseca il lungo parallelepipedo della navata centrale \u00e8 sovrastato dal tamburo e dalla cupola di Ferdinando Fuga che domina il prospetto meridionale, opera realizzata durante il grande restauro del 1781 - 1801. A sinistra i volumi digradanti dei locali adibiti a museo, sagrestia dei canonici, con la tipica decorazione a colonnine pensili, dominati dalla mole del corpo sovrastante il \"Titulo e Antitulo\", dalla torre dell'orologio di Vincenzo Gagini e l'iscrizione \"OPERIBVS CREDITE\" di sud - est e dal muraglione di raccordo con il corpo centrale. Tutte le pareti sono ingentilite dalla presenza di cornici e decorazioni dovute alla realizzazione di serie contigue di monofore aperte o cieche; ad arco, a ogiva con cuspide acuta, ad arco ribassato; lobate o strombate con pi\u00f9 ordini di rilievi, per culminare nelle pareti absidali, con la presenza di monofore sovrapposte inscritte in monofore allungate, rispettando sempre criteri di raffinata simmetria.\nCupola.\nCome ogni capitale e citt\u00e0 d'arte dell'antico continente, anche a Palermo si crea un clima di celebrazione personale: ogni alto prelato emula e si prodiga per superare in splendore artistico i predecessori, ogni arcivescovo o cardinale si spende per lasciare traccia indelebile del proprio operato, concorre per magnificare il sovrano o vicer\u00e9 di turno, contribuisce per osannare l'artista in voga. Spontaneamente si crea una competizione tra le commissioni dei principali monumenti cittadini nonch\u00e9 l'esibizionistica concorrenza tra capolavori nel regno, nella penisola e in ambito europeo.\nNessuna fonte fa riferimento all'esistenza di una cupola anteriore al XV secolo, se non accenni alle calotte delle absidi orientali d'ispirazione araba, colorate con tinte vivaci, costruite come elementi decorativi alla stessa stregua di particolari architettonici presenti nei numerosi monumenti cittadini edificati in epoca normanna.\nSarcofagi, portali, altari, torri, archi trionfali, piazze, dipinti, sculture, tribune, retabli sono elementi che arricchiscono nel tempo i locali della magnifica costruzione, tra essi manca la realizzazione di una vera e propria cupola, la cui costruzione nelle stime e progetti di massima, avrebbe comportato la ristrutturazione dell'impianto per la ridistribuzione del peso.\nAccanito promotore e sostenitore del progetto \u00e8 l'arcivescovo Nicol\u00f2 Puxades che trova una soluzione alternativa, al tempo stesso elegante, economica e originale, conciliante in termini di opere e costi: la messa in opera di una cupola in legno, posta internamente sotto il tetto, che copra l'area del coro senza comportare gravosi e pesanti interventi di stabilizzazione strutturale. Il manufatto cos\u00ec concepito \u00e8 eretto sull'intersezione dei due bracci, il tamburo a base ottagonale \u00e8 decorato con iscrizioni d'oro con caratteri gotici e la calotta, ridotta a causa della presenza della copertura.\nLa cattedrale con la primitiva impostazione presentava interni spartani anche se arditi e imponenti con ambienti scuri e spogli. Un'approssimativa e grossolana intonacatura, successive imbiancature delle pareti ovviano temporaneamente il problema ma, non costituiscono la soluzione definitiva. Al duomo spetterebbe il primato della realizzazione pi\u00f9 grandiosa e spettacolare che consenta anche la soluzione dei problemi dell'illuminazione interna.\nI disegni di magnificenza coinvolgono Mart\u00edn de Le\u00f3n C\u00e1rdenas seriamente intenzionato nel demolire la cupola di legno ed erigere il manufatto in muratura, ma il costoso progetto \u00e8 respinto dal capitolo della cattedrale il 20 settembre 1651. Il prelato abbandona il suo sogno e rivolge l'attenzione alla risistemazione e rimodulazione della piazza meridionale.\nCon irrobustimenti le colonne e gruppi di colonne sono stati trasformati in possenti pilastri, le snelle arcate ogivali modificate in archi a tutto sesto. Gli interni perdono profondit\u00e0 e la lunghezza originale, con drastiche riduzioni delle superfici e dei volumi, risaltano le evidenti manomissioni sullo stile primitivo dei manufatti. Il portico settentrionale \u00e8 appiattito sulla parete. Sul lato sud, i muri esterni delle cappelle espansi verso la piazza, sono allineati con la vecchia sacrestia. Di conseguenza, il triportico \u00e8 accuratamente disassemblato e rimontato in avanti di circa sei metri.\nAddossati ai quattro pilastri del presbiterio sono stati costruiti quattro grandi archi che definiscono un quadrato. Su questi \u00e8 stato posto un alto tamburo cilindrico costituito da una parete circolare provvista di otto finestroni. Concepito dal Fuga piuttosto elevato, affinch\u00e9 fosse assicurato il primato di grandezza su tutte le cupole della citt\u00e0, in stile classico, calotta con nervature binate sormontata da lanterna - lucernario. Scompare la copertura lignea, il soffitto della navata \u00e8 realizzato con volte a botte. Sui tetti delle navate laterali sono costruite sedici cupolette con lanternini, otto su ogni nave, e le rispettive finestre lucernari per illuminare ciascuna cappella.\nInterno.\nL'interno, che ha subito profonde trasformazioni tra la fine del Settecento e i primi dell'Ottocento, \u00e8 a croce latina con tre navate divise da pilastri (gruppi tetrastili con 4 colonne incastonate provenienti dalla antica costruzione) con statue di santi che facevano parte della decorazione della tribuna del Gagini.\nNella navata destra, la prima e la seconda cappella, comunicanti fra di loro, custodiscono le tombe imperiali e reali dei Normanni, intorno alle quali ruota una storia romanzesca e ricca d'interesse. Ruggero II, re dal 1130, aveva stabilito gi\u00e0 nel 1145 che il duomo di Cefal\u00f9 da lui fondato diventasse il mausoleo della famiglia reale. In tal senso aveva predisposto la sistemazione di due sarcofagi in porfido, un granito molto prezioso e di notevole durezza, originario dell'Egitto, dal colore rosso cupo che, nell'antichit\u00e0, era usato esclusivamente per le commissioni imperiali. Alla sua morte nel 1154, per\u00f2, egli venne sepolto nella cattedrale di Palermo in un avello di porfido dalla forma molto pi\u00f9 semplice. Nel 1215 Federico II fece trasportare i due sarcofagi da Cefal\u00f9 alla cattedrale di Palermo destinandoli a s\u00e9 e al padre Enrico VI. Il sarcofago di Federico II \u00e8 sormontato da un baldacchino con colonne in porfido e l'urna \u00e8 sorretta da due coppie di leoni; insieme a quelli di Federico II sono stati conservati anche i resti di Pietro II di Sicilia. Le altre tombe sono quelle di Costanza d'Aragona, sorella del re d'Aragona e moglie di Federico II, di Guglielmo, duca d'Atene figlio di Federico III di Sicilia, e dell'imperatrice Costanza d'Altavilla, figlia di Ruggero II e madre di Federico II. Tra le altre tombe presenti nella cattedrale quella di Alberto di Borbone di Napoli e Sicilia figlio di Ferdinando IV di Napoli e Maria Carolina d'Austria.\nSul pavimento della navata centrale fu realizzata, durante i rifacimenti moderni, una meridiana in marmo con tarsie colorate che rappresentano le costellazioni per opera di Giuseppe Piazzi, astronomo e scopritore del supposto pianeta Cerere, e fu qui collocata nell'anno 1801. \nIl ricco altare del Santissimo Sacramento, in bronzo, lapislazzulo e marmi colorati, \u00e8 stato realizzata su disegno di Cosimo Fanzago (XVII secolo). Nel presbiterio si dispone il bellissimo coro ligneo tardo-quattrocentesco in stile gotico-catalano e il trono episcopale, ricomposto in parte con frammenti d'antichi mosaici del XII secolo. Durante la fase dei restauri della fine del XVIII secolo, fu incaricato il pittore di Sciacca Mariano Rossi di decorare la Basilica Cattedrale. Gli affreschi, secondo il disegno originale, dovevano ricoprire il catino dell'abside, la volta del coro, la cupola e la navata centrale, e dovevano rappresentare idealmente il ristabilimento della religione cristiana in Sicilia per opera dei Normanni. Mariano Rossi incominci\u00f2 nel 1802 e non termin\u00f2 tutto il lavoro, ma ancora oggi si possono ammirare gli affreschi nel catino dell'abside, dove sono rappresentati \"Roberto il Guiscardo e il conte Ruggero che restituiscono la chiesa al vescovo Nicodemo\" e nella volta del coro, dove \u00e8 dipinta l\"Assunzione di Maria Vergine\".\nA destra del presbiterio si trova la Cappella Reale Senatoriale di santa Rosalia, cittadina Patrona di Palermo, con le Reliquie e l'urna d'argento, opera seicentesca di Matteo Lo Castro, Francesco Ruvolo e Giancola Viviano, portata in processione durante la festa patronale il 15 luglio. I due altorilievi di Valerio Villareale, rappresentano: \"Santa Rosalia invoca Cristo per la liberazione della peste\" e l\"Ingresso delle gloriose reliquie di Santa Rosalia a Palermo\". Oltre al coro ligneo in stile gotico-catalano del 1466 e ai resti marmorei della tribuna gaginiana riadattati, di alto interesse artistico sono la statua marmorea della \"Madonna con Bambino\" di Francesco Laurana, eseguita insieme ad altri aiuti nel 1469, la pregiata acquasantiera (posta al quarto pilastro) opera incerta di Domenico Gagini e la \"Madonna della Scala\", eseguita nel 1503 da Antonello Gagini e posta sull'altare della sacrestia nuova.\nTransetto.\nAbsidiola destra - Cappella Reale Senatoriale di Santa Rosalia.\nLa cappella ubicata nel braccio meridionale del transetto si presenta chiusa da una cancellata in ottone, dall'arcata superiore pendono sette lampade votive in argento, quella centrale, donata dal re Vittorio Amedeo di Savoia nel 1714.\nIncastonata nell'arco d'ingresso della cappella, campeggia la grande aquila imperiale dalle ali spiegate, simbolo della citt\u00e0 di Palermo. Ai lati, due bassorilievi del 1830 di Valerio Villareale raffiguranti episodi della vita della \"Santuzza\" palermitana: a destra \"Santa Rosalia ferma il braccio all'angelo della morte\", a sinistra la \"Processione delle sacre spoglie\", sono altres\u00ec presenti alcune paraste provenienti dalla dismessa Tribuna di Antonello Gagini. Sul drappeggio del catino absidale campeggia l'immagine pi\u00f9 diffusa di \"Santa Rosalia\", dipinta da Giuseppe Velasco. Sulla parte anteriore del basamento della mensa un paliotto argenteo raffigura Rosalia con alcuni degli elementi iconografici a essa ascrivibili: il teschio metafora allegorica dell'abbandono della vita terrena per quella trascendente e contemplativa, il libro sacro simbolo dell'esistenza condotta nella parola di Dio, le rose, che identificano il rosario e la purezza, lo scettro nella mano sinistra rappresentante la regalit\u00e0 e la discendenza dagli imperatori normanni.\nDietro l'altare d'argento sbalzato, protetta da un cancello di rame del 1655 avente funzioni di sopraelevazione, \u00e8 presente la preziosa e composita urna in argento disegnata da Mariano Smiriglio, realizzata dagli argentieri Giuseppe Oliveri, Francesco Rivelo, Giancola Viviano, Matteo Lo Castro con la collaborazione di Michele Farruggia e Francesco Roccuzzo. L'imponente realizzazione datata 1631 - 1637 sostituisce l'arca similare realizzata in tempi brevissimi in \"argenti et cristalli\" della \"Gloriosae Sanctae Rosaliae\", commissionata dal Senato di Palermo il 3 marzo 1625, tramite Nicola Placito e Giacomo Agliata, adesso esposta nella cappella delle reliquie. L'intera opera rappresenta uno dei capolavori pi\u00f9 preziosi dell'argenteria siciliana barocca. \nIl basamento \u00e8 costituito da aquile che si spalleggiano ad ali spiegate, appollaiate su cartigli e la conchiglia di San Giacomo, quattro putti alati sorreggono l'urna e sostengono lo scudo appiedato recante il simbolo della rosa. Il corpo dell'arca decorato con incisioni a basso e altorilievo con scene di vita della Giovane Eremita su ognuno dei quattro lati, i cosiddetti \"teatrini\": \"La Vocazione\", \"L'eremo di Quisquina\", \"La vita Contemplativa\", \"La Coronazione fatta da Ges\u00f9 Cristo\", quattro cherubini assisi sui bordi di ognuno dei fianchi pi\u00f9 lunghi, il coperchio con sviluppo a forma di parallelepipedo con sei ovali in bassorilievo riproducenti: \"L'eremo di Quisquina\", \"L'eremo di Monte Pellegrino\", \"La Vocazione\", \"La Vita Contemplativa\", \"La Recita del Rosario\", \"Il Transito\", fra teste alate di cherubini poste sugli angoli, il tutto sormontato dalla statua di Santa Rosalia in abiti da monaca basiliana, la corona di rose sul capo, la croce patriarcale nella mano sinistra, nell'atto di sconfiggere schiacciando con i piedi il drago, figura allegorica della peste e del male. \nIl reliquiario custodisce il corpo della Santa, la sua prima biografia e un manoscritto con la firma autografa del cardinale Giannettino Doria, arcivescovo di Palermo.\nDell'antica Cappella di Santa Rosalia restano delle tracce d'intarsi marmorei e i fastosi resoconti d'illustri viaggiatori che delle visite in cattedrale e nell'eremo di Monte Pellegrino hanno lasciato dettagliate descrizioni nei diari dei loro Grand Tour: Johann Wolfgang von Goethe, Guy de Maupassant, Alexis de Tocqueville, Jean Fr\u00e9d\u00e9ric d'Ostervald, Patrick Brydone per citare solo alcuni degli stranieri.\nIscrizioni sul reliquario: \nAbsidiola sinistra.\nElegante cappella con decorazioni in stucco dorate. Preziosissimo altare ciborio realizzato su disegno di Cosimo Fanzago del 1653 su commissione Martino de Leon. Mensa con pannelli, sopraelevazione riproducente un tempio con pianta esagonale a tre elevazioni: colonnato, tamburo, cupola realizzati interamente in lapislazzuli. Capitelli, modanature, cornici, inserti, fregi, nervature e decorazioni superiori col colore in contrasto in oro zecchino. La mensa e il ciborio preesistenti erano opera di Antonello Gagini.\nDavanti alla cappella la lampada d'argento donata dal re Carlo III di Borbone.\nParete sinistra transetto.\nAlla base del Crocifisso le sculture raffiguranti la \"Madonna Addolorata\" e la \"Maria Maddalena\", di Gaspare Serpotta, eseguite nel 1664. La statua di \"San Giovanni Evangelista\" \u00e8 opera di Gaspare Guercio. Sormonta il tutto - in alto nella lunetta - uno stucco di Filippo Quattrocchi del XVIII secolo riproducente \"Dio Padre tra gli Angeli\". I bassorilievi del basamento sono opere di Fazio Gagini e Vincenzo Gagini del 1557 - 1565 raffiguranti scene della Passione di Ges\u00f9. Fra gli episodi rappresentati la scena dello \"Spasimo\", ispirata al famoso dipinto di Raffaello raffigurante lo \"Spasimo di Sicilia\", opera un tempo custodita nella chiesa del monastero olivetano di Santa Maria dello Spasimo (da cui il nome, capolavoro raffaellesco temporaneamente conservato nell'abbazia del monastero cistercense di Santo Spirito) e oggi al Museo del Prado di Madrid; la \"Deposizione dalla croce\", ispirata alla \"Deposizione\", di Vincenzo degli Azani, all'epoca documentata in San Giacomo la Marina, altre tratte dalla \"Piccola Passione\" di Albrecht D\u00fcrer. I sedici bassorilievi dell'ambiente erano parte integrante della dismessa cappella gaginiana del Santissimo Crocifisso. Nella primitiva modulazione l'apparato in stucco commissionato dall'arcivescovo Cesare Marullo, fu eseguito da Antonino Ferraro da Giuliana. Dello stesso autore, la decorazione della \"soppressa\" \"Cappella di San Michele Arcangelo\" patrocinata dall'arcivescovo Diego Ha\u00ebdo.\nAltare maggiore.\nNel presbiterio il prezioso coro ligneo in stile gotico - catalano risalente al 1466, ai lati le grandiose cantorie sovrastate dalle canne d'organo. L'altare \"versum populum\" realizzato con un monolite marmoreo di moderna e lineare concezione. L'altare maggiore \u00e8 costituito da colonne ioniche sormontate da capitelli corinzi, chiude l'elevazione un ricco architrave sovrastato da timpano triangolare. Al centro \u00e8 collocato il \"Cristo risorto e le guardie pretoriane a custodia del sepolcro\" di Antonello Gagini, sulla mensa un \"Crocifisso\" intarsiato di madreperla.\nNella calotta absidale \u00e8 affrescata la \"Consegna del duomo al vescovo Nicodemo dopo la sconfitta dei Saraceni per mano normanna\" di Mariano Rossi del 1803. Dello stesso autore l\"Assunzione della Vergine tra le Virt\u00f9 cardinali\" realizzata nel 1802. Nelle nicchie lungo le pareti del catino absidale sono collocate dieci delle dodici statue raffiguranti gli Apostoli - sormontate dai rispettivi angeli portacorona - e alla base, il teatrino corrispondente, sculture di Antonello Gagini.\nDi pregevole fattura il trono del sovrano o \"Baldacchino Reale\" recante decorazioni musive del XII secolo e l'iscrizione: \"Prima Sedes, Corona Regis et Regni Caput\", in prossimit\u00e0 il candelabro destinato al cero pasquale. Dirimpetto era collocata la cattedra vescovile oggi rimossa e riassemblata come altare nella cripta, recava l'iscrizione: \"Trinacriae prima Metropolis Sedes\", opera di Fedele e Scipione da Carona con la collaborazione dei fratelli Fazio e Giacomo Gagini, manufatto commissionato dal cardinale Pietro Tagliavia d'Aragona.\n \nAbsidi e transetto. \nAttuali dislocazioni opere dismessa tribuna.\nLe attuali dislocazioni delle opere disassemblate della Tribuna di Antonello Gagini all'interno della cattedrale in seguito all'intervento promosso da Ferdinando Fuga e pesantemente posto in opera dal palermitano Giuseppe Venanzio Marvuglia sotto la direzione dei lavori di Giovan Battista La Licata. Nei primi lustri del XIX secolo \u00e8 documentata la disposizione sulla coronatura esterna dei merli.\nL'attuale collocazione dei manufatti \u00e8 effettuata sui pilastri della navata centrale, ai vertici del transetto, presso i pilastri della cupola, sui contrafforti e nell'emiciclo dell'abside.\nOrgano a canne.\nSulle cantorie neoclassiche ai lati dell'abside, si trova l'organo a canne Tamburini \"opus 305\", costruito nel 1951.\nLo strumento \u00e8 a trasmissione elettrica e ha consolle mobile indipendente situata nel presbiterio nei pressi dell'antico altare maggiore, avente quattro tastiere di 61 note ciascuna e pedaliera concavo-radiale di 32 note.\nCampane.\nLa pi\u00f9 antica delle campane fu realizzata nel 1136 e chiamata \"Guzza\". Nel 1557 si incrin\u00f2 e fu rifusa a cura del cardinale Pietro Tagliavia d'Aragona, in seguito altra volta ancora fu rifusa. Questa campana scandiva la quaresima e le ceneri, suonava il \"mortorio\" per annunciare la morte del sovrano o dell'arcivescovo. Un'altra campana era denominata \"Ninfa\"\".\nLa cattedrale disponeva nel complesso di altre quattro torri e due campane che corredano l'orologio montato sulla torre di sud - est, la maggiore del 1572 e quella per segnalare i quarti del 1658. Tutti gli strumenti in dotazione alle celle campanarie erano realizzati dai fonditori di Tortorici che provvedevano al ripristino e alla manutenzione degli apparati continuamente soggetti a requisizioni, terremoti, crolli e cedimenti strutturali, cadute, fulmini, rotture e incrinature, rifusioni.\nDopo il 1893 la ditta Cavadini di Verona forn\u00ec un complesso di cinque bronzi in scala diatonica maggiore di Re3 con il maggiore della massa di 1,2 tonnellate. Furono montati per essere suonati a concerto secondo la tecnica delle Campane alla veronese.\nNel 1942 furono requisite e in seguito la ditta De Poli di Udine nel 1951 forn\u00ec l'attuale complesso a otto elementi in La2 crescente montato con il sistema ambrosiano. Il suono di tutte le campane a distesa \u00e8 effettuato soltanto nelle occasioni pi\u00f9 importanti.\nCampanili.\nI quattro campanili angolari sorgono secondo i canoni architettonici di stile normanno-gotico e accompagnano il primitivo torrione campanario. In epoca medievale il campanile oltre alle funzioni liturgiche svolge funzioni strategiche come torre d'avvistamento e via di fuga. Infatti una rete di cuniculi sotterranei dalla la cripta e archiponti aerei, dei quali oggi ammiriamo le riproduzioni delle stupende arcate ogivali di via Bonello, collegano il corpo della cattedrale al palazzo vescovile passando per il campanile, passaggi che consentono di riparare nel vicino Palazzo dei Normanni.\nRestauri e ammodernamenti si sono avvicendati dal 1949 al 1960. Dal 1982 \u00e8 stato avviato un programma di restauri promosso dall'Assessorato dei Beni Culturali e Ambientali.\nIl tesoro.\nNegli ambienti della \"Sacrestia dei Canonici\" \u00e8 esposto il \"tesoro della cattedrale\": paramenti sacri dal XVI al XVIII secolo, paliotti, ostensori, calici, la tiara d'oro cosiddetta di Costanza d'Aragona (prelevata dal suo sepolcro), splendido esempio di gioielleria medievale con smalti, ricami, gemme e perle. Il breviario membranaceo del 1452 con lo stemma dell'arcivescovo Simone da Bologna, miniato dal pittore Guglielmo da Pesaro e da altri miniatori si trova ora esposto al Museo diocesano, mentre rimangono in sede il calice di tipologia madonita della seconda met\u00e0 del XV secolo; il reliquiario architettonico del XV secolo caratterizzato da guglie e pinnacoli che rinviano allo stile gotico-catalano dell'epoca oppure il calice seicentesco ornato da smalti policromi e gemme, opera dell'orafo palermitano don Camillo Barbavara. Sono stati pure posti all'interno della Sagrestia dei Canonici quattro piedistalli lignei dei primi anni del XX secolo, di stile neonormanno un tempo utilizzati per leggere i corali nel presbiterio, e disegnati dall'architetto Francesco Paolo Palazzotto. L'assetto museografico \u00e8 stato curato dalla Soprintendenza ai beni culturali ed ambientali di Palermo.\nLa meridiana.\nSul pavimento, con inizio presso la \"Cappella di San Francesco di Paola\" ha inizio la meridiana realizzata nel 1801 dall'astronomo teatino abate Giuseppe Piazzi una delle otto esistenti in Sicilia. Una lunga striscia in ottone incastonata nel marmo attraversa la navata centrale affiancata da tarsie policrome raffiguranti i segni zodiacali. Una lapide indica lo strumento e riproduce le unit\u00e0 di misura in vigore in quell'epoca nel Regno di Sicilia e fino all'unit\u00e0 d'Italia: il palmo.\nLa cripta.\nLa cripta \u00e8 coeva o di poco posteriore alla cattedrale gualteriana, quando si riorganizzarono gli spazi racchiudendo in un'unica area le torri NE e SE e le tre absidi della cattedrale normanna. \u00c8 un corpo esterno all'attuale edificio, oggi vi si accede dal lato destro della cattedrale, accanto alla \"Cappella di Santa Rosalia\", attraverso la Sacrestia dei Canonici o Sacrestia Nuova. \u00c8 costituita da un vano rettangolare diviso in due navate separate da colonne di e volte a crociera. Nel lato orientale sono ricavate sette absidi che avevano annicchiate agli angoli colonnine in granito, quella centrale \u00e8 pi\u00f9 profonda (sarcofago di Giovanni Patern\u00f2), dirimpetto a essa \u00e8 presente lo sviluppo circolare della monumentale abside principale. Nel 1844 Valenti restaur\u00f2 gli ambienti rialzandone la pavimentazione e collocando altre sepolture provenienti dall'antico cimitero dei vescovi.\nDue cunicoli collegavano la cripta con l'interno della chiesa o pi\u00f9 probabilmente con il vecchio arcivescovado e, tramite la \u00abvia Coperta\u00bb, con il Palazzo Reale.\nLa cripta contiene 23 sarcofagi realizzati o riutilizzati in epoche diverse:\nInoltre \u00e8 presente un magnifico sarcofago di fattura romana, raffigurante una coppia, marito e moglie, evidentemente una famiglia di alto rango, con un assembramento di muse e un monumentale sarcofago normanno anonimo con incise sul coperchio le raffigurazioni di due draghi.\nPrimitivo arcivescovado.\nL'edificio occupava una porzione di fabbricati dell'isolato di via dell'Incoronazione prospicienti il prospetto settentrionale della cattedrale.\nOggi l'edificio, sottoposto a recenti restauri \u00e8 sede del seminario arcivescovile.\nLa Maramma o \u00abFabbrica del Duomo\u00bb.\nMaramma: fabbrica. Nello specifico \u00abFabbrica del Duomo\u00bb o \u00abFabbrica della Cattedrale\u00bb. L'istituzione e il luogo avevano le funzioni di archivio della Cattedrale e delle scritture per il funzionamento della stessa maramma, infatti custodiva l'inventario dei materiali e ospitava i controllori preposti a dirigere la complessa \u00abFabbrica del Duomo\u00bb. Inizialmente il luogo deputato allo scopo fu la Cappella dell'Incoronata. La voce non si limita solo a indicare il luogo e l'attivit\u00e0 di conduzione per la realizzazione e gestione delle opere pubbliche, ma anche la \"confusione\", il grande disordine e decadenza derivanti. Nella fattispecie il termine sottintende la confusione con conseguenti contaminazioni, tipica di un edificio medievale dai cantieri perenni, costruito da maestranze miste secondo canoni ibridi e sovrapposizioni di stili.\nCuriosit\u00e0.\nNel XVIII secolo Palermo annoverava come patroni quindici fra sante e santi principali e venti secondari, i primi verosimilmente identificabili con le raffigurazioni presenti ai varchi delle recinzioni esterne del Piano della Cattedrale.\nAlla Vergine Maria sotto il titolo dell'\u00abAssunta\u00bb si affianca la gerarchia delle Sante Vergini siciliane, nell'ordine odierno Rosalia, Agata, Cristina, Oliva, Ninfa e Lucia, San Giuseppe e gli apostoli Pietro e Paolo, i Dottori della Chiesa Gregorio, Agostino, Girolamo, Ambrogio e Teresa d'Avila, i papi siciliani Agatone e Sergio, vescovi e martiri palermitani, Benedetto e Silvia, la teoria di santi appartenenti agli ordini agostiniano, basiliano, benedettino, camilliano, compagnia di Ges\u00f9, domenicano, francescano, paolotto, senza trascurare i protettori invocati contro le epidemie Sebastiano, Antonio, Rocco e la Vergine Maria in tutte le accezioni.\nLo studio approfondito dei singoli luoghi di culto palermitani offre un panorama affollatissimo di venerabili personaggi, di seguito l'elenco aggiornato che annovera circa un centinaio di Santi Patroni Protettori."}
{"id": "110044", "revid": "88740", "url": "https://it.wikipedia.org/wiki?curid=110044", "title": "Chiesa della Martorana", "text": "La chiesa di Santa Maria dell'Ammiraglio, sede della parrocchia di San Nicol\u00f2 \u201cdei Greci\u201d (\"klisha e Sh\u00ebn Kollit s\u00eb Arb\u00ebresh\u00ebvet\" in albanese) e nota come \"Martorana\", \u00e8 ubicata nel centro storico di Palermo. Adiacente alla chiesa di San Cataldo, si affaccia sulla piazza Bellini ove affianca il Teatro omonimo e fronteggia la chiesa di Santa Caterina d'Alessandria ed il prospetto posteriore del Palazzo Pretorio.\nLa chiesa appartiene all'eparchia di Piana degli Albanesi, circoscrizione della Chiesa italo-albanese, e officia la liturgia per gli italo-albanesi residenti in citt\u00e0 secondo il rito bizantino. La comunit\u00e0 \u00e8 parte della Chiesa cattolica, ma segue il rito e le tradizioni spirituali che l'accomunano in gran parte alla Chiesa ortodossa.\nEdificio bizantino e normanno del Medioevo con torre di facciata, si contraddistingue per la molteplicit\u00e0 di stili che s'incontrano, in quanto, con il susseguirsi dei secoli, fu arricchita da vari altri gusti artistici, architettonici e culturali. Oggi si presenta difatti come chiesa-monumento storico, frutto delle molteplici trasformazioni e sottoposta inoltre a tutela nazionale.\nDal 3 luglio 2015 fa parte del patrimonio dell'umanit\u00e0 (UNESCO) nell'ambito dell'\"Itinerario Arabo-Normanno di Palermo, Cefal\u00f9 e Monreale\".\nStoria.\nCome dimostrato da un diploma greco-arabo del 1143, da un'iscrizione greca all'esterno della facciata meridionale e dalla stessa raffigurazione musiva di dedicazione, la chiesa fu fondata nel 1143 per volere di Giorgio d'Antiochia, grande ammiraglio siriaco di fede ortodossa al servizio del re normanno Ruggero II dal 1108 al 1151. Costruita da artisti secondo lo stile siculo-normanno , si trovava nei pressi del vicino monastero benedettino, fondato dalla nobildonna Eloisa Martorana nel 1194, motivo per il quale divent\u00f2 nota successivamente come \"Santa Maria dell'Ammiraglio\" o della \"Martorana\" (precedentemente Giorgio l'Antiocheno fece edificare anche il possente \"Ponte dell'Ammiraglio\" sul fiume Oreto, noto anche per una battaglia dei garibaldini). All'edificio sacro, che nel corso dei secoli \u00e8 stato pi\u00f9 volte restaurato, si accede dal campanile: una costruzione a pianta quadrata del XII secolo, aperta in basso da arcate a colonne angolari e con tre ordini di grandi bifore.\nLa chiesa possiede una pianta a croce greca, prolungata con il nartece e l'atrio. Un portale assiale (ancora esistente) da sull'atrio e il nartece, come nelle prime chiese cristiane. Al di l\u00e0 del nartece, l'edificio era sistemato e decorato come una chiesa bizantina a 4 colonne, tranne gli archi a sesto acuto e i pennacchi della cupola che erano di gusto islamico. Nel 1193 le case attorno vengono adibite a monastero per le donne e la chiesa verr\u00e0 poi ad esso inglobata.\nCon sede vescovile vacante, il 5 febbraio 1257 l'altare maggiore fu consacrato dal vescovo di Siracusa Matteo de Magistro di Palermo.. Nel 1194 c. fu fondato il monastero attiguo, patrocinato dai coniugi Goffredo e Luisa Martorana, da cui prender\u00e0 successivamente il nome.. Il 7 dicembre 1433, col privilegio concesso da Alfonso V d'Aragona e confermato da Papa Eugenio IV, la chiesa dell'Ammiraglio \u00e8 assegnata al monastero adiacente. Essendo l'edificio compreso nel recinto della clausura, le monache utilizzano la nuova struttura pi\u00f9 prestigiosa, abbandonando il luogo di culto proprio del monastero, passando al rito latino.\nNegli anni 1683-1687, per adeguarla alle esigenze del nuovo rito, l'abside centrale viene distrutta e sostituita da una nuova abside rettangolare, progettata da Paolo Amato, e il prospetto meridionale viene abbattuto. Nel 1740 Nicol\u00f2 Palma progetta un nuovo prospetto, secondo il gusto barocco dell'epoca.\nNel 1846 si realizza l'abbassamento del piano della piazza e viene realizzata la scalinata. In considerazione dell'alto valore artistico della chiesa, tra il 1870 e il 1873, su direzione dell'architetto Giuseppe Patricolo, si realizz\u00f2 il suo restauro. Nell'intento di riportare la chiesa allo stato originario, furono staccati i marmi settecenteschi delle pareti laterali del presbiterio (di cui era prevista la distruzione) e fu accentuato il muro di chiusura originale. La chiesa venne riportata per gran parte al suo aspetto medievale originario eccetto che per la navata e per l'abside centrale.\nDella fine del XIX secolo la chiesa cadde in stato di abbandono, quindi sotto l'amministrazione civile-comunale, sino al ritorno al culto orientale nel 1937 per opera della comunit\u00e0 albanese di Sicilia e concessione dell'Arcidiocesi di Palermo.\nNel 1940, nel segno della comunanza etnica e religiosa, una delegazione della Chiesa ortodossa autocefala albanese fa visita ufficiale agli italo-albanesi dell'eparchia, visitando la concattedrale dell'eparchia. \nLa chiesa assunse ed eredit\u00f2 il titolo di sede della parrocchia degli italo-albanesi residenti di San Nicol\u00f2 dei Greci (per \"greci\" erano scambiate quelle popolazioni albanesi che, dal XV secolo in Italia e Sicilia, conservavano \"rito greco\" o bizantino, lingua, costumi, identit\u00e0) nel 1945, dopo che l'omonima chiesa attigua al Seminario Italo-Albanese in Palermo fu distrutto nel secondo conflitto mondiale.\nNel 1973, considerata l'impossibilit\u00e0 di contatto con la Chiesa in Albania sotto il regime comunista, una delegazione della Chiesa ortodossa di Grecia fa visita ufficiale agli italo-albanesi dell'eparchia, visitando la concattedrale dell'eparchia.\nNel 1982 Papa Giovanni Paolo II, in occasione del suo incontro con la comunit\u00e0 religiosa, civile ed accademica albanese di Sicilia, prese parte ai Divini Uffici presso la parrocchia concattedrale.\nLa chiesa \u00e8 stata recentemente restaurata e riaperta al culto comunit\u00e0 nel 2013; in quel frangente il clero e la comunit\u00e0 fu momentaneamente accolta nella chiesa del SS.mo Salvatore delle suore basiliane italo-albanesi in Palermo.\nLa parrocchia di San Nicol\u00f2 dei Greci non possiede un vero e proprio territorio parrocchiale, ma \u00e8 il punto di riferimento di 15.000 fedeli \"arb\u00ebresh\u00eb\" (la comunit\u00e0 albanese di Sicilia storicamente insediata nella provincia del capoluogo) residenti nella citt\u00e0 di Palermo e che professa il rito bizantino.\nDal 2015 rientra tra i monumenti proposti all'UNESCO nell'ambito dell'\"Itinerario Arabo-Normanno di Palermo, Cefal\u00f9 e Monreale\" come Patrimonio dell'Umanit\u00e0.\nIl nome della Parrocchia.\nPer tradizione continua a chiamarsi \"dei Greci\", una definizione impropria, poich\u00e9 la parrocchia appartiene ecclesiasticamente agli italo-albanesi. Greco fu definito - dai non \"arb\u00ebresh\u00eb\" - il rito bizantino per la lingua liturgica utilizzata. Non manca, comunque, la variante sempre maggiormente utilizzata oggi di \"Parrocchia San Nicol\u00f2 o Nicola degli Italo-Albanesi\".\nDai propri fedeli albanofoni viene chiamata \"Klisha arb\u00ebreshe Palerm\u00eb\" o semplicemente \"Marturan\u00eb\" e nella versione non colloquiale \"Famullia/Klisha Sh\u00ebn Kolli i Arb\u00ebresh\u00ebvet n\u00eb Palerm\u00eb\". Si pu\u00f2, inoltre, spesso leggere il titolo \"Parrocchia San Nicol\u00f2 dei Greci alla Martorana\", questo per intendere che la parrocchia ha sede ora alla \"Martorana\" e non nella iniziale sede in via Seminario Italo-Albanese.\nLiturgia e rito.\nI riti liturgici, le cerimonie nuziali, il battesimo e le festivit\u00e0 religiose della parrocchia di San Nicol\u00f2 dei Greci seguono il calendario bizantino e la tradizione albanese delle comunit\u00e0 dell'Eparchia di Piana degli Albanesi.\nLe lingue liturgiche utilizzate sono il greco antico (come di tradizione, che nacque per unificare sotto un'unica lingua di comprensione tutti i popoli della chiesa d'Oriente) o l'albanese (la lingua madre della comunit\u00e0 parrocchiale). Non \u00e8 raro qui sentire parlare abitualmente i pap\u00e0dhes e i fedeli in lingua albanese, la lingua, infatti, \u00e8 il principale elemento che li identifica in una specifica appartenenza etnica. Qualche fanciulla di Piana degli Albanesi si sposa indossando ancora il ricco abito nuziale della tradizione albanese e la cerimonia del matrimonio (\"martesa\") conserva tutti gli elementi della tradizione orientale.\nUna festa particolare per la popolazione \"arb\u00ebreshe\" \u00e8 la Teofania o Benedizione delle acque il 6 gennaio (\"Uj\u00ebt e pag\u00ebzuam\"); la festa pi\u00f9 importante \u00e8 la Pasqua (\"Pashk\u00ebt\"), con il riti orientali di forte spiritualit\u00e0 della Settimana Santa (\"Java e Madhe\") e il canto del \"Christos anesti-Krishti u ngjall\" (Cristo \u00e8 risorto). Il 6 dicembre ricorre la festa di San Nicola di Mira (\"Dita e Sh\u00ebn Kollit\").\nItinerario d'arte.\nEntrati nel primo corpo della costruzione - rifacimento settecentesco con volte affrescate da Olivio Sozzi, Antonio Grano e Guglielmo Borremans - due decorazioni musive sul fronte del corpo originario raffigurano uno Ruggero II vestito da imperatore bizantino e incoronato re per mano di Ges\u00f9 Cristo, la scritta in caratteri greci sopra Ruggero dice \" rogerios rex\" usando il termine latino, scritto in lingua greca; l'altro la dedicazione della chiesa alla Vergine da parte dell'ammiraglio d'oriente Giorgio d'Antiochia, quest'ultimo rappresentato in umile atto di prostrazione dinanzi alla Madonna.\n \nSulla parete occidentale dello stesso locale \u00e8 murata una lapide che ricorda l'eroe nazionale degli albanesi, Giorgio Castriota Scanderbeg, posta nel 1968 in onore del suo cinquecentesimo anno dalla sua scomparsa e con l'incisione dell'aquila bicipite costantinopolitana, simbolo dell'Albania. Ai lati icone bizantine della committenza \"arb\u00ebreshe\" abbelliscono la chiesa. Superato l'ambiente suddetto, si giunge nella chiesa medievale, il nucleo originale. Qui la parte superiore delle pareti e la cupola, al sommo della quale si erge l'immagine del Cristo in trono, immagine arcaizzante e di stampo occidentale, sono interamente rivestite da decorazioni musive bizantine di grande importanza, in connessione con quelle riguardanti Dafne nell'Attica. Il grandioso ciclo di mosaici bizantini della chiesa \u00e8 il pi\u00f9 antico di Sicilia. I mosaici della cupola rappresentano al centro il Cristo, scendendo successivamente i quattro arcangeli (tre originali pi\u00f9 uno apocrifo) e i patriarchi, mentre nelle nicchie sono ospitati i quattro evangelisti e infine, nelle volte, i rimanenti apostoli.\nLa chiesa \u00e8 fornita di un'antica iconostasi in marmi mischi, in cui, essendo priva di icone, i pap\u00e0des albanesi dell'epoca hanno provvisto la realizzazione dei mosaici della Madonna, del Cristo e dalle icone di Maria Vergine e San Nicola di Mira, questi ultimi che precedono l'iconostasi.\nMolto importante per i fedeli \"arb\u00ebresh\u00eb\" \u00e8 la grande icona raffigurante San Nicol\u00f2 in trono (XV sec.), posta oggi nel diaconicon e che si trovava nella chiesa di San Nicol\u00f2 dei Greci che, unitamente al contiguo Seminario Italo-Albanese di Palermo, and\u00f2 distrutta nel bombardamento aereo del 1943. L'abside, abbattuta sul finire del Seicento, venne sostituita con l'attuale cappella barocca a tarsie marmoree su progetto di Paolo Amato.\nIcone contemporanee, alcune delle quali dell'iconografo italo-albanese Zef Giuseppe Barone da Piana degli Albanesi (croce bizantina della morte e resurrezione del Cristo, dipinta in entrambi i lati) e altri realizzate dell'iconografo e mosaicista albanese Josif Droboniku (raffiguranti le dodici feste despotiche e la grande crocifissione dell'altare bizantino), appartengono all'importante patrimonio artistico della parrocchia.\nOpere documentate.\nMonastero.\nLa fondazione del monastero dell'Ordine benedettino \u00e8 posteriore alla chiesa (1194). In ordine cronologico \u00e8 la terza istituzione dopo il monastero basiliano del Santissimo Salvatore e il monastero di Santa Maria del Cancelliere.\nInfluenza culturale.\nNel 1535 Carlo V visit\u00f2 Palermo dopo la conquista di Tunisi. Nel giardino della chiesa vi erano alberi di aranci, ma a settembre inoltrato non erano ancora maturati i frutti. Le monache benedettine, per ovviare all'inconveniente e mostrare un giardino rigoglioso e ben curato, confezionarono delle arance di pasta di mandorle, le colorarono e le appesero ai rami, conferendo al giardino un effetto pi\u00f9 eloquente e ammirevole, aspetto tipico del raccolto imminente. Nacquero cos\u00ec i \"frutti di martorana\". Il convento aveva preso nome di Martorana dalla sua fondatrice, la nobildonna Eloisa Martorana. Da qui l'espressione \"frutta di Martorana\".\nCronotassi dei pi\u00f9 recenti \"protopap\u00e0s\" della Parrocchia.\nLa chiesa di San Nicol\u00f2 a Palermo, detta \"dei Greci\" per il rito greco-cattolico osservato, nacque e fu composta sin dall'origine dal gruppo di esuli albanesi di rito orientale provenienti in massa dall'Albania e in generale, in secondo momento, dai territori albanofoni dei Balcani (Epiro o Ciamuria, Macedonia, Attica, Eubea, Morea).\nIl primo parroco fu Pap\u00e0s Nikolao Matranga (1546-1549), che apparteneva al clero coniugato, secondo la disciplina della chiesa bizantina.\nDa allora si \u00e8 mantenuto l'aspetto etnico e religioso caratterizzante la comunit\u00e0 di fedeli. I sacerdoti che susseguirono provennero dalle colonie albanesi nate nella provincia di Palermo (Contessa Entellina, Mezzojuso, Palazzo Adriano, Piana degli Albanesi, successivamente da Santa Cristina Gela). \nCronologicamente i pi\u00f9 recenti sacerdoti titolari della Parrocchia di S. Nicol\u00f2 dei Greci, nella sede originaria del Seminario Italo-Albanese, sono:\nI sacerdoti titolari della Parrocchia di S. Nicol\u00f2 dei Greci, con sede alla Martorana, sono:\nIstituzioni culturali.\nNegli anni trenta del Novecento nacque l'associazione culturale e religiosa \"Oriente Cristiano\", presso i locali dell'Eparchia di Piana degli Albanesi a Palermo, di cui edita la rivista ufficiale omonima dell'Associazione Culturale Italiana per l'Oriente cristiano (ACIOC). Sorta per iniziativa dei \"pap\u00e0des\" dell'Eparchia, ha l'intento di sostenere culturalmente le comunit\u00e0 italo-albanesi di tradizione bizantina e costituire anche un punto di riferimento, di sensibilizzazione e di aiuto a tutti i cristiani per la comprensione culturale e la condivisione ecumenica con i fratelli d'Oriente, con lo scopo di promuovere iniziative per la conoscenza, la preghiera e lo studio \"pro Oriente Cristiano\", sulla spiritualit\u00e0 e la mistagogia della chiesa bizantina.\nCuriosit\u00e0.\nPer la sua pregnanza ormai contemporanea ad essere tra le \"chiese rappresentative della citt\u00e0\", quindi per la sua posizione centrale, e ora innalzata, e forse pi\u00f9 per la sua vicinanza alle iconiche cupole orientali bizantine di San Cataldo, per i suoi importanti mosaici, ma soprattutto per il suo rito professato e per i costumi e le tradizioni albanesi dei suoi fedeli, la Chiesa \u00e8 stata raffigurata in guide, libri e pubblicit\u00e0 turistiche.\nDiversi sono stati i documentari, nazionali ed esteri, dirette liturgiche domenicali e i film d'autore o indipendenti che hanno girato, cos\u00ec come parlato e mostrato della Chiesa e della piazza sottostante, tra cui si menzionano: con il titolo \"Gli ortodossi d'Italia. Fedele a riti antichissimi il matrimonio degli ultimi greci di Sicilia\" la settimana Incom dell'Istituto Luce Cinecitt\u00e0 (1956) mostrava i riti del matrimonio di una coppia di Piana degli Albanesi residente in citt\u00e0, con la sposa e le damigelle in seguito nei costumi tradizionali albanesi; negli anni Novanta la diretta nazionale Rai della Divina Liturgia di San Giovanni Crisostomo; nei primi anni Duemila un documentario sui normanni del meridione mostra brevemente una messa domenicale dei suoi pap\u00e0s italo-albanesi in reminiscenza simbolica del periodo dell'arrivo dei normanni in Sicilia quando vi era la messa bizantina e coesistevano e contemporaneamente si scontravano \"greci\", \"arabi/saraceni\" e infine \"latini\"; ne parl\u00f2 il programma di Philippe Daverio in \"Palermo Medioevale\" e Geo in \"Alle porte di Palermo: Piana degli Albanesi\"; l'interno si vede in una scena del film \"Il talento di Mr. Ripley\" (1999) o ancora in alcune scene della serie televisiva \"La mafia uccide solo d'estate\" (2016). Con il riconoscimento della Chiesa a patrimonio UNESCO nel percorso arabo-normanno, nel 2018 \u00e8 stato presentato dalla RAI il documentario \"Italia: viaggio nella bellezza. Palermo araba normanna\", con una parte relativa a S. Maria dell'Ammiraglio."}
{"id": "110046", "revid": "6923", "url": "https://it.wikipedia.org/wiki?curid=110046", "title": "Temperamento mesotonico", "text": "Il temperamento del tono medio, altrimenti noto come temperamento mesotonico, \u00e8 un sistema di intonazione delle note utilizzato durante la fine del Rinascimento e nel periodo del Barocco.\nQuesto temperamento, la cui ideazione \u00e8 attribuita al veneziano Pietro Aaron nel 1523, si basa su un principio simile a quello pitagorico, cio\u00e8 ottenere i vari gradi della scala attraverso cicli di quinte; tuttavia, nei temperamenti del tono medio gli intervalli di quinta vengono \"corretti\", dimodoch\u00e9 altri intervalli, come le terze maggiori, si trovino alla loro intonazione naturale.\nStoria.\nAlla fine del medioevo l'intervallo di terza cominci\u00f2 a divenire fondamentale nella musica polifonica. Nella scala pitagorica gli intervalli di terza maggiore risultano poco consonanti. Le frequenze di due note a distanza di terza maggiore hanno un rapporto pari a 81/64\u22431,2656, mentre l'intervallo naturale di terza maggiore (quello ricavabile dagli armonici naturali e utilizzato anche nell'Intonazione naturale) sarebbe dato invece dal rapporto 5/4=1,25; alcuni probabilmente si accorsero che le quarte diminuite (come Fa\u266f-Si\u266d, o Sol\u266f-Do) che hanno un rapporto di 8192/6561\u22481,2486 e quindi sono molto pi\u00f9 vicine al 5/4 naturale, sono pi\u00f9 consonanti delle terze maggiori. Fu cos\u00ec che dalla fine del XV secolo si cominciarono a \"temperare\", cio\u00e8 accordare calanti, le quinte, in modo da rendere pi\u00f9 consonanti gli intervalli di terza. Il temperamento mesotonico del quarto di comma si basa proprio sulla consonanza degli intervalli di terza maggiore.\nDescrizione.\nLa forma pi\u00f9 comune di questo temperamento (ma esistono anche altri temperamenti mesotonici) si fonda sul rapporto di 5:4 fra le frequenze di note a distanza di terza maggiore; questa versione \u00e8 nota come temperamento del quarto di comma, in quanto le quinte sono abbassate di un quarto di comma sintonico. In questo modo gli intervalli di tono sono costanti ed il rapporto fra di essi \u00e8 pari a formula_1. Il nome di \"tono medio\" per questo intervallo corrisponde al fatto che tale rapporto \u00e8 la media geometrica fra l'intervallo di \"tono maggiore\" (espresso dal rapporto 9:8) e quello di \"tono minore\" (10:9) che compaiono nella scala naturale. In questo modo l'intervallo di terza maggiore di 5:4, anzich\u00e9 risultare dalla composizione di un tono maggiore e un tono minore \u2014 come avviene nella scala naturale \u2014 risulta dalla composizione di due toni uguali.\nIl temperamento del quarto di comma.\nDescrizione.\nPoniamo di avere un Do di frequenza 1 nella scala pitagorica. Allora il Sol sar\u00e0 3/2=1,5, il Re dell'ottava sopra (3/2)\u00b2=9/4=2,25, il La appena sopra sar\u00e0 (3/2)\u00b3=27/8=3,375 e infine il Mi successivo, due ottave sopra il Do iniziale, avr\u00e0 frequenza [(3/2)\u00b2]\u00b2=81/16=5,0625; insomma, il Mi \u00e8 stato ottenuto elevando alla quarta la frequenza del Sol, che ha quindi frequenza pari a formula_2. Se ora arrotondiamo la frequenza del Mi a 5, otteniamo che la frequenza del Sol \u00e8 pari a formula_3, che \u00e8 di poco inferiore all'1,5 pitagorico.\nLa scala diatonica.\nPossiamo quindi ora costruire la scala diatonica, partendo da primo grado con frequenza 1, stabilendo l'ottavo a frequenza 2 e il quinto a frequenza formula_4.\nCome si pu\u00f2 notare i rapporti sono molto pi\u00f9 complessi di quelli pitagorici, in quanto coinvolgono numeri irrazionali di grado superiore al secondo; ci\u00f2 implica che il temperamento mesotonico non \u00e8 esattamente ottenibile per via geometrica attraverso la suddivisione di una corda (con il monocordo). Nella pratica, tuttavia, il temperamento mesotonico \u00e8 di realizzazione abbastanza agevole, in quanto dopo un primo ciclo di quattro quinte (accordate opportunamente calanti) si deve ottenere una terza maggiore priva di battimenti e da quel momento per tutte le quinte successive si ha un riscontro nelle terze maggiori che si ottengono. Il problema pratico \u00e8 quindi quello di \"temperare\" nella giusta e uguale misura le prime quattro quinte del ciclo.\nLe note alterate.\nCome nell'intonazione pitagorica, nel temperamento mesotonico il semitono diatonico e cromatico non coincidono (cio\u00e8 la distanza, per esempio, tra Do e Do\u266f \u00e8 diversa da quella tra Do e Re\u266d; ci\u00f2 implica che Do\u266f e Re\u266d sono due note diverse). L'accordatura di uno strumento con dodici tasti per ottava, pertanto, implica la scelta fra diesis e bemolle per ciascuna delle note alterate e in tutti i casi produce un intervallo di quinta fortemente dissonante (detto \"quinta del lupo\" che, a rigor di termini, non \u00e8 una quinta bens\u00ec una sesta diminuita). Ci\u00f2 corrisponde al fatto che una successione di dodici quinte mesotoniche non si chiude su un multiplo dell'ottava. Con un'accordaura mesotonica cromatica che preveda le note Do-Do\u266f-Re-Mi\u266d-Mi-Fa-Fa\u266f-Sol-Sol\u266f-La-Si\u266d-Si, ad esempio, la \"quinta del lupo\" si trova fra Sol\u266f e Mi\u266d.\nPer ottenere il semitono diatonico basta trovare e dividere le frequenze dell'ottavo grado per quelle del settimo, o anche quelle del quarto per quelle del terzo; svolti gli opportuni calcoli, si ottiene formula_5, circa 117 cents, che \u00e8 un po' superiore al semitono diatonico pitagorico, pari a circa 1,053 (90 cents), e quello equabile di 1,059 (100 cents).\nIl fatto che il semitono diatonico sia maggiore di quello equabile implica che quello cromatico sar\u00e0 minore di esso (il contrario di ci\u00f2 che accade nella scala pitagorica). Per trovare il semitono cromatico, basta dividere quello di tono per quello di semitono diatonico; otteniamo cos\u00ec un semitono cromatico pari a formula_6, pari a circa 76 cents, molto di meno dei 100 cents equabili e dei 114 pitagorici.\nLa differenza tra semitono diatonico e cromatico \u00e8 quindi molto grande, ben 41 cents; questo \u00e8 detto comma enarmonico.\nL'adozione del temperamento mesotonico restringe il numero di tonalit\u00e0 utilizzabili: se con un'accordatura come quella sopra descritta si dovesse fare una cadenza in Mi, ad esempio, verrebbe a mancare la sensibile (non si pu\u00f2 infatti rimpiazzare il Re\u266f con il Mi\u266d, che non forma una terza maggiore con il Si). Questa limitazione condusse, nel corso del XVII secolo, al progressivo abbandono del temperamento mesotonico a favore dei cosiddetti \"buoni temperamenti\", inizialmente basati su una combinazione di quinte mesotoniche e di quinte giuste. Il temperamento mesotonico era tuttavia ancora utilizzato per l'accordatura degli organi, in Inghilterra, alla met\u00e0 del XIX secolo."}
{"id": "110049", "revid": "7336", "url": "https://it.wikipedia.org/wiki?curid=110049", "title": "Temperamento del tono medio", "text": ""}
{"id": "110051", "revid": "7336", "url": "https://it.wikipedia.org/wiki?curid=110051", "title": "Temperamento medio", "text": ""}
{"id": "110054", "revid": "33689", "url": "https://it.wikipedia.org/wiki?curid=110054", "title": "Videogioco a piattaforme", "text": "Il videogioco a piattaforme (comune il termine inglese platform, o anche platform game o platformer) \u00e8 un sottogenere dei videogiochi d'azione dove la meccanica di gioco implica principalmente l'attraversamento di livelli costituiti da piattaforme, spesso disposte su pi\u00f9 piani. Il personaggio controllato dal giocatore si sposta sopra tali piattaforme e di solito pu\u00f2 passare dall'una all'altra saltando oppure usando scale. Le tematiche trattate nei videogiochi di tale genere possono appartenere a numerose combinazioni di stili.\nIl platform rappresenta uno dei generi videoludici fondamentali.\nI primi esperimenti risalgono al 1980, da cui in seguito si svilupparono i successivi giochi. Tradizionalmente infatti i videogiochi a piattaforme sono strutturati in un'unica schermata fissa e con visuale bidimensionale di lato, nella quale l'eroe pu\u00f2 saltare, salire o scendere scale, evitare ostacoli, combattere nemici e raccogliere oggetti. In seguito il genere si \u00e8 ampliato con ambienti a scorrimento e pi\u00f9 tardi tridimensionali (3D).\nIl titolo generalmente riconosciuto come il primo videogioco a piattaforme \u00e8 l'arcade \"Space Panic\" (1980), mentre il primo ad avere enorme successo fu \"Donkey Kong\" (1981). Prima ancora dell'affermarsi del termine \"platform\" venivano definiti \"giochi di risalita\" (\"climbing game\"), in riferimento al fatto che il personaggio deve salire su scenari multipiano.\nStoria.\nVideogiochi a schermo fisso.\nI videogiochi platform nascono a cavallo tra gli anni 1970 e '80. La maggior parte dei primi esempi di platform si limitano a un campo di gioco fisso, di solito visto di profilo.\n\"Space Panic\", un gioco arcade del 1980 di Universal, \u00e8 talvolta considerato il primo videogioco a piattaforme, sebbene la distinzione sia oggetto di discussione. Il giocatore pu\u00f2 cadere, ma non saltare, quindi il gioco non soddisfa i criteri moderni del genere. Ciononostante, ha chiaramente influenzato il genere, con una modalit\u00e0 di gioco incentrata sul salire scale tra piani differenti, un elemento comune in molti dei primi platform. \"Space Panic\" era un gioco difficile e rimase poco conosciuto come arcade, ma il clone non ufficiale del 1981 \"Apple Panic\" \u00e8 stato un successo nei computer casalinghi.\nUn altro precursore al genere del 1980 \u00e8 \"Crazy Climber\" di Nichibutsu, che tratta il concetto di scalare grattacieli a scorrimento verticale.\n\"Donkey Kong\", un gioco arcade creato da Nintendo e pubblicato a luglio 1981, \u00e8 stato il primo gioco a permettere ai giocatore di saltare sopra agli ostacoli e ai buchi; ci\u00f2 lo rese il primo vero platform. Ha introdotto Mario, un'icona moderna del genere, con il nome di Jumpman. \"Donkey Kong\" ha avuto molti \"porting\" a molte console e computer all'epoca, in particolare in allegato alla console ColecoVision (che contribu\u00ec al successo iniziale di questa console), e anche una versione portatile di Coleco nel 1982. Il gioco ha contribuito a consolidare la posizione internazionale di Nintendo come nome importante nell'industria videoludica.\nL'anno seguente, \"Donkey Kong\" ebbe un sequel, \"Donkey Kong Jr.\" Il terzo gioco della serie, \"Donkey Kong 3\", non era un platformer, ma \u00e8 stato seguito da \"Mario Bros.\", un gioco platform che permette di giocare in cooperativa contemporaneamente. Il titolo ha gettato le basi per altri due famosi platform per due giocatori, quali \"Fairyland Story\" e \"Bubble Bobble\", che a loro volta influenzarono molti dei platform a schermo fisso che seguirono.\nA partire dal 1982, nacquero giochi di transizione che non presentavano grafica a scorrimento, ma avevano livelli che si estendevano su molti schermi connessi. \"Pitfall!\", pubblicato per l'Atari 2600, presenta livelli ampi ed estesi in orizzontale. Divent\u00f2 uno dei giochi pi\u00f9 venduti della console e fu una svolta per il genere. \"\" fu pubblicato per la ColecoVision nello stesso anno, e aggiunse terreno accidentato e panning tra schermi statici. \"Manic Miner\" (1983) e il suo seguito \"Jet Set Willy\" (1984) continuarono lo stile di livelli a schermi multipli su home computer e sono caratterizzati da percorsi difficili e salti di precisione. Nello stesso anno, Epyx pubblic\u00f2 \"Impossible Mission\", che espanse ulteriormente l'aspetto esplorativo e gett\u00f2 le fondamenta per giochi del tipo di \"Prince of Persia\".\nClassificazione dei primi \"platform\".\nIl termine \"platform game\" (gioco platform, o a piattaforme) \u00e8 piuttosto ambiguo, particolarmente se riferito a giochi che precedono la diffusione internazionale del termine. Il concetto di videogioco a piattaforme come \u00e8 stato definito nei primi tempi \u00e8 abbastanza diverso dal modo in cui \u00e8 usato comunemente oggi.\nIn seguito alla pubblicazione di \"Donkey Kong\", spunt\u00f2 un genere di giochi con uno stile simile, caratterizzati dalla vista di profilo di piani connessi da scale. Tra questi ci sono \"Kangaroo\", \"Ponpoko\", \"Canyon Climber\", \"Miner 2049er\", \"Lode Runner\" e \"Jumpman\". I due obiettivi principali di questi giochi sono arrivare in cima allo schermo o raccogliere un determinato oggetto, entrambi presenti in \"Donkey Kong\". La stampa nordamericana, una rivista su tutte era \"Electronic Games\", etichett\u00f2 il genere con il nome \"climbing games\", letteralmente \"giochi di arrampicata\", tradotto in italiano come \"giochi di risalita\". La rivista \"TV Gamer\", con sede a Londra, ha elencato \"Climbing\" come categoria di gioco nel numero di marzo 1983, e defin\u00ec \"Donkey Kong\" \"il pi\u00f9 famoso gioco di arrampicata\". Tra il 1983 e il 1984, qualche periodico britannico cominci\u00f2 a chiamare i piani del gioco \"piattaforme\" e chiam\u00f2 tali giochi \"platform\" poco dopo.\nDa allora i termini \"platform game\" e \"platformer\" hanno guadagnato ampio uso in Nord America e in Europa, e dai primi usi il concetto si \u00e8 evoluto, in modo particolare quando il genere ha avuto un picco di popolarit\u00e0 durante i primi anni 1990. Molti dei giochi che facevano parte del genere platform primitivo, come \"Donkey Kong\" e \"Miner 2049er\", sono ancora considerati giochi platform nel significato moderno.\nVideogiochi a scorrimento.\nNel 1984 esce \"Pac-Land\", riconosciuto come il primo \"platform\" a scorrimento. L'anno successivo esce \"Super Mario Bros.\" per NES. Il successo del videogioco, che si distingueva dagli altri \"platform\" per la variet\u00e0 dei colori e delle ambientazioni, il gameplay innovativo e la difficolt\u00e0 crescente, fu stratosferico tanto che apr\u00ec la strada a nuovi titoli come \"Gods\", \"DuckTales\" e molti altri. \nNel 1991 Sega pubblica il gioco \"Sonic the Hedgehog\" per Sega Mega Drive con l'obiettivo di competere con la popolarit\u00e0 di Mario, dando cos\u00ec il via alla console war dei primi anni '90. Tuttora l'idraulico e il riccio sono due dei personaggi pi\u00f9 influenti della storia videoludica. Negli anni successivi uscirono \"Kirby's Dream Land\" (1992), \"Donkey Kong Country\" e \"Earthworm Jim\" (entrambi nel 1994).\nVideogiochi 3D.\nI primi platform in tre dimensioni utilizzarono prospettiva isometrica o 2,5D per rappresentare piattaforme piane, attraversabili in pi\u00f9 direzioni e non solo in orizzontale. Alcuni esempi precoci sono \"Q*bert\", \"Congo Bongo\" e \"Marble Madness\".\nIl vero 3D si afferm\u00f2 nel mondo videoludico con l'avvento della sesta generazione, ma a parte pochi e parziali tentativi come \"Jumping Flash!\" e \"Floating Runner\", il primo vero platform in tre dimensioni fu \"Super Mario 64\" per Nintendo 64 (1996).\nDa \"Super Mario 64\" in poi il genere del platform 3D ha avuto grande fortuna. Nello stesso anno usc\u00ec \"Crash Bandicoot\" per PlayStation. Il primo molto pi\u00f9 del secondo vede livelli aperti, che incitano all'esplorazione, segnando cos\u00ec una vera svolta nel genere. I titoli che seguirono furono molteplici: uscirono, oltre ai due seguiti di \"Crash Bandicoot\", ' (1997), \"Banjo-Kazooie\" (1998), ' (1998), \"Sonic Adventure\" (1998) e il seguito \"Sonic Adventure 2\" (2001), \"Spyro the Dragon\" (1999) e i relativi seguiti, \"Ape Escape\" (1999), (1999), \"Donkey Kong 64\" (1999), (2000).\nNel nuovo secolo il genere continua sia con vecchi protagonisti, sia con nuovi successi come \"Conker\", \"Psychonauts\", \"Jak and Daxter\", \"Ratchet &amp; Clank\". Negli anni '10, grazie soprattutto ai videogiochi indipendenti, si verifica anche un notevole ritorno dei platform a scorrimento 2D, con nuovi successi come \"Shovel Knight\"."}
{"id": "110056", "revid": "8489", "url": "https://it.wikipedia.org/wiki?curid=110056", "title": "Platform games", "text": ""}
{"id": "110057", "revid": "8489", "url": "https://it.wikipedia.org/wiki?curid=110057", "title": "Platform game", "text": ""}
{"id": "110059", "revid": "219110", "url": "https://it.wikipedia.org/wiki?curid=110059", "title": "Apache Cocoon", "text": "Apache Cocoon, spesso chiamato semplicemente Cocoon, \u00e8 un framework di sviluppo web costruito intorno ai concetti di separazione dei componenti di un'applicazione web. Il framework si basa sulla tecnologia XML ed \u00e8 costruito utilizzando il linguaggio Java. La flessibilit\u00e0 offerta dall'XML consente una rapida pubblicazione dei contenuti in diversi formati come HTML, PDF e WML. Un potente Content Management System, Apache Lenya, si pu\u00f2 associare al framework, anche se negli ultimi periodi sono nati altri CMS compatibili con Cocoon. Cocoon \u00e8 anche usato come strumento di data warehouse o come middleware per trasferire dati tra sistemi eterogenei.\nSitemap.\nLa sitemap \u00e8 il cuore di Cocoon. \u00c8 qui che lo sviluppatore configura i differenti componenti di Cocoon e definisce le interazioni Client/Server in quello che Cocoon indica come la \"Pipeline\".\nComponenti.\nI componenti all'interno di Cocoon sono raggruppati per funzione.\nMatchers.\nI \"matchers\" sono usati per abbinare le richieste degli utenti come URL o cookie con \"wildcard\" o espressioni regolari. Ogni richiesta utente percorre la \"pipeline\" finch\u00e9 non trova un abbinamento. \u00c8 da questo punto che la particolare richiesta \u00e8 processata.\nGenerators.\nI generators creano degli stream di dati xml sotto forma di eventi SAX. Tale stream pu\u00f2 essere generato da un documento XML esistente oppure vi sono dei generators che possono creare XML from scratch che rappresentano ad esempio una struttura di directory o i dati relativi a delle immagini.\nTransformers.\nI transformers prendono uno stream di eventi SAX e li trasformano in qualche modo. Le trasformazioni pi\u00f9 comuni sono eseguite con XSLT per trasformare un formato xml in un altro. Ma vi sono anche transformers che eseguono altri tipi di trasformazioni (SQL ad esempio, che esegue query su un database).\nSerializers.\nUn serializer prende uno stream di eventi SAX e lo invia al client dopo averlo trasformato in un formato compatibile con il client. Vi sono serializers che permettono di inviare i dati in molti formati differenti inclusi HTML, XHTML, PDF, RTF, SVG, WML e plain text, ad esempio.\nSelectors.\nI selectors offrono le stesse capacit\u00e0 dei matcher, ma con un approccio pi\u00f9 simile a quello di un'istruzione switch (o if-else). Sono capaci di selezionare particolari elementi della request arrivata dal client e scegliere se una determinata parte della pipeline (ad esempio una specifica trasformazione) debba essere eseguita o meno.\nViews.\nLe view consentono di \"interrompere\" la pipeline in un punto preciso della sua esecuzione. Si usano principalmente per fare test (ad esempio per vedere l'XML prima e dopo una determinata trasformazione).\nReaders.\nI reader passano uno stream di dati (quindi senza alcun parsing XML) direttamente al client. Sono utilizzati per le immagini o altri file statici.\nAzioni.\nLe actions sono classi java che eseguono business logic.\nPipeline.\nLa \"Pipeline\" \u00e8 usata per definire come i differenti componenti di Cocoon devono interagire con le differenti richieste per produrre una risposta da inviare al client."}
{"id": "110060", "revid": "2039709", "url": "https://it.wikipedia.org/wiki?curid=110060", "title": "La Zisa", "text": "Il palazzo della Zisa (dall'arabo \"al-\u02bfAz\u012bza\", ovvero \"la splendida\") sorgeva fuori le mura della citt\u00e0 di Palermo, all'interno del parco reale normanno, il \"Genoardo\" (dall'arabo \"Jannat al-ar\u1e0d\" ovvero \"giardino\" o \"paradiso della terra\"), che si estendeva con splendidi padiglioni, rigogliosi giardini e bacini d'acqua da Altofonte fino alle mura del palazzo reale. L'etimologia della Zisa ci viene spiegata da Michele Amari che, nella sua \"Storia dei musulmani di Sicilia\" cos\u00ec scriveva: \nStoria.\nLe prime notizie, indicanti il 1165 come data d'inizio della costruzione della Zisa, sotto il regno di Guglielmo I (detto \"Il Malo\"), ci sono state tramandate da Ugo Falcando nel \"Liber de Regno Siciliae\". Sappiamo da questa fonte che nel 1166, anno della morte di Guglielmo I, la maggior parte del palazzo era stata costruita \u201c\"mira celeritate, non sine magnis sumptibus\"\u201d (lett. \"con straordinaria velocit\u00e0, non senza ingenti spese) e che l'opera fu portata a termine dal suo successore Guglielmo II (detto \"Il Buono\") (1172-1184), subito dopo la sua maggiore et\u00e0.\nL'appellativo Musta\u02bfizz \u00e8 riferito, secondo Michele Amari, a Guglielmo II, anche in un'iscrizione in caratteri \"naskh\u012b\" nell'intradosso dell'arcata d'accesso alla Sala della Fontana.\nUn'altra iscrizione, invece, ben pi\u00f9 famosa \u2013 in caratteri cufici \u2013 \u00e8 tutt'oggi conservata nel muretto d'attico del palazzo, tagliata ad intervalli regolari nel tardo medioevo, quando la struttura fu trasformata in fortezza. Alla luce di queste fonti, la maggior parte degli studiosi sono concordi nel fissare al 1175 la data di completamento dei lavori del \"solatium\" reale.\nFino al XVII secolo il \"palatium\" non venne sostanzialmente modificato, come ci testimonia la descrizione del 1526 fatta dal monaco bolognese Leandro Alberti, che visit\u00f2 la Zisa in quell'anno. Significativi interventi di restauro si ebbero negli anni 1635-36, quando Giovanni de Sandoval e Platamone, cavaliere dell'Alcantara, marchese di San Giovanni la Mendola, pr\u00edncipe di Castelreale, signore della Mezzagrana e della Zisa, acquist\u00f2 la Zisa, adattandola alle nuove esigenze abitative. In occasione di questi lavori fu aggiunto un altro piano, chiudendo il terrazzo, e si costru\u00ec, nell'ala destra del palazzo, secondo la moda dei tempi, un grande scalone, resecando i muri portanti e distruggendo le originarie scale d'accesso.\nSuccessivamente, nel 1806, la Zisa pervenne ai Principi Notarbartolo, rappresentanti della pi\u00f9 antica nobilt\u00e0 siciliana ed eredi della Casa Ducale dei Sandoval de Leon, che ne fecero propria residenza effettuando diverse opere di consolidamento, quali il risarcimento di lesioni sui muri e l'incatenamento degli stessi per contenere le spinte delle volte. Venne trasformata la distribuzione degli ambienti mediante la costruzione di tramezzi, soppalchi, scalette interne e nel 1860 fu ricoperta la volta del secondo piano per costruire il pavimento del padiglione ricavato sulla terrazza.\nNel 1955 il palazzo fu espropriato dallo Stato, e i lavori di restauro, iniziati immediatamente, vennero poco dopo sospesi. Dopo un quindicennio d'incuria ed abbandono nel 1971 alcune parti dell'ala destra, compromesse strutturalmente dai lavori del Sandoval e dagli interventi di restauro, crollarono.\nIl progetto di restauro filologico e per la fruizione venne affidato a Giuseppe Caronia, il quale, dopo circa vent'anni di lavoro e rilettura integrale, nel giugno 1991 restitu\u00ec alla storia uno dei monumenti pi\u00f9 belli e suggestivi della civilt\u00e0 siculo-normanna. Durante l'opera di restauro Caronia invit\u00f2 pi\u00f9 volte a visitare il cantiere il direttore editoriale della casa editrice Laterza, Enrico Mistretta, che al termine dei lavori fece raccogliere un ampio materiale illustrativo a documentazione delle varie fasi del restauro, materiale adeguatamente commentato dallo stesso Caronia, pubblicando quindi nel 1982 un volume di grande formato.\nDal 1991 la Zisa ospita il Museo d'arte islamica.\nDal 3 luglio 2015 fa parte del Patrimonio dell'umanit\u00e0 (UNESCO) nell'ambito dell'\"Itinerario Arabo-Normanno di Palermo, Cefal\u00f9 e Monreale\".\nIl titolo nobiliare di Principe di Castelreale fu creato dai Re di Spagna per i proprietari del castello: fu concesso inizialmente ai Sandoval con apposito privilegio del 1672, e in seguito pass\u00f2 con titoli e beni ai Notarbartolo di Sciara, eredi dei Sandoval.\nDescrizione.\nIl palazzo della zisa, concepito come dimora estiva dei re, rappresenta uno dei migliori esempi del connubio di arte e architettura normanna con ambienti tipici della casa normanna(compresa la doppia torre cuspidata) e decorazioni e ingegnerie arabe per il ricambio d'aria negli ambienti. Si tratta di un edificio rivolto a nord-est, cio\u00e8 verso il mare per meglio godere delle brezze pi\u00f9 temperate, specialmente notturne, che venivano captate dentro il palazzo attraverso i tre grandi fornici della facciata e la grande finestra belvedere del piano alto. Questi venti, inoltre, venivano inumiditi dal passaggio sopra la grande peschiera antistante il palazzo e la presenza di acqua corrente all'interno della \"Sala della Fontana\" dava una grande sensazione di frescura. L'ubicazione del bacino davanti al fornice d'accesso, infatti, \u00e8 tutt'altro che casuale: esso costituiva una fonte d'umidit\u00e0 al servizio del palazzo e le sue dimensioni erano perfettamente calibrate rispetto a quelle della Zisa. Anche la dislocazione interna degli ambienti era stata condizionata da un sistema abbastanza complesso di circolazione dell'aria che attraverso canne di ventilazione, finestre esterne ed altri posti in riscontro stabilivano un flusso continuo di aria.\nLa stereometria e la simmetria del palazzo sono assolute. Esso \u00e8 orizzontalmente distribuito in tre ordini, il primo dei quali al piano terra \u00e8 completamente chiuso all'esterno, fatta eccezione per i tre grandi fornici d'accesso. Il secondo ordine \u00e8 segnato da una cornice marcapiano che delinea anche i vani delle finestre, mentre il terzo, quello pi\u00f9 alto, presenta una serie continua di arcate cieche. Una cornice con l'iscrizione dedicatoria chiudeva in alto la costruzione con una linea continua. Si tratta di un'iscrizione in caratteri cufici, molto lacunosa e priva del nome del re e della data, che \u00e8 tuttora visibile nel muretto d'attico del palazzo. Questa iscrizione venne, infatti, tagliata ad intervalli regolari per ricavarne merli nel momento in cui il palazzo fu trasformato in fortezza.\nIl piano terra del palazzo \u00e8 costituito da un lungo vestibolo interno che corre per tutta la lunghezza della facciata principale sul quale si aprono al centro la grande \"Sala della Fontana\", nella quale il sovrano riceveva la corte, e ai lati una serie di ambienti di servizio con le due scale d'accesso ai piani superiori. La \"Sala della Fontana\", di gran lunga l'elemento architettonico pi\u00f9 caratterizzante dell'intero edificio, ha una pianta quadrata sormontata da una volta a crociera ogivale, con tre grandi nicchie su ciascuno dei lati della stanza, occupate in alto da semicupole decorate da \"muqarnas\" (decorazioni ad alveare). Nella nicchia sull'asse dell'ingresso principale si trova la fontana sormontata da un pannello a mosaico su fondo oro, sotto il quale scaturisce l'acqua che, scivolando su una lastra marmorea decorata a \"chevrons\" posta in posizione obliqua, viene canalizzata in una canaletta che taglia al centro il pavimento della stanza e che arriva alla peschiera antistante. In questo ambiente sono ancora visibili i resti di affreschi parietali realizzati nel Seicento dai Sandoval.\nIl primo piano si presenta di dimensioni pi\u00f9 piccole, poich\u00e9 buona parte della sua superficie \u00e8 occupata dalla \"Sala della Fontana\" e dal vestibolo d'ingresso, che con la loro altezza raggiungono il livello del piano superiore. Esso \u00e8 costituito a destra e a sinistra della \"Sala della Fontana\" dalle due scale d'accesso che si aprono su due vestiboli. Questi si affacciano con delle piccole finestre sulla parte alta della Sala, affinch\u00e9, anche dal piano superiore, si potesse osservare quanto accadeva nel salone di ricevimento. Questo piano costituiva una delle zone residenziali del palazzo ed era destinato molto probabilmente alle donne.\nIl secondo piano constava originariamente di un grande atrio centrale delle stesse dimensioni della sottostante \"Sala della Fontana\", di una contigua sala belvedere che si affaccia sul prospetto principale e di due unit\u00e0 residenziali poste simmetricamente ai lati dell'atrio. Questo piano dovette certamente assolvere alla funzione di luogo di soggiorno estivo privato, dal momento che l'atrio centrale scoperto apriva questo luogo all'aria ed alla luce.\nFacevano parte del complesso monumentale normanno anche un edificio termale, i cui resti furono scoperti ad ovest della residenza principale durante i lavori di restauro del palazzo, ed una cappella palatina posta poco pi\u00f9 ad ovest, lungo la via oggi nominata dei Normanni. Costruita nel XII secolo, la Cappella Palatina della Santissima Trinit\u00e0 presso il Palazzo della Zisa \u00e8 documentata gi\u00e0 sotto il regno di Guglielmo II di Sicilia come Cappella Palatina della residenza. \u00c8 utilizzata come sacrestia della Chiesa di Ges\u00f9, Maria e Santo Stefano alla Zisa, appartiene alla parrocchia della Chiesa dell'Annunziata."}
{"id": "110061", "revid": "1812835", "url": "https://it.wikipedia.org/wiki?curid=110061", "title": "Cellula gametica", "text": "Una cellula gametica, anche chiamata cellula sessuale o pi\u00f9 semplicemente gamete (dal greco \"\u03b3\u03b1\u03bc\u03ad\u03c4\u03b7\u03c2\" \"gametes\" \"marito\" / \"\u03b3\u03b1\u03bc\u03b5\u03c4\u03ae\" \"gamet\u00e9\" \"moglie\"), \u00e8 una cellula riproduttiva, ovvero germinale matura. Ha un corredo cromosomico aploide, cio\u00e8 in unica copia, derivato dalla meiosi e destinato all'unione con un altro gamete.\nQuasi tutti gli eucarioti presentano due tipi di gameti: maschile (detto negli animali spermatozoo) e femminile (detto negli animali cellula uovo). La cellula uovo pu\u00f2 essere enorme, come ad esempio l'uovo di struzzo. Nei vegetali i gameti assumono nomi diversi nelle varie categorie tassonomiche. Un solo gamete maschile feconda un gamete femminile; pi\u00f9 precisamente negli animali viene fecondato l'ovocita secondario, che costituisce lo stadio maturativo che precede la seconda divisione meiotica che porta alla cellula uovo. Al momento della fecondazione i due gameti mettono in comune i due corredi e ricostituiscono il corredo diploide del nuovo individuo.\nGameti uguali e gameti diversi.\nIl gamete \u00e8 un involucro che contiene il corredo aploide, quindi in teoria sembrerebbe sufficiente che i due gameti che si congiungono siano uguali. In realt\u00e0 questo accade in organismi piuttosto primitivi, come ad esempio alcuni tipi di alghe (isogamia). Tale sistema per\u00f2 \u00e8 scarsamente efficiente.\nTutte le forme viventi superiori hanno seguito un'altra via, quella della specializzazione delle funzioni in due gameti diversi, prodotti in organi specifici detti gonadi:\nSpecializzazione dei gameti.\nUno dei due gameti, oltre al proprio corredo aploide, ha un elementare sistema di produzione dell'energia: contiene infatti organuli detti mitocondri. Tali organuli, estranei alla meiosi, hanno un loro microscopico corredo genetico che non ha subito dimezzamento. All'inizio il gamete, con l'energia del sistema mitocondriale, provvede a dare energia alla fecondazione, quando il corredo genetico diploide verr\u00e0 ricostituito e legger\u00e0 se stesso i mitocondri in replicazione con le cellule continueranno a dare energia, che proviene dall'utilizzo di materiale di scorta, per la costituzione del nuovo individuo.\nAppare evidente che tutta questa dotazione debba avere una struttura di dimensioni e volume adeguato, il gamete sar\u00e0 quindi piuttosto grande ed immobile, \u00e8 detto ovulo. Il gamete cos\u00ec costituito \u00e8 detto femmina.\nLa specializzazione del secondo gamete \u00e8 quello di recare la propria met\u00e0 di corredo, spostandosi dalla sua sede a quella dell'altro ovulo perch\u00e9 possano combinarsi.\nAvr\u00e0 quindi, racchiuso in un piccolo ma robusto involucro, il corredo di sua parte, ed un sistema per il solo movimento, adeguato e necessario a raggiungere l'altro gamete, introdurre il proprio corredo nell'ovulo presso il corredo dell'altro gamete, e permettere cos\u00ec che l'altro gamete prosegua per quanto gli compete; il gamete cos\u00ec costituito, sostanzialmente pi\u00f9 piccolo di quello femmina \u00e8 detto maschio. Si ha quindi una perfetta specializzazione dei due gameti.\nIndividui uguali e individui diversi.\nDi norma l'individuo, o la parte, che produce gameti maschili \u00e8 detto maschio, e quello che produce gameti femminili \u00e8 detto femmina.\nSe l'incombenza dell'individuo \u00e8 solo di produrre gameti, di un tipo o dell'altro, \u00e8 evidente che possano non essere necessarie diversit\u00e0 sostanziali nella struttura del corpo dell'individuo stesso, soprattutto se la fecondazione \u00e8 esterna, (possono essere citati ad esempio i pesci, o ad esempio nelle piante).\nDiversa \u00e8 la questione se la fecondazione, e magari anche lo sviluppo del nuovo individuo, avviene all'interno del corpo dell'individuo che ha in possesso l'ovulo fecondato (la femmina). In tal caso l'individuo femmina finisce con l'essere nettamente specifico per tale funzione, e quindi pu\u00f2 divergere anche profondamente come forma dall'individuo di sesso opposto.\nQualit\u00e0 e quantit\u00e0.\nLe strategie evolutive della costituzione del sistema gametico sono innumerevoli e sono basate sugli ugualmente innumerevoli sistemi vitali.\nL'utilizzo della fecondazione esterna pone un problema fondamentale: i gameti sono rilasciati in un ambiente esterno ostile e devono essere tutti dotati di quanto necessario a svolgere la funzione. Ad esempio nei pesci ogni singola deposizione di uova di una trota riguarda migliaia di uova (ovuli) di circa 4 mm di diametro, (questo accade perch\u00e9 ogni ovulo deve comunque contenere tutto il necessario per sviluppare il nuovo individuo, anche se ogni ovulo ha poche possibilit\u00e0 di andare a buon fine). I gameti maschili sono rilasciati in ambiente esterno e devono essere in numero enorme dato che le probabilit\u00e0 globali di successo nell'incontro con l'altro gamete sono piuttosto basse, (semplicemente i gameti sono dispersi nell'acqua) solo pochi individui si formeranno, sulle migliaia di teoricamente possibili.\nPer contro, in gran parte, le cure parentali si esauriscono rapidamente e spesso sono limitate alla sola emissione dei gameti.\nNella fecondazione interna la questione \u00e8 completamente diversa, caso limite si ha anche nelle specie umana, dove la emissione di gameti maschili \u00e8 inferiore in numero, e ancor di pi\u00f9 lo \u00e8 quella dei gameti femminili, emessi in numero massimo ogni volta da uno a (raramente o molto raramente) due o tre per emissione, per un totale in tutta la vita fertile della femmina di circa 400; le dimensioni dell'ovulo inoltre sono minime (pochi decimi di millimetro). Chiaramente le dotazioni dell'ovulo in tal caso non sono quelle necessarie allo sviluppo del nuovo individuo, ma solo quelle a permettere l'impianto in una struttura specifica che provveder\u00e0 allo sviluppo ulteriore, come quella placentare. Sicuramente questo \u00e8 molto importante\nQuindi nella specie umana l'investimento in quantit\u00e0 dei gameti \u00e8 notevolmente ridotto, ed \u00e8 invece particolarmente ottimizzato ed efficiente quello in qualit\u00e0, \u00e8 da notare che per\u00f2 sono enormemente aumentati gli oneri degli impianti successivi, organici e comportamentali (cure parentali); come conseguenza le probabilit\u00e0 di successo sono molto elevate (i pochi gameti coinvolti hanno elevate probabilit\u00e0 di successo)."}
{"id": "110062", "revid": "599013", "url": "https://it.wikipedia.org/wiki?curid=110062", "title": "Derek Bell", "text": ""}
{"id": "110064", "revid": "77990", "url": "https://it.wikipedia.org/wiki?curid=110064", "title": "Cellula aploide", "text": ""}
{"id": "110065", "revid": "124785592", "url": "https://it.wikipedia.org/wiki?curid=110065", "title": "Hexabranchus sanguineus", "text": "La ballerina spagnola (Hexabranchus sanguineus ()) \u00e8 un mollusco nudibranchio della famiglia Hexabranchidae.\nIl nome italiano deriva dal modo di muoversi; se disturbato infatti si allontana fluttuando elegantemente tramite delle contrazioni dei muscoli dorso-ventrali e muovendo il mantello.Questa specie pu\u00f2 anche sopravvivere sulla superficie terrestre per un lungo periodo di tempo trattenendo l\u2019acqua all\u2019interno del proprio corpo\nDescrizione.\n\u00c8 uno dei nudibranchi pi\u00f9 grandi al mondo: pu\u00f2 infatti raggiungere i 60\u00a0cm di lunghezza. Dispone di sei branchie che possono essere ritratte in 6 tasche separate e di una coppia di rinofori, tentacoli chemiosensoriali disposti sulla parte anteriore ai lati della bocca. Di colore variabile dal giallo intenso (coste delle Tanzania), rosso o arancio maculato (Oceano Indiano) e rosso (Mar Rosso).\nBiologia.\nAlimentazione.\nSi nutre di spugne marine (generi \"Callyspongia\", \"Cliona\", \"Halichondria\", \"Leucetta\", \"Pachastrella\", \"Paraesperella\", \"Petrosia\"), di tunicati, foraminiferi, anellidi, altri molluschi gasteropodi ed echinodermi.\nRiproduzione.\nL'ovatura della ballerina spagnola \u00e8 molto particolare; le uova, di colore rosso, vengono deposte in forma di nastro gelatinoso avvolto in morbide spire concentriche. L'ovatura \u00e8 difesa da sostanze velenose a base di acido solforico.\nEcologia.\n\u00c8 spesso accompagnata da un organismo simbiotico, un gamberetto della specie \"Periclimenes imperator\". Il gamberetto si nutre del muco che si deposita sulle branchie del nudibranco.\nDistribuzione e habitat.\nVive nel Mar Rosso, nell'Oceano Indiano e nella fascia tropicale dell'Oceano Pacifico. Nel mediterraneo sono state avvistate probabilmente altre specie, Aplysia fasciata e Aplysia deplians oppure la Aplysia dactylonema, specie aliena di origine atlantica che appartengono anche a due ordini differenti. In questi casi \u00e8 nota con il nome di Lepre di Mare, diffusissima con questo nome in tutto il mediterraneo. Si differenzia dalla Ballerina Spagnola dei Mari caldi per il colore tendente al marrone e non al rosso."}
{"id": "110067", "revid": "13825", "url": "https://it.wikipedia.org/wiki?curid=110067", "title": "Ballerina spagnola", "text": ""}
{"id": "110069", "revid": "2052922", "url": "https://it.wikipedia.org/wiki?curid=110069", "title": "Ortografia", "text": "L'ortografia, dal greco \u1f40\u03c1\u03b8\u03bf\u03b3\u03c1\u03b1\u03d5\u03af\u03b1 (\u03bf\u1fe4\u03b8\u03cc\u03c2 (\"orth\u00f3s\") = retto, corretto + \u03b3\u03c1\u03b1\u03d5\u03af\u03b1 (\"graph\u00eda\") = grafia), \u00e8 la parte della grammatica costituita dall'insieme delle norme che regolano il modo corretto di scrivere secondo il sistema di scrittura di una data lingua. \nIn grafemica, il termine \"sistema di scrittura\" \u00e8 preferito a \"ortografia\".\nOrigine del termine.\nIl termine deriva dal greco \"\u1f40\u03c1\u03b8\u03cc\u03c2\" (\"orth\u00f3s\"), \"corretto\" e \"\u03b3\u03c1\u03b1\u03c6\u03ae\" (\"graph\u1e17\"), \"scrittura\"; nell'accezione odierna, esso si riferisce a sillabazione, punteggiatura, ecc.\nIn altre lingue.\nL\u2019ortografia portoghese non \u00e8 strettamente fonemica. Ha a che fare con l\u2019espansione del portoghese e con la nascita di numerose varianti regionali e dialettali. Nel 2009 fu lanciata la riforma globale della lingua portoghese per eliminare il 98% delle discrepanze ortografiche tra vari paesi.\nL\u2019ortografia inglese \u00e8 caratterizzata da un elevato livello di standardizzazione. Comunque, esistono alcune modalit\u00e0 di scrivere quasi ogni fonema, e anche la maggior parte delle lettere si possono pronunciare in alcuni modi a seconda della loro posizione nella parola e del contesto. Ecco perch\u00e9 certi errori ortografici sono diffusi pure tra i parlanti nativi. La causa \u00e8 principalmente il gran numero delle parole che sono dei prestiti da altre lingue ed i mancati tentativi di intraprendere una riforma ortografica generale. La maggior parte delle regole ortografiche non corrispondono ai cambiamenti fonetici che sono occorsi a partire dalla fine del XVI secolo (ad esempio, il Grande spostamento vocalico).\nL\u2019ortografia islandese \u00e8 basata sul principio etimologico, perci\u00f2 gli islandesi stessi hanno certe difficolt\u00e0 con la scrittura. L\u2019alfabeto islandese moderno si basa sullo standard introdotto dal filologo danese Rasmus Rask.\nI principi fondamentali dell\u2019ortografia spagnola sono il principio fonologico e quello etimologico. Esistono dunque alcune lettere che definiscono dei fonemi uguali. A partire del XVII secolo si proponevano diverse varianti della riforma ortografica che avrebbe creato una corrispondenza univoca tra il grafema ed il fonema ma furono respinte tutte. Oggi la maggior parte delle proposte di svolgere una riforma ortografica non prevedono che l\u2019eliminazione degli omofoni che persistono per motivi etimologici."}
{"id": "110070", "revid": "767487", "url": "https://it.wikipedia.org/wiki?curid=110070", "title": "Ovolo (architettura)", "text": "L'ovolo \u00e8 una modanatura liscia utilizzata nella decorazione architettonica greco-romana.\nHa profilo a quarto di cerchio convesso (la corrispondente modanatura concava \u00e8 il cavetto e ha la funzione di mediare il passaggio tra due superfici ortogonali tra loro), da solo o insieme ad una successione di altre modanature.\nPu\u00f2 essere lasciato liscio (\"ovolo liscio\") oppure essere intagliato per realizzare una modanatura decorata. Questa di solito \u00e8 costituita da un kyma ionico. \nL'echino di un capitello ionico ha un profilo ad ovolo sul quale viene solitamente scolpito il kyma ionico."}
{"id": "110071", "revid": "287204", "url": "https://it.wikipedia.org/wiki?curid=110071", "title": "Unisono", "text": "Si dice unisono il rapporto tra due voci o parti che hanno il medesimo suono nello stesso tempo.\n\u00c8 il rapporto di uguaglianza tra suoni di medesima frequenza (pur se di timbro differente)."}
{"id": "110072", "revid": "287204", "url": "https://it.wikipedia.org/wiki?curid=110072", "title": "Echino (architettura)", "text": "Lechino () \u00e8 una parte del capitello dorico, tuscanico o ionico, che costituisce una sorta di \"cuscino\" sotto l'abaco nell'architettura greca e romana:\nNei trattatisti e architetti rinascimentali il termine indica piuttosto il profilo a quarto di cerchio convesso, proprio dell'echino dei capitelli, mentre la parte del capitello in s\u00e9 viene detta \"tazza\"."}
{"id": "110077", "revid": "1305772", "url": "https://it.wikipedia.org/wiki?curid=110077", "title": "Cocoon", "text": "Cocoon (\"bozzolo\" in inglese) pu\u00f2 riferirsi a diverse cose:"}
{"id": "110079", "revid": "124207032", "url": "https://it.wikipedia.org/wiki?curid=110079", "title": "Borani", "text": "I borani sono composti chimici costituiti da boro e idrogeno.\nI pi\u00f9 leggeri tra essi sono composti poco stabili e infiammabili - bruciano facilmente con una fiamma dal tipico colore verde - ma la loro stabilit\u00e0 cresce al crescere del peso molecolare; il decaborano, ad esempio, \u00e8 un solido cristallino stabile, che non reagisce spontaneamente n\u00e9 con l'aria n\u00e9 con l'acqua.\nLa struttura chimica dei borani \u00e8 a corredo carente di elettroni e non viene adeguatamente spiegata dalla formazione di legami covalenti classici; la struttura dei borani prevede infatti la formazione di legami chimici \"tricentrici\" (3c,2e), ovvero legami covalenti in cui il doppietto elettronico \u00e8 esteso su tre atomi anzich\u00e9 su due.\nStoria.\nFu il chimico tedesco Alfred Stock il primo a caratterizzare la serie dei borani per analogia con quella degli alcani. I borani rimasero tuttavia una curiosit\u00e0 da laboratorio fino alla seconda guerra mondiale, quando il boroidruro di uranio fu oggetto di indagine per la messa a punto di processi per l'arricchimento isotopico dell'uranio. Herbert C. Brown (Premio Nobel per la chimica nel 1979) inizi\u00f2 a studiare i borani presso l'Universit\u00e0 di Chicago nel 1942 all'interno di questo progetto. La struttura fu risolta da William Lipscomb premio Nobel per la chimica nel 1976.\nI reagenti a base di borani sono oggi molto noti e sfruttati nella sintesi di composti organici; il boroidruro di sodio \u00e8 un reagente comunemente utilizzato per ridurre aldeidi e chetoni ad alcoli.\nSia gli Stati Uniti che l'Unione Sovietica tra gli anni cinquanta e sessanta investirono parecchie risorse nello studio di carburanti ad alta energia basati sui borani da impiegarsi in aerei superveloci quali l'XB-70 Valkyrie. Lo sviluppo della tecnologia dei missili terra-aria rese per\u00f2 gli aerei superveloci poco convenienti e questi studi vennero accantonati. I borani sono ancora oggi usati per alimentare i motori dell'aereo SR-71 \"Blackbird\".\nStruttura chimica.\nLa struttura e la reattivit\u00e0 chimica dei borani sono essenzialmente dipendenti dal fatto che il boro possiede tre elettroni spaiati da impiegare per la formazione di legami e quattro orbitali in cui allocarli. Nel legarsi a tre atomi di idrogeno come nella molecola del borano, BH3, al boro rimane un orbitale \"p\" vuoto; questa insaturazione rende la molecola molto reattiva: il borano infatti con facilit\u00e0 dimerizza diventando \"diborano\", B2H6, oppure forma \"clusters\" composti da numerosi atomi di boro. Le strutture pi\u00f9 stabili sono caratterizzate da formula generale [BnHn]2- (n compreso tra 5 e 12), BnHn+4 e BnHn+6.\nLa formazione del dimero o dei \"clusters\" compensa la lacuna elettronica del boro attraverso il prodursi di legami detti \"tricentrici\" B-H-B, ossia legami in cui il doppietto elettronico lega tre atomi anzich\u00e9 due ed in cui ogni atomo di boro assume l'usuale geometria tetraedica\n H H H H H H H \n B + B -----&gt; B B \n H H H H H \nRegole di Wade e Mingos.\nTramite le regole empiriche messe a punto da Wade e Mingos, negli anni 1970, \u00e8 possibile determinare in modo non ambiguo la struttura geometrica di un cluster, nota la sua formula bruta o il computo degli elettroni dello scheletro molecolare. Si tratta di deltaedri, poliedri a facce triangolari, la cui geometria \u00e8 legata al numero di atomi di boro.\nOgni frammento B-H contribuisce con una coppia di elettroni al computo totale relativo all'intera struttura, mentre ogni singolo H contribuisce con un solo elettrone. Nel caso in cui siano presenti cariche negative, occorre anche tenere conto di queste.\nI nomi delle strutture derivano dalla lingua greca e in italiano significano gabbietta (\"closo\"), ragno (\"aracno\") e rete (\"ifo\").\nFacciamo un esempio pratico dell'applicazione delle regole di Wade e Mingos. Si voglia determinare la geometria molecolare di B5H9. Dalla formula generale BnHn+4 si ricava che trattasi di \"nido-\"B5H9. Ma analizziamo anche il problema dal punto di vista del calcolo delle coppie elettroniche: si possono distinguere 5 frammenti B-H, con un contributo di 5 coppie elettroniche, e altri 4 H che contribuiscono con due coppie; il computo totale risulta essere 5+2=7 coppie, che si accorda con la regola n+2 che identifica le strutture \"nido-\".\nLa validit\u00e0 delle regole di Wade e Mingos \u00e8 confermata dai calcoli degli orbitali molecolari. Infatti il computo totale degli elettroni corrisponde al totale riempimento degli orbitali leganti, con formazione quindi di una struttura stabilizzata.\nApplicazioni industriali.\nIl diborano viene prodotto industrialmente in quantit\u00e0 dell'ordine delle migliaia di tonnellate/anno. Trova impiego come agente drogante nei semiconduttori e come reattivo nelle sintesi di composti organici, sfruttando la reazione di idroborazione.\nViene preparato per reazione dell'acido solforico con il boroidruro di sodio; industrialmente viene sintetizzato riducendo il borace con alluminio e idrogeno usando come catalizzatore del cloruro di alluminio.\nPrecauzioni.\nI borani sono considerati mediamente tossici ed i pi\u00f9 leggeri tra essi sono facilmente infiammabili per esposizione all'aria. Per tale ragione spesso \u00e8 necessario lavorare con i borani in condizioni particolari che prevedono ad esempio l'uso di linee da vuoto o atmosfere inerti."}
{"id": "110083", "revid": "7336", "url": "https://it.wikipedia.org/wiki?curid=110083", "title": "Quinta diminuita", "text": ""}
{"id": "110084", "revid": "548688", "url": "https://it.wikipedia.org/wiki?curid=110084", "title": "Nello Pagani", "text": "Carriera.\nNella sua lunga carriera agonistica, iniziata nel 1928 e conclusa nel 1955 (se si esclude un'appendice vittoriosa nel 1967), ha guidato sia le moto (Orione, Gilera, Mondial, MV Agusta) sia vetture da Formula 1 (Maserati), oltre a fuoristrada e speedway, dedicando parte della sua vita alla velocit\u00e0.\nA suo agio nei circuiti misti e in quelli veloci, era stilista oltre che specialista sul bagnato. In antitesi con la maggioranza dei piloti d'epoca, che vedevano la curva come il momento buono per guadagnare sui rivali, Nello Pagani le affrontava in modo pi\u00f9 elegante. Fu definito dal campione della Moto Guzzi Fergus Anderson \"flemmatico come un anglosassone\".\nPrima del secondo conflitto mondiale ottenne numerose vittorie a livello nazionale ed internazionale. Gi\u00e0 nel 1937, alla guida di una Moto Guzzi, Pagani aveva conquistato la piazza d'onore nel Campionato d'Europa, alle spalle di Omobono Tenni, due anni dopo vincendo sul difficile Circuito del Lario. Nel 1949 Pagani conquist\u00f2 il campionato del mondo di motociclismo classe 125 con 27 punti iridati, diventando in tal modo il primo italiano a vincere un mondiale di questo sport. Nello stesso anno arriv\u00f2 secondo nella classifica finale della classe 500, solo due punti dietro all'inglese Leslie Graham. \nIn seguito, partecip\u00f2 al Gran Premio di Svizzera di Formula 1 nel 1950 alla guida di una Maserati iscritta dalla \"Scuderia Achille Varzi\": l'esperienza, conclusa con un settimo posto, non fu per\u00f2 positiva. Nel motociclismo, invece, la sua carriera si divise tra 125 e 500 fino al 1955, anno in cui corse l'ultimo Gran Premio con la MV Agusta, di cui divenne poi direttore sportivo. Nel 1967 volle tuttavia tornare nel mondo agonistico: con la Norton Atlas 750 corse e vinse il Giro d'Italia. Fu la sua ultima competizione prima di ritirarsi.\nNella sua vita privata ebbe due figli, di cui uno, Alberto, segu\u00ec le orme paterne diventando a sua volta pilota motociclistico di livello internazionale."}
{"id": "110086", "revid": "7336", "url": "https://it.wikipedia.org/wiki?curid=110086", "title": "Quarta aumentata", "text": ""}
{"id": "110087", "revid": "2208340", "url": "https://it.wikipedia.org/wiki?curid=110087", "title": "Minamoto no Yoshitsune", "text": "Aveva iniziato la guerra contro i Taira appena adolescente e aveva al momento della sua morte ventotto anni. Preso a esempio come samurai, viene considerato il pi\u00f9 grande guerriero della storia del Giappone.\nBiografia.\nYoshitsune fu il quarto ed ultimo figlio del signore della guerra , capo del clan Minamoto, e di una concubina, Tokiwa Gozen. Poco dopo la sua nascita, alla fine del 1159, scoppi\u00f2 la ribellione di Heiji, nella quale suo padre e i suoi due fratelli maggiori persero la vita. Mentre suo fratello maggiore Yoritomo, figlio della moglie ufficiale e ormai erede designato del clan, fu esiliato nella provincia di Izu, Yoshitsune fu affidato al tempio di Kurama, sulle montagne di Hiei, vicino a Kyoto, dove crebbe con il nome di , per diventare un sacerdote buddhista. Sul monte Kurama, impar\u00f2 il \"kenjutsu\" (tirar di scherma con la katana) dal re dei tengu, S\u014dj\u014db\u014d. Infine, fu preso in custodia da Fujiwara no Hidehira, capo del potente ramo settentrionale del clan Fujiwara (Fujiwara del Nord), e fu portato a Hiraizumi, nella provincia di Mutsu.\nNel 1180, Yoshitsune venne a conoscenza del fatto che suo fratello Yoritomo, ora capo del clan, aveva raccolto le armate dei Minamoto per affrontare quelle del clan Taira. Yoshitsune scapp\u00f2 dal tempio e, insieme al suo fedelissimo amico Benkei, prese parte al conflitto. Nella battaglia di Awazu, nella provincia di Omi, all'inizio del 1184, sconfisse e uccise suo cugino Yoshinaka, il rivale di Yoritomo per il posto di capo clan, proclamandosi poi sh\u014dgun per un breve periodo. Un mese dopo, nella battaglia di Ichi-no-Tani, nell'odierna K\u014dbe, sconfisse i Taira e ripet\u00e9 l'impresa, nel 1185, nelle battaglie di Yashima, sull'isola di Shikoku, e Dan-no-ura, nell'odierna prefettura di Yamaguchi.\nDopo la guerra di Genpei, Yoshitsune raccolse l'appello dell'imperatore claustrale Go-Shirakawa, il cui potere era ormai molto diminuito, a prendere le armi contro il suo ingrato e invidioso fratello Yoritomo, che si sentiva minacciato dalla sua fama di invincibile guerriero alla corte imperiale e ne imped\u00ec la nomina a sh\u014dgun. Sconfitto e accusato di tradimento per il sostegno dell'imperatore, \u200eYoritomo ordin\u00f2 di istituire posti di blocco in tutto il paese per catturarlo.\u200e Cos\u00ec, nel 1187, dovette tornare a chiedere l'aiuto di Fujiwara no Hidehira. L\u00ec, nella provincia di Mutsu, Yoshitsune fu tradito dal figlio di Hidehira, Yasuhira, e costretto a compiere il seppuku, insieme alla moglie Sato Gozen e alla figlia, per sottrarsi alla cattura dai guerrieri di Yoritomo. Nel 1192, tre anni dopo la sua morte, Go-Shirakawa e Yoritomo si riconciliarono, e Yoritomo ricevette il titolo di sh\u014dgun, fondando lo shogunato di Kamakura e diventando il 26 aprile di quell'anno, dopo la morte dell'ultimo vero sovrano assoluto, il governatore effettivo del Giappone.\nLa sua testa fu quindi conquistata e inviata al fratello conservata in sak\u00e8. Venne sepolto nel tempio shintoista di Shirahata Jinja, a Fujisawa, dove la sua salma \u00e8 tuttora custodita.\nPresenza nella cultura di massa.\nLa vita di Yoshitsune, nonostante il suo eccezionale talento militare, fin\u00ec con una morte cruenta, che attira la compassione di molti, al punto che nella lingua giapponese l'espressione , che vuol dire \"compatire o accogliere nelle proprie grazie un debole\", contiene il nome postumo di Yoshitsune, appunto, che gli spettava grazie al rango affidatogli dall'imperatore Go Shirakawa, un'altra pronuncia degli ideogrammi di Hougan \u00e8 Hangan, che significa \"magistrato\".\nInoltre, la vita di Yoshitsune \u00e8 considerata eroica al punto da essere narrata. Le leggende e i racconti con questo tema si sono moltiplicate col tempo, delineando cos\u00ec una figura di Yoshitsune piuttosto lontana da quella storica. Tra le varie leggende \u00e8 famosa quella in cui, grazie all'aiuto della figlia dello stregone Kiichi Hogen, riusc\u00ec a rubare i due leggendari volumi di tattiche belliche Rikuto e Sanryaku e a studiarli, o ancora quella dell'improvvisa morte in piedi di Benkei, monaco guerriero, fedelissimo servitore e amico di Yoshitsune, nella battaglia del fiume Koromogawa. Queste sono state rese famose presso un vasto pubblico circa duecento anni dopo la morte di Yoshitsune, all'inizio dell'era Muromachi, grazie alle \"Cronache di Yoshitsune\". Compare come protagonista nella terza sezione dell'Heike Monotogari, il classico della letteratura giapponese che racconta degli eventi della guerra di Genpei e che ispir\u00f2 molte opere posteriori, soprattutto di teatro N\u014d e Kabuki. In particolare, si narra che l'aver studiato il \"Libro della Tigre\", contenuto nel Rikuto, sia stato la causa della sua vittoria a Sunaga, e che da quel momento, il medesimo libro sia una lettura indispensabile per la vittoria. In epoche successive, il nome di Yoshitsune venne utilizzato per consacrare la gloria di una discendenza. Ad esempio, esiste una scuola di arti marziali che avrebbe ereditato delle tecniche da Yoshitsune stesso o da quello che viene ritenuto il suo maestro, Kiichi Hogen.\nTra le rappresentazioni pi\u00f9 vicine nel tempo:"}
{"id": "110088", "revid": "697352", "url": "https://it.wikipedia.org/wiki?curid=110088", "title": "Everett Ducklair", "text": ""}
{"id": "110089", "revid": "768068", "url": "https://it.wikipedia.org/wiki?curid=110089", "title": "Rahotep", "text": "Biografia.\nSpesso ricordato come il fondatore tebano della XVII dinastia, quest'opinione \u00e8 ancora oggi condivisa da molti egittologi; tra i pareri contrari, Thomas Schneider ritiene che prima di lui regn\u00f2 Nebukheperra Antef (V) che sarebbe da considerare come il vero fondatore della dinastia, mentre secondo altri Rahotep sarebbe pi\u00f9 verosimilmente da attribuire alla tarda XIII dinastia.\nLa titolatura reale di Rahotep ci \u00e8 nota grazie ad una stele frammentaria rinvenuta a Coptos, in cui il faraone afferma di aver compiuto lavori di restauro nel tempio locale di Min sostituendo i portali in rovina con altri nuovi; da Abido invece ci \u00e8 giunta un'iscrizione in cui il sovrano celebra i restauri del suddetto tempio e di quello locale dedicato ad Osiride.\nTra le liste reali, Rahotep \u00e8 citato con certezza nella Sala degli antenati di Thutmose III alla posizione 54:\n s\u1e2bm r\u02c1 w3\u1e25 \u1e2b\u02c1w - Sekhemra Wahkhau\nmentre non altrettanto certa \u00e8 la sua identificazione con la posizione 1.11 del Canone Reale:\n s\u1e2bm...r\u02c1 \u2013 Sekhem...ra\nAssumendo tale identificazione come corretta, il Canone Reale fornisce una durata di regno di 3 anni, con una lacuna in luogo dei mesi e dei giorni. Oggi si tende ad assegnare a Rahotep proprio questa durata di regno.\nIl nome di Rahotep compare anche su di una stele di un ufficiale e su di un arco appartenuto ad un \"Figlio di re\". Per molto tempo si \u00e8 creduto che fosse lui il re citato nel racconto di epoca ramesside \"Khonsuemheb e lo spirito\", ma oggi pare che si fosse trattato di una lettura sbagliata del \"praenomen\" di Montuhotep II della XI dinastia.\nNon si sa nulla della politica estera di questo sovrano, il quale si trov\u00f2 a regnare in un periodo in cui le dinastie regnanti in contemporanea su varie parti d'Egitto furono - secondo alcune cronologie - forse ben cinque: dalle morenti dinastie XIII e XIV alla neonata XVII, passando per la XV dei \"Grandi Hyksos\" rappresentata in quel periodo da Yacob-her, e la XVI vassalla della XV.\nLa tomba di Rahotep non \u00e8 mai stata ritrovata, ed \u00e8 soltanto un'ipotesi che il sovrano tebano sia stato sepolto nella necropoli di Dra Abu el-Naga presso Tebe. Per quanto riguarda la relazione tra questo sovrano ed il suo successore Sobekemsaf, sappiamo che il figlio di Rahotep, Ameni, ne spos\u00f2 una figlia."}
{"id": "110090", "revid": "600229", "url": "https://it.wikipedia.org/wiki?curid=110090", "title": "Scala minore armonica", "text": ""}
{"id": "110093", "revid": "599013", "url": "https://it.wikipedia.org/wiki?curid=110093", "title": "Carlo Ubbiali", "text": "Ubbiali solitamente passava oltre met\u00e0 gara a studiare l'avversario e i suoi punti deboli, per poi attaccare nelle fasi finali o accontentarsi di un buon piazzamento, pi\u00f9 attento alla classifica del campionato che alla singola vittoria. Per questa sua condotta, il pubblico e la stampa gli avevano assegnato il nomignolo \"La Volpe\", mentre nell'ambiente era chiamato \"Il Cinesino\", per la sua piccola statura, la corporatura minuta e gli occhi a mandorla.\nCarriera.\nPrese confidenza con le moto fin da ragazzino, lavorando nella concessionaria del padre. La prima gara di Carlo Ubbiali rappresent\u00f2 la prima vittoria, ma anche la prima tragedia della sua vita. Dopo aver vinto con i fratelli Franco e Maurizio la Coppa di Bergamo del 1946, due amici rimasero uccisi in un incidente automobilistico, al ritorno dai festeggiamenti per la vittoria.\nL'anno successivo partecip\u00f2 al Gran Premio delle Mura di Bergamo, in sella a una DKW 125 avuta in prestito dal comandante della squadra mobile di Bergamo (con la promessa di riverniciarla una volta terminata la gara), arrivando primo al traguardo; venne per\u00f2 squalificato quando si scopr\u00ec che non aveva ancora compiuti i 18 anni, al tempo l'et\u00e0 minima per gareggiare in moto.\nNel 1948, la sua presenza a Milano come meccanico della concessionaria MV Agusta del padre gli offr\u00ec l'occasione di proporsi a sostituire un pilota assente nella gara sul circuito della Fiera campionaria di Milano. Riusc\u00ec subito a ben figurare, conquistando il 2\u00ba posto, alle spalle di Nello Pagani. Sorpresi dalla grinta del giovane pilota, i responsabili della casa di Cascina Costa lo fecero partecipare anche alla successiva gara inaugurale per la riapertura del Circuito di Monza, dove ottenne il medesimo risultato, guadagnandosi un posto in squadra, pur con ingaggio al \"minimo sindacale\".\nNella stagione successiva la MV Agusta lo fece gareggiare in prestigiose competizioni di Regolarit\u00e0 come la \"Sei Giorni\" in Galles, durante la quale si aggiudic\u00f2 una medaglia d'oro, e la massacrante \"Valli Bergamasche\", che concluse in 3\u00aa posizione, oltre ad impiegarlo nel neonato Motomondiale, in classe 125, dove conquist\u00f2 un promettente terzo posto in classifica, alle spalle di Renato Magi e del vincitore Nello Pagani. Visti i risultati conseguiti, Ubbiali avanz\u00f2 la richiesta di aumento dell'ingaggio e fu rifiutata, lasciando spazio alle proposte della Moto Guzzi, della Mondial e della Moto Morini.\nNella stagione 1950 pass\u00f2 alla Mondial, con la quale riusc\u00ec a conquistare la prima vittoria iridata, vincendo il Gran Premio dell'Ulster sul circuito di Dundrod e giungere secondo nella classifica finale della 125, a pari merito con Gianni Leoni, entrambi alle spalle di Bruno Ruffo.\nDurante la Milano-Taranto del 1950, Ubbiali fu protagonista di una gara rocambolesca, punteggiata da una serie di guasti improvvisi e di altrettante rimonte entusiasmanti, con le quali riguadagnava il tempo perduto. Giunto a due chilometri dalla tappa di Bari, dopo aver riagguantato la seconda posizione, la ghiera del contagiri si stacc\u00f2, bloccando il motore della sua Mondial. Prese quindi a spingere la moto, anche aiutato dalla folla che faceva ala nella parte finale del percorso, fino a superare il traguardo, dove svenne stremato dagli sforzi. Non fece in tempo a conoscere il risultato per compiacersene, perch\u00e9 fu risvegliato dal direttore di gara che gli comunicava la squalifica a causa delle spinte ricevute.\nLa sua epopea ebbe inizio nel 1951, in un crescendo continuo di risultati che lo porteranno a vincere, in 10 stagioni, 9 campionati mondiali di velocit\u00e0.\nNel 1952 accett\u00f2 l'offerta della MV Agusta, nella cui squadra pass\u00f2 il resto della sua carriera sportiva. Al termine della stagione 1960, dopo aver ottenuto la nona vittoria iridata che lo poneva in cima alla graduatoria dei campioni plurititolati, annunci\u00f2 il suo ritiro dalle gare.\nI motivi del ritiro sono da ricercarsi nella prematura morte del fratello Maurizio, da sempre suo \"manager\" e consigliere tecnico, oltre alla decisione di sposarsi, ritenendo incompatibile la pericolosa professione del motociclista con quella del padre di famiglia. Ubbiali torn\u00f2 a Bergamo ad occuparsi dell'officina paterna e, per diversi anni, continu\u00f2 a frequentare il mondo del motociclismo sportivo, quale ascoltato consulente. Fu lui a prendersi cura del giovane conterraneo Giacomo Agostini e a caldeggiare il suo ingaggio al conte Domenico Agusta, nel 1964.\nIl palmar\u00e8s internazionale di Ubbiali si fregia di 6 mondiali della classe 125 e tre della classe 250; rimarchevole anche il fatto che in 5 occasioni si \u00e8 aggiudicato il titolo con il massimo del punteggio raggiungibile in base ai regolamenti che prevedevano degli scarti. Ottenne in totale 39 vittorie e 68 podi, dimostrando un'intelligenza tattica non comune, senza per questo difettare di coraggio, come testimoniano le sue 5 vittorie al Tourist Trophy nell'Isola di Man. Occorre anche ricordare i 6 titoli nella classe 125 i 2 nella \"250\" conseguiti nel Campionato Italiano Velocit\u00e0.\n\u00c8 considerato anche come \"Il professore di Assen\" in quanto nel Gran Premio d'Olanda in 9 su 10 partecipazioni \u00e8 sempre andato sul podio (4 vittorie, 4 secondi posti e un terzo posto tra le classi 125 e 250), eccetto solo nel 1951 quando si ritir\u00f2 nella gara delle 125.\nLa sua passione motociclistica lo ha portato a partecipare a numerose manifestazioni in sella alla sua moto anche all'et\u00e0 di 85 anni. "}
{"id": "110095", "revid": "83531", "url": "https://it.wikipedia.org/wiki?curid=110095", "title": "Granita", "text": "La granita \u00e8 un dolce freddo al cucchiaio, tipico della cucina siciliana. Si tratta di un composto liquido semi-congelato preparato con acqua, zucchero e un succo di frutta o altro ingrediente (oltre alla frutta sono pi\u00f9 diffusi mandorla, pistacchio, caff\u00e8).\nViene spesso confusa con il sorbetto, insieme al quale pu\u00f2 essere considerata uno dei progenitori del gelato e dal quale si differenzia per la consistenza pi\u00f9 granulosa (da cui il nome) e cremosa allo stesso tempo \u2014 anche se questa consistenza varia di zona in zona (vedi sotto) ed \u00e8 quasi indistinguibile da quella del sorbetto classico nella Sicilia orientale.\nIl contenuto in zuccheri, storicamente del 25-35%, attualmente \u00e8 stato ridimensionato utilizzando nella produzione della granita una percentuale di zuccheri del 18-20%. A differenza del gelato e del sorbetto, l'aria nel prodotto finale sar\u00e0 quasi completamente assente. Nella preparazione \u00e8 importante che la gelatura avvenga per gradi e mantenendo in movimento il composto, in modo che l'acqua non si separi sotto forma di cristalli di ghiaccio insipidi dall'aroma zuccherato.\nSi serve solitamente in bicchieri di vetro trasparenti. Tradizionalmente che \u00e8 stato sostituito nel tempo dalla tipica \"brioscia\" siciliana preparata con pasta lievitata all'uovo e dalla forma a base semisferica sormontata da una pallina (chiamata \"tuppu\" o \"coppola\" o anche \"naso\"). \"A granita c\u00e2 brioscia\" era ed \u00e8 la colazione tipica dei siciliani, specialmente in estate e nelle zone costiere.\nLa granita di caff\u00e8 non va confusa invece con il cosiddetto \"mezzofreddo\" siciliano, sostituto del caff\u00e8 espresso nelle afose giornate estive.\nStoria.\nLe origini della granita vengono solitamente fatte risalire alla dominazione araba in Sicilia. Gli arabi portarono con s\u00e9 la ricetta dello \"sherbet\", bevanda ghiacciata aromatizzata con succhi di frutta o acqua di rose. I nobili Messinesi usavano la neve che d'inverno veniva raccolta sui monti Peloritani, Nebrodi, Madonie, Etna o Iblei e stivata durante l'anno nelle \"nivieri\", apposite costruzioni in pietra erette sopra grotte naturali o artificiali. In estate veniva prelevato il ghiaccio formatosi per essere poi grattato e ricoperto di sciroppi di frutta o di fiori. Questa preparazione, che sopravvive anche nella grattachecca romana, era diffusa ancora fino al primo Novecento con il nome di \"rattata\" (grattata).\nDurante il XVI secolo si apport\u00f2 un notevole miglioramento alla ricetta dello \"sherbet\", scoprendo di poter usare la neve, mista a sale marino, come eutettico per poter congelare le preparazioni - la neve raccolta pass\u00f2 cos\u00ec da ingrediente a refrigerante. Nacque il \"pozzetto\", un tino di legno con all'interno un secchiello di zinco, che poteva essere girato con una manovella. L'intercapedine veniva riempita con la miscela eutettica e il tutto poi posto in un letto isolante di paglia. La miscela congelava il contenuto del pozzetto per sottrazione di calore, mentre il movimento rotatorio impediva la formazione di cristalli di ghiaccio troppo grossi.\nLa granita cos\u00ec preparata ha soppiantato nei secoli la \"rattata\". Nel corso del XX secolo, il pozzetto manuale raffreddato da ghiaccio (o neve) e sale \u00e8 stato dappertutto sostituito dalla gelatiera. Nel 1961, il napoletano Salvatore Cortese progett\u00f2 il primo granitore verticale con completa esposizione del prodotto, segnando il passaggio dalla produzione manuale della granita a quella elettromeccanica.\nGusti e varianti locali.\nNon si pu\u00f2 facilmente determinare una \u201cformulazione originale\u201d della granita. Secondo fonti autorevoli, le granite siciliane pi\u00f9 tradizionali erano quelle ai gusti di limone, mandorla, gelsomino (\"scursunera\") e gelsi neri, e per questo sono inserite nell'elenco dei prodotti agroalimentari tradizionali dell'isola, ma poi la variet\u00e0 \u00e8 aumentata con tanti gusti: caff\u00e8, pistacchio, fragola, ecc.\n A Messina per abitudine o per tradizione molto radicata nel territorio \u00e8 abitudine consumare la granita tutto l'anno.\nMolto diffusi nel catanese sono il gusto al pistacchio (originario di Bronte), alla mandorla (la \"minnulata\", su cui si versa un goccio di caff\u00e8 caldo) e i gusti alla frutta: gelsi neri, pesca, fragola.\nA Siracusa la granita alla mandorla \u00e8 una versione con mandorla grezza, ovvero tritata senza rimuovere la pelle marrone dopo la sgusciatura.\nIn provincia di Ragusa, in particolare nel modicano, \u00e8 particolare la granita di mandorla abbrustolita.\nA Trapani e nel sanvitese \u00e8 tradizionale la \"scursunera\", quella al gelsomino, ottenuta dall'estrazione dell'essenza del fiore (PAT). Altra specialit\u00e0 della cucina trapanese \u00e8 la granita di gelsi neri, senza trascurare quella al limone. Nel messinese \u00e8 d'uso aggiungere la panna, in particolare in quelle al caff\u00e8 e alla fragola.\nNel piccolo borgo costiero di \"Favazzina\" del comune di Scilla nel reggino, \u00e8 invece una consuetudine estiva la granita di fico e di fico d'india.\nLa granita non va confusa con la \"grattachecca\" di Roma, ovvero ghiaccio tritato con aggiunta di succo. Si ottiene invece partendo da acqua e succo lavorati insieme a basse temperature in modo da evitare la formazione di macrocristalli di ghiaccio.\nAd Acireale, dal 2012, si svolge il festival \"Nivarata\", dedicato a \"il rito della Granita Siciliana\" artigianale. Il festival prende il nome dai Nivaroli, preziose figure del passato che quando ancora non esistevano i frigoriferi, attraverso la raccolta e la custodia della neve depositata sulle sommit\u00e0 delle montagne, rendeva possibile la realizzazione del dolce freddo al cucchiaio, tipicamente siciliano, la granita.\nRiconoscimenti.\nLa Regione Siciliana ha inserito nell'elenco dei prodotti agroalimentari tradizionali italiani del ministero per le politiche agricole e alimentari, le seguenti varianti:\nLa granita messinese nel 2016 ha ottenuto il marchio De.Co. (Denominazione comunale)."}
{"id": "110097", "revid": "84604", "url": "https://it.wikipedia.org/wiki?curid=110097", "title": "Accordo semidiminuito", "text": ""}
{"id": "110108", "revid": "287204", "url": "https://it.wikipedia.org/wiki?curid=110108", "title": "Castagnola", "text": ""}
{"id": "110109", "revid": "228587", "url": "https://it.wikipedia.org/wiki?curid=110109", "title": "Cassarate", "text": ""}
{"id": "110111", "revid": "120084174", "url": "https://it.wikipedia.org/wiki?curid=110111", "title": "Scala blues", "text": "La scala blues \u00e8 una scala musicale esafonica che si ottiene aggiungendo un cromatismo tra il terzo e il quarto grado di una scala pentatonica minore; ossia tra il quarto e quinto grado della scala diatonica di appartenenza.\nLa nota aggiuntiva \u00e8 spesso considerata una blue note in ragione del fatto che in gran parte della musica blues tradizionale essa viene intonata in maniera lievemente \"calante\" (a meno che lo strumento musicale lo impedisca).\nLa sua formula \u00e8: 1, \u266d3, 4, \u266d5, 5, \u266d7, 8, dove i numeri sono le note della scala diatonica della tonalit\u00e0 scelta e il segno '\u266d' indica un bemolle.\nLa successione di intervalli \u00e8 quindi: tono e mezzo, tono, semitono, semitono, tono e mezzo, tono.\nEsempio.\nDefiniamo la scala diatonica di Do:\nLa scala blues in Do \u00e8:\nLe 12 scale blues.\nScala blues in Do:\nScala di blues in Do\u266f o Re\u266d:\nScala blues in Re:\nScala di blues in Mi\u266d:\nScala blues in Mi:\nScala di blues in Fa:\nScala di blues in Fa\u266f o Sol\u266d:\nScala di blues in Sol:\nScala di blues in La\u266d:\nScala blues in La:\nScala di blues in Si\u266d:\nScala di blues in Si:"}
{"id": "110113", "revid": "600229", "url": "https://it.wikipedia.org/wiki?curid=110113", "title": "Scala minore napoletana", "text": ""}
{"id": "110115", "revid": "1543377", "url": "https://it.wikipedia.org/wiki?curid=110115", "title": "Diborano", "text": "Il diborano \u00e8 un composto inorganico del boro e dell'idrogeno, con formula chimica B2H6. \u00c8 il pi\u00f9 semplice dei borani. In condizioni normali \u00e8 un gas incolore con un odore dolce disgustoso. Si infiamma spontaneamente in aria a temperatura ambiente, e reagisce violentemente con l'acqua. \u00c8 uno dei composti pi\u00f9 importanti del boro e viene generalmente commercializzato in bombole, diluito con altri gas inerti.\nStoria.\nIl diborano fu sintetizzato per la prima volta nel XIX secolo per idrolisi di boruri metallici, senza poter essere isolato. Fu Alfred Stock a creare la chimica degli idruri di boro. Dal 1912 al 1936 con le sue ricerche svilupp\u00f2 metodi per la sintesi e la manipolazione degli idruri di boro, che sono sostanze volatili, molto reattive, e spesso tossiche. Stock propose una prima struttura tipo etano per il diborano. Misure di diffrazione elettronica effettuate da Bauer inizialmente sembrarono confermare questa struttura.\nIn seguito ad una comunicazione personale con Linus Pauling, che era a favore alla struttura tipo etano, H. I. Schlesinger non discusse in particolare il legame a tre centri e due elettroni nella sua classica rassegna del 1942. In questa pubblicazione, tuttavia, discusse una struttura con simmetria \"C\"2v: \"Va riconosciuto che questa formulazione rende conto facilmente per molte delle propriet\u00e0 chimiche dei diborano...\"\nNel 1943 Christopher Longuet-Higgins, allora studente del Balliol College di Oxford, pubblic\u00f2 insieme a Ronnie Bell la struttura ora accettata. Curiosamente, questa struttura era gi\u00e0 stata proposta nel 1921, ed era nota a scienziati sovietici nel 1940. Negli anni successivi la proposta di Longuet-Higgins e Bell fu al centro di colorite discussioni. La disputa termin\u00f2 nel 1951 con la misura di diffrazione elettronica di K. Hedberg e V. Schomaker, che confermarono la struttura illustrata in questa pagina.\nNegli anni cinquanta William Lipscomb conferm\u00f2 ulteriormente la struttura dei borani tramite misure di diffrazione a raggi X, e svilupp\u00f2 le teorie per interpretarne i legami. In seguito applic\u00f2 gli stessi metodi alle strutture dei carborani. Per i suoi studi sulla struttura dei borani Lipscomb ricevette nel 1976 il premio Nobel per la chimica.\nStruttura molecolare e configurazione elettronica.\nLa molecola del diborano ha simmetria D2h. La struttura comprende quattro idrogeni terminali e due a ponte. La struttura elettronica di legame nel diborano \u00e8 razionalizzata nel modo seguente. La molecola possiede un totale di 12 elettroni a disposizione per formare i suoi legami. La geometria attorno a ciascun atomo di boro \u00e8 approssimativamente tetraedrica. Ogni atomo di boro \u00e8 ibridato \"sp\"3, e utilizza due di questi orbitali ibridi per fare un normale legame \u03c3 a due elettroni con gli idrogeni terminali. Di conseguenza, i legami con gli idrogeni terminali utilizzano in totale di otto elettroni. Gli altri due orbitali ibridi di ogni atomo di boro puntano nella direzione degli idrogeni a ponte. Per spiegare i due legami B\u2013H\u2013B \u00e8 necessario ricorrere al formalismo degli orbitali molecolari. Semplificando, per ciascuno dei due legami B\u2013H\u2013B si considera un orbitale ibrido \"sp\"3 per ogni atomo di boro e l'orbitale 1s dell'idrogeno. Questi sono tre orbitali atomici che si combinano formando tre orbitali molecolari (vedi figura). Dalle diverse combinazioni algebriche si ottiene un orbitale legante \u03c8b, un orbitale antilegante \u03c8a e uno non legante \u03c8n. Nell'orbitale legante vanno a disporsi due elettroni, formando un legame a tre centri e due elettroni. Lo stesso avviene anche per l'altro idrogeno a ponte, utilizzando un totale di quattro elettroni per i due legami B\u2013H\u2013B.\nLe distanze dei legami B-Ha ponte e B-Hterminale sono rispettivamente 131 e 119 pm; queste differenze riflettono diverse energie di legame, e i legami B-Ha ponte sono pi\u00f9 deboli. La struttura del diborano \u00e8 isoelettronica con quella di C2H62+, che si otterrebbe aggiungendo due protoni alla molecola planare dell'etene. Tra gli elementi del gruppo 13 il gallio forma un composto analogo, il digallano, Ga2H6. L'alluminio forma un idruro polimerico (AlH3)\"n\". Un composto instabile Al2H6 isostrutturale con il diborano \u00e8 stato osservato solo in idrogeno solido. Non si conoscono ancora idruri di indio e tallio.\nSintesi.\nIl diborano \u00e8 un composto molto importante e studiato, e pu\u00f2 essere sintetizzato in vari modi. La maggior parte delle sintesi utilizza reazioni tra donatori di idruro e alogenuri o alcossidi di boro. La sintesi industriale prevede la riduzione di BF3 con idruro di sodio:\nDue metodi di laboratorio partono da tricloruro di boro e litio alluminio idruro o da trifluoruro di boro e sodio boroidruro. In entrambi i casi la resa di diborano pu\u00f2 arrivare al 30%:\nMetodi precedenti usavano la reazione diretta tra sali di bororidruro e acidi non ossidanti come l'acido fosforico o l'acido solforico diluito:\nUna sintesi di laboratorio adatta a ottenere piccole quantit\u00e0 di diborano \u00e8 l'ossidazione di sali di boroidruro con iodio:\nReattivit\u00e0.\nIl diborano \u00e8 termodinamicamente instabile, dato che ha una entalpia standard di formazione positiva (36 kJ/mol), ma puro \u00e8 abbastanza inerte dal punto di vista cinetico. Il composto \u00e8 molto sensibile all'ossidazione e va evitato ogni contatto con l'ossigeno atmosferico e l'acqua. All'aria si infiamma spontaneamente, perch\u00e9 la reazione con l'ossigeno \u00e8 molto esotermica:\nCon acqua si forma acido borico e idrogeno:\nPer pirolisi oltre 100\u00a0\u00b0C si decompone formando idrogeno e borani superiori (come pentaborano, esaborano, decaborano e altri).\nAnche in atmosfera inerte il diborano rimane una specie molto reattiva. Il tipo di reattivit\u00e0 principale consiste nella formazione di addotti con basi di Lewis, che attaccano il ponte B\u2013H\u2013B, deficiente di elettroni. Ad esempio, ammine piccole provocano rotture asimmetriche, e ammine pi\u00f9 grandi rotture simmetriche:\nUn modo pratico per utilizzare il diborano \u00e8 tramite i complessi con THF e dimetil solfuro. In entrambi i casi si forma un complesso 1:1, con il boro coordinato tetraedricamente a tre ioni idruro e alla base di Lewis (THF o Me2S). Questi due addotti sono reagenti comuni in chimica organica. L'addotto con THF, (THF)BH3, si prepara come soluzione 1:5 in THF, ed \u00e8 stabile indefinitamente a temperatura ambiente se conservato sotto atmosfera inerte.\nLa reazione del diborano con alcheni e alchini \u00e8 detta idroborazione e permette di accedere agli organoborani, reagenti molto utili:\nQuesta reazione \u00e8 regioselettiva, e i trialchilborani prodotti possono essere convertiti in utili derivati organici. Con alcheni ingombrati si possono preparare specie tipo [HBR2]2, che sono utili in applicazioni pi\u00f9 specialistiche.\nRiducendo il diborano con sodio o idruri metallici si ottiene il pi\u00f9 semplice anione boroidruro, l'anione tetraidroborato, BH4\u2013, molto usato in chimica organica e inorganica come riducente e fonte di ioni idruro, nonch\u00e9 come ione non coordinante:\nPer produrre industrialmente i tetraidroborati non si usa per\u00f2 questa procedura, ma si riduce borace e quarzo con sodio e idrogeno:\nUsi.\nIl diborano \u00e8 un reagente molto reattivo e versatile, con un gran numero di applicazioni. \nViene usato principalmente come propellente per razzi, nella sintesi di boroidruri e organoborani, come riducente e come catalizzatore per la polimerizzazione di olefine. Utilizzi minori comprendono la vulcanizzazione della gomma, il drogaggio di semiconduttori di tipo p e la produzione di boro ultrapuro.\nTossicit\u00e0 / Indicazioni di sicurezza.\nIl diborano \u00e8 un composto estremamente infiammabile, tossico per inalazione, per contatto con la pelle e per ingestione. \u00c8 inoltre irritante per gli occhi, le vie respiratorie e la pelle. L'esposizione al diborano a breve termine pu\u00f2 causare una sensazione di oppressione toracica, respiro affannoso, tosse e dispnea. Questi sintomi possono presentarsi immediatamente o anche fino a 24 ore di distanza. L'esposizione a lungo termine a basse quantit\u00e0 di diborano ha provocato irritazione delle vie respiratorie, convulsioni, stanchezza, eccessiva sonnolenza diurna, confusione e tremori occasionali. Danneggia inoltre nervi e reni."}
{"id": "110121", "revid": "110157", "url": "https://it.wikipedia.org/wiki?curid=110121", "title": "Ponte Punta Penna Pizzone", "text": "Il ponte Punta Penna Pizzone di Taranto, conosciuto anche come ponte Aldo Moro, \u00e8 la struttura che congiunge punta Penna con punta Pizzone, nel punto in cui un restringimento naturale crea i due seni del Mar Piccolo.\nInaugurato il 30 luglio 1977, \u00e8 lungo metri e raggiunge l'altezza di 45 metri sul livello del mare. Fu realizzato in calcestruzzo precompresso su progetto dell'ingegner Giorgio Belloni, e cost\u00f2 all'epoca quasi 26 miliardi di lire per la sola realizzazione, pi\u00f9 altri 15 miliardi di lire per l'esecuzione dei lavori di viabilit\u00e0 secondaria.\nLa necessit\u00e0 di questa grande opera di ingegneria sorse alla fine degli anni sessanta, per sopperire ai problemi derivanti dal crescente traffico veicolare e dall'espansione urbanistica di Taranto. Rappresenta un determinante strumento viario per la citt\u00e0, in quanto permette un rapido collegamento delle periferie pi\u00f9 a nord con quelle pi\u00f9 a sud, soprattutto durante le procedure di apertura del ponte girevole per consentire il passaggio delle grandi navi militari, periodo in cui Taranto resta letteralmente divisa in due.\nIl ponte, dedicato nel 2008 allo statista pugliese rapito e assassinato dalle Brigate Rosse nel 1978 Aldo Moro, \u00e8 tra i pi\u00f9 lunghi d'Europa."}
{"id": "110124", "revid": "287204", "url": "https://it.wikipedia.org/wiki?curid=110124", "title": "Montagnola", "text": ""}
{"id": "110125", "revid": "1718925", "url": "https://it.wikipedia.org/wiki?curid=110125", "title": "Apache Software Foundation", "text": "L'Apache Software Foundation (ASF) \u00e8 una fondazione no-profit, costituita nel giugno 1999, ed una comunit\u00e0 di sviluppo di progetti software come il web server Apache (il progetto principale) e la suite da ufficio Apache OpenOffice (gestita prima da Sun Microsystems e poi da Oracle America). \nStoria.\nLa storia di Apache Software Foundation \u00e8 collegata al suo web server \"HTTP Apache\", il cui lavoro \u00e8 iniziato nel 1994. Un gruppo di otto sviluppatori inizi\u00f2 a lavorare al miglioramento del demone HTTPd dell'NCSA. Furono conosciuti come Apache Group. Il nuovo prodotto, denominato \"Apache server\" fu distribuito nell'aprile 1995.\nIl 25 marzo del 1999, con l'entrata di IBM nella community dei programmatori di software gratuito in cambio del proprio codice sorgente venne costituito il consorzio \"Apache Software Foundation\". Il primo incontro ufficiale della Apache Software Foundation si \u00e8 tenuta il 13 aprile 1999 e da un consenso generale l'elenco iniziale di adesione alla Apache Software Foundation, sarebbe composto da: Brian Behlendorf, Ken Coar, Mark Cox, Lars Eilebrecht, Ralf S. Engelschall, Roy T. Fielding, Dean Gaudet, Ben Hyde, Jim Jagielski, Alexei Kosut, Martin Kraemer, Ben Laurie, Doug MacEachern, Aram Mirzadeh, Sameer Parekh, Cliff Skolnick, Marc Slemko, William (Bill) Stoddard, Paul Sutton, Randy Terbush e Dirk-Willem van Gulik. Dopo una serie di riunioni supplementari per eleggere i membri del consiglio e risolvere alcune questioni giuridiche in materia di integrazione, l'effettiva data di associazione della \"Apache Software Foundation\" avvenne il 1\u00ba giugno 1999.\nI membri attuali (2009) di ASF sono 501.\nDescrizione.\n\u00c8 una comunit\u00e0 distribuita di sviluppatori che lavorano su progetti software open source. Questi progetti sono caratterizzati da un processo di sviluppo distribuito, collaborativo e basato sul consenso molto simile al progetto wikipedia. Ciascun progetto \u00e8 gestito da un team di volontari che sono i contributori attivi al progetto. L'ASF \u00e8, inoltre, meritocratica, perch\u00e9 l'appartenenza alla comunit\u00e0 \u00e8 concessa solo a chi partecipa attivamente ai progetti.\nTra gli obiettivi di ASF ci sono la protezione legale dei volontari partecipanti e la protezione del marchio \"Apache\" dall'uso fraudolento da parte di organizzazioni terze. I progetti ASF sono tutti licenziati con la Apache License.\nPer consentire la riunione dei partecipanti, ASF organizza diverse conferenze ApacheCon incentrate sui progetti promossi e le relative tecnologie.\nProgetti.\nLista di alcuni dei progetti promossi da ASF:"}
{"id": "110127", "revid": "1821847", "url": "https://it.wikipedia.org/wiki?curid=110127", "title": "George Grosz", "text": "Dai maestri del passato alle avanguardie.\nTra il 1909 e il 1911 studi\u00f2 all'Accademia di Dresda, con l'intenzione di comprendere a fondo le tecniche rappresentative degli autori classici. Esegu\u00ec quindi copie di opere dei maestri antichi, in particolare di Rubens, esposti nella pinacoteca di Dresda; in questo periodo esegu\u00ec anche disegni per giornali e riviste satiriche, utilizzando lo strumento della caricatura.\nNel 1913 soggiorn\u00f2 a Parigi, dove entr\u00f2 in contatto con le avanguardie del cubismo e del futurismo e dove pot\u00e9 ammirare da vicino le opere di Francisco Goya, di Honor\u00e9 Daumier e di Henri de Toulouse-Lautrec.\nFu in questi anni che il suo stile sub\u00ec un processo di progressiva semplificazione delle forme, sotto l'influenza dell'espressionismo, del cubismo e del futurismo, diffusi tra i giovani artisti del tempo.\nNel 1914 Grosz si arruol\u00f2 nell'esercito tedesco, ma venne presto congedato per motivi di salute; sembra per\u00f2 che il vero motivo del congedo fosse uno shock psicologico per il quale fu ricoverato in un ospedale militare.\nTornato alla pittura, tra il 1915 e il 1917 la riduzione grafica del segno si radicalizz\u00f2 per esprimere il franamento morale seguito alla disfatta prussiana: su tale stile Grosz bas\u00f2 la produzione degli anni seguenti, caratterizzati dall'adesione al movimento dada berlinese e da posizioni politiche rivoluzionarie.\nAgli eventi che si situano fra il 1917 e il 1918 fa riferimento \"Il funerale. Dedicato ad Oskar Panizza\", un quadro emblematico in cui l'autore rappresenta l'allegoria dell'umanit\u00e0 impazzita preda della corruzione e del male. Si tratta di una visione grottesca, dissacrante e dai toni macabri dove gli stessi edifici che compaiono sulla scena sembrano sul punto di crollare e travolgere la folla. Di particolare effetto \u00e8 la bara posta al centro della composizione dove \u00e8 seduto uno scheletro bianco. Un'altra figura che spicca \u00e8 il prete che, con le braccia sollevate, tiene nella mano destra un crocifisso bianco che ha la funzione di placare i tre esseri mostruosi e deformi che si parano davanti a lui e che rappresentano l'alcolismo, la sifilide e la peste. Il dipinto \u00e8 dedicato ad Oskar Panizza il quale, al termine degli studi di medicina e dopo aver pubblicato poesie irriverenti verso il regime, \u00e8 stato processato ed imprigionato per poi venire internato in alcuni ospedali psichiatrici e spegnersi definitivamente nel 1921. L'opera, pervasa da una vena altamente ironica e pessimistica da parte dell'autore, costituisce un attacco alla societ\u00e0 borghese incapace, secondo Grosz, di impedire la tragedia della Prima guerra mondiale.\nNel 1919 fu arrestato per aver partecipato alla rivolta spartachista; nello stesso anno si un\u00ec al Partito Comunista di Germania. A partire dal 1920 fu pi\u00f9 volte denunciato e processato per incitamento all'odio di classe, oltraggio al pudore, vilipendio alla religione e ingiurie contro le forze armate.\nUn mix di stili.\nLa produzione artistica di quegli anni si basava su un linguaggio di matrice cubista e futurista che partiva da fonti artistiche auliche del passato per approdare a modelli iconografici popolari. Pass\u00f2 cos\u00ec da disegni caricaturali ad apocalittiche e violente vedute urbane ad una grafica programmaticamente politica, per approdare infine al movimento della Nuova oggettivit\u00e0, alla cui mostra di Mannheim del 1925 Grosz partecip\u00f2. Nei dipinti, ma soprattutto nei disegni e nelle litografie di questo periodo, si riflette l'immensa tragedia del dopoguerra tedesco. Strade, tuguri, salotti, caserme, sono come vivisezionati dalla matita corrosiva di Grosz, che senza ironia ne svela impietosamente l'ipocrisia e la violenza.\nIl suo stile duro e spigoloso, talvolta infantile e violentemente esplicito, \u00e8 ideale per illustrare persone misere, prostitute, ubriachi, assassini, soldati feriti, con una violenta componente di critica sociale nei confronti della spietata avidit\u00e0 dei ceti dirigenti e di volgari uomini d'affari, nascosta sotto la maschera della rispettabilit\u00e0.\nLe deformazioni dell'espressionismo e le semplificazioni del disegno infantile e dell'immaginazione popolare conferiscono una cruda incisivit\u00e0 al segno, mentre i piani multipli e gli effetti simultanei del cubismo e del futurismo danno analisi e precisione nei particolari, in una struttura di insieme esaltata e visionaria.\nI suoi disegni, molti dei quali a inchiostro e acquerello, hanno contribuito notevolmente all'immagine che molti hanno della Germania degli anni venti.\nIl periodo americano.\nNel 1933, con l'avvento del nazismo, George Grosz fu considerato un artista degenerato e per questo motivo lasci\u00f2 la Germania per insegnare a New York; nel 1938 ottenne la cittadinanza degli Stati Uniti.\nLa produzione del periodo americano \u00e8 per\u00f2 meno incisiva, nonostante i ritorni, in chiave surrealista, alla grafia violenta e spietata di un tempo.\nNel 1958 torn\u00f2 a vivere in Germania.\nGeorge Grosz mor\u00ec a Berlino il 6 luglio 1959 a 65 anni. La causa del suo decesso \u00e8 decisamente singolare: giunto a notte fonda davanti alla sua casa, molto ubriaco, apr\u00ec la porta della cantina anzich\u00e9 quella di ingresso. Il risultato fu una rovinosa caduta che gli cost\u00f2 la vita.\nInvent\u00f2, insieme a John Heartfield, la tecnica del fotomontaggio."}
{"id": "110131", "revid": "287204", "url": "https://it.wikipedia.org/wiki?curid=110131", "title": "Russo", "text": ""}
{"id": "110132", "revid": "103271885", "url": "https://it.wikipedia.org/wiki?curid=110132", "title": "Scala bebop", "text": "Con il termine scala bebop si intendono vari tipi di scale impiegate dai musicisti bebop tra cui Charlie Parker e Dizzy Gillespie negli anni quaranta.\nQuesta scala \u00e8 stata razionalizzata da David Baker, un didatta statunitense.\nEsistono vari tipi di scala bebop: la scala dominante bebop, la scala maggiore bebop ed alcune scale minori bebop.\nScala dominante bebop.\n\u00c8 una scala misolidia con l'aggiunta della settima maggiore. Talvolta \u00e8 chiamata \"scala misolidia bebop\".\nLa sua formula \u00e8:\nEsempio: Sol misolidio bebop = Sol La Si Do Re Mi Fa Fa\u266f Sol\nScopo principale della scala \u00e8 \"posizionare\" le note dell'accordo (\"chord tones\") sul battere e le \"no chord notes\" in levare. Essa deriva da un processo di razionalizzazione nell'uso dei cromatismi e delle note di approccio. Ovviamente \u00e8 essenziale l'accento delle note e la ritmica swing, mediante l'uso di legature e sincopi.\nPu\u00f2 essere usata sia sugli accordi di dominante che sugli accordi minori.\nScala maggiore bebop.\n\u00c8 una scala maggiore con l'aggiunta della quinta diesis.\nLa sua formula \u00e8:\nEsempio: Do maggiore bebop = Do Re Mi Fa Sol Sol\u266f La Si Do\nEssa segue lo stesso principio della scala bebop di dominante: note dell'accordo in battere; note che non vi appartengono in levare. Da notare per\u00f2 che in questo caso l'accordo relativo a questa scala si intende formato da 1, 3, 5 e 6 e quindi \u00e8 un accordo di sesta. Si pu\u00f2 usare sugli accordi di settima maggiore.\nScale minori bebop.\nOltre alla scala ottenuta dalla dominante bebop partendo dal quinto grado esistono altre scale minori bebop. Una di queste \u00e8 una scala dorica con l'aggiunta della settima maggiore.\nLa sua formula \u00e8:\nEsempio: Re minore bebop = Re Mi Fa Sol La Si Do Do\u266f Re\nPu\u00f2 essere usata in alternativa alla dominante bebop sugli accordi minori specie se sono seguiti da accordi di dominante come ad esempio nei II-V-I. \nSugli accordi minori di sesta \u00e8 possibile costruire una scala bebop inserendo il cromatismo tra la 5\u00aa e la 6\u00aa della minore melodica ascendente.\nEsempio: Re minore melodico bebop = Re Mi Fa Sol La La\u266f Si Do\u266f Re\nSui II-V-I minori si pu\u00f2 costruire una scala minore bebop anche sulla minore armonica aggiungendo la settima minore.\nEsempio: Re minore armonico bebop = Re, Mi, Fa, Sol, La, Si\u266d, Do, Do#, Re"}
{"id": "110143", "revid": "121335339", "url": "https://it.wikipedia.org/wiki?curid=110143", "title": "Accordo di settima", "text": "Un accordo di settima \u00e8 un accordo costituito dalla sovrapposizione di quattro suoni, ciascuno distante una terza dal precedente. Ne risulta che le tre note successive alla nota fondamentale saranno ad un intervallo rispettivamente di terza, quinta e settima da detta nota. A seconda della qualit\u00e0 di questi intervalli, si distinguono sette specie di accordi di settima.\nLa teoria musicale considera dissonanti tutti gli accordi di settima.\nSettima di prima specie.\nL'accordo di settima di prima specie \u00e8 anche chiamato settima di dominante perch\u00e9 si forma prevalentemente sul V grado di una tonalit\u00e0 maggiore o minore. Nello stato fondamentale \u00e8 composto da una terza maggiore, una quinta giusta e una settima minore; \u00e8 molto importante nella musica tonale, poich\u00e9 genera una forte attrazione verso la tonica della tonalit\u00e0.\nEsempio.\nLa funzione armonica dell'accordo di dominante \u00e8 quella di risolvere sull'accordo di tonica (accordo costruito sul primo grado, maggiore o minore che sia). Ci\u00f2 in quanto l'accordo di dominante contiene al suo interno un tritono fra il terzo e il settimo grado.\nAssumendo a carattere esemplificativo l'accordo di Do7, esso sar\u00e0 composto dalle note Do, Mi (terza maggiore), Sol (quinta giusta) e Si\u266d (settima minore). Il tritono sar\u00e0 dunque dato dalla compresenza del Mi e del Si\u266d. Ora, il Mi \u00e8 la sensibile della scala di Fa maggiore, e come tale ha una forte tendenza a risolvere sulla tonica, cio\u00e8 sullo stesso Fa, mentre la settima (Si\u266d) tende a scendere di grado, cio\u00e8 tende al La (terza maggiore della scala di Fa). La settima di dominante esprime perci\u00f2 una sonorit\u00e0 ricca di tensione, che trova nell'accordo di tonica la sua naturale risoluzione. Pertanto, sempre nel nostro esempio, Do7 dovr\u00e0 essere seguito, a seconda della scala tonale che lo ospita, da Fa maggiore o minore.\nEssendo la settima di dominante un accordo con funzione di dominante pu\u00f2 risolvere anche sul VI grado della tonalit\u00e0 d'appartenenza e anche sul VI grado maggiore della omonima minore, se la tonica \u00e8 maggiore, o sul VI grado minore della omonima maggiore, se la tonalit\u00e0 \u00e8 minore. Per esempio, se la tonalit\u00e0 di riferimento \u00e8 quella di Do maggiore, la sua settima di dominante, Sol7, pu\u00f2 risolvere su La minore (sesto grado di Do maggiore) o su La\u266d maggiore (sesto grado di Do minore). In Sol minore, Re7 potr\u00e0 risolvere su Mi\u266d maggiore, ovvero su Mi minore.\nAcusticamente la settima di dominante equivale ad una sesta eccedente tedesca. Esempio: Sol Si Re Fa, settima di dominante di Do maggiore/minore equivale all'accordo di sesta eccedente Sol Si Re Mi\u266f nella tonalit\u00e0 di Si minore, per questo motivo tramite lettura enarmonica che trasforma la settima minore in sesta aumentata possiamo considerare qualsiasi accordo di settima di dominante come un accordo di sesta eccedente nella tonalit\u00e0 minore la cui tonica \u00e8 posta ad una terza maggiore superiore rispetto alla fondamentale dell'accordo di settima in questione. \nEsempio: Do Mi Sol Si\u266d, \u00e8 V\u00b0 di Fa M o m, ma anche sesta eccedente di Mi minore. Do Mi Sol Si\u266d = Do mi Sol La\u266f\nV\u00b0 di Sol M o m \u2192 Re Fa\u266f La Do = Re Fa\u266f La Si\u266f, sesta tedesca di Fa\u266f minore\nV\u00b0 di La\u266d M o m \u2192 Mib Sol Si\u266d Re\u266d = Mi\u266d Sol Si\u266d Do\u266f, sesta tedesca di Sol minore\nE cos\u00ec via.\nSettima di seconda specie.\nL'accordo di settima di seconda specie (es. Rem7) nello stato fondamentale \u00e8 composto da una terza minore, una quinta giusta e una settima minore.\nSi usa nel modo maggiore sul II che va al V\u00b0 o VII\u00b0, sul III\u00b0 che va al IV\u00b0 e sul VI\u00b0 che va al II\u00b0 o IV\u00b0 e nel modo minore lo si trova sul IV grado che risolve sul V grado.\nA prescindere da quale grado della scala si trovi, tendenzialmente un accordo di settima di seconda specie ha funzione di sottodominante e perci\u00f2 \u00e8 utile per modulare. Ad esempio, l'accordo di settima di seconda specie sul VI\u00b0 della tonalit\u00e0 di do maggiore potr\u00e0 essere considerato II\u00b0 di sol maggiore oppure IV\u00b0 di mi minore. Da ci\u00f2 deduciamo che ogni singolo accordo di settima di seconda specie pu\u00f2 essere considerato come II\u00b0 di una tonalit\u00e0 maggiore o come IV\u00b0 di una tonalit\u00e0 minore.\nSettima di terza specie.\nL'accordo di settima di terza specie (es. Si\u00d8) nello stato fondamentale \u00e8 composto da una terza minore, una quinta diminuita e una settima minore.\nL'accordo in questione si costruisce sul VII\u00b0 di una scala maggiore e ha funzione di dominante perci\u00f2 la sua risoluzione \u00e8 sul I grado maggiore. Pu\u00f2 talvolta collegarsi al III\u00b0 in progressione. Questo accordo \u00e8 considerato un accordo di nona di dominante priva di fondamentale poich\u00e9 tutte le note dell'accordo sono presenti nelle parziali armoniche naturali della fondamentale, in questo caso la settima, che corrisponde al VI\u00b0 della tonalit\u00e0 maggiore, \u00e8 la nona dell'accordo di nona costruito sulla dominante di una tonalit\u00e0 maggiore. In DO maggiore: sol si re fa la. Se omettiamo la fondamentale ci rimane esattamente l'accordo di settima sul VII\u00b0 maggiore: si re fa la.\nIn questo caso la settima, il VI\u00b0, non deve essere preparata perch\u00e9 presente nelle parziali armoniche.\nL'accordo di terza specie \u00e8 presente anche nelle tonalit\u00e0 minori e si trova sul II\u00b0.\nIn questo caso la funzione \u00e8 di sottodominante e si collega al V\u00b0 e la settima che corrisponde alla tonica di una tonalit\u00e0 minore deve essere preparata. In la minore: si re fa la\nOgni singolo accordo di settima di terza specie ha quindi una doppia funzione armonica: funzione di dominante in una tonalit\u00e0 maggiore e funzione di sottodominante in una tonalit\u00e0 minore.\nSettima di quarta specie.\nL'accordo di settima di quarta specie (es. Domaj7) nello stato fondamentale \u00e8 composto da una terza maggiore, una quinta giusta e una settima maggiore. Si trova sul I o sul IV grado di una scala maggiore e sul VI grado di una scala minore\nIn questo caso, la settima non \u00e8 presente nelle parziali armoniche della fondamentale e trovandosi ad un semitono dalla fondamentale la settima pi\u00f9 che essere una vera e propria settima ha pi\u00f9 il sentore di un'appoggiatura ascendente. La settima pu\u00f2 anche trovarsi come nota di passaggio che dalla fondamentale scende di grado per raggiungere il grado posto ad una terza discendente di distanza dalla fondamentale. In realt\u00e0 \u00e8 proprio da questo procedimento che si \u00e8 arrivati alla codifica degli accordi di settima come strutture a s\u00e9 stanti e ben delineate.\nSettima di quinta specie.\nL'accordo di settima di quinta specie, noto anche come settima diminuita, \u00e8 un accordo molto particolare in quanto \u00e8 composto da una sovrapposizione di tre terze minori. \u00c8 infatti composto da un intervallo di terza minore, uno di quinta diminuita e uno di settima diminuita (ad esempio: Sol - Si\u266d - Re\u266d - Fa\u266d). Conseguenza della sua struttura perfettamente simmetrica \u00e8 che ogni rivolto di questa quadriade \u00e8 costituito sempre dalla medesima successione di tre intervalli di terza minore, e per questo motivo \u00e8 futile cercare di identificare una precisa fondamentale dell'accordo. Accordo impiegato soprattutto come espediente per modulare potendo scegliere come fondamentale una qualunque delle sue note.\nEsso trova generalmente collocazione sulla sensibile della scala minore e ha quindi funzione di dominante perci\u00f2 risolve sul I\u00b0 minore o maggiore.\nConsiderando che ogni nota dell'accordo pu\u00f2 essere considerata la sua fondamentale, ogni nota \u00e8 quindi una potenziale sensibile di altre tre tonalit\u00e0 maggiori/minori e tramite lettura enarmonica di alcune sue componenti \u00e8 possibile modulare in altre 3 diverse tonalit\u00e0 maggiori o minori\nEsempio: \n1) Si Re Fa La\u266d \u00e8 VII7 in Do minore\n2) Re Fa La\u266d Do\u266d VII7 di Mi\u266d minore\n3) Mi\u266f Sol\u266f Si Re VII7 di Fa\u266f minore\n4) Sol\u266f Si Re Fa VII7 di La minore\nL'armonia tradizionale non prevede la preparazione della settima proprio perch\u00e9 non ha senso parlare di \"settima\" nei confronti di una fondamentale che non c'\u00e8. L'accordo in questione va considerato come un'entit\u00e0 a s\u00e9, un accordo \"vagante\" tra 4 diverse tonalit\u00e0. Caratteristica che ha in comune con l'accordo aumentato\nSettima di sesta e settima specie.\nEsistono altre due tipologie di accordo di settima:"}
{"id": "110144", "revid": "287204", "url": "https://it.wikipedia.org/wiki?curid=110144", "title": "CARE International", "text": "L'organizzazione umanitaria Care International, fondata negli Stati Uniti d'America nel 1945, ha come scopo di combattere la povert\u00e0 nel mondo ed opera a favore di 30 milioni di persone nei 72 Paesi pi\u00f9 poveri di Asia, Africa, America Latina, Medio Oriente e Europa orientale.\nL'organizzazione ha il suo quartier generale a Bruxelles e 11 uffici in Europa, Australia, Nord America e Giappone. \nGestisce oltre 500 programmi in tutto il mondo. Dei suoi oltre 10.000 dipendenti - secondo il sito internet dell'organizzazione - 9.000 sono cittadini dei Paesi dove l'ONG realizza programmi. I programmi di Care sono sostenuti da diverse istituzioni internazionali, tra cui le Nazioni Unite, la Banca Mondiale e l'Unione europea."}
{"id": "110149", "revid": "767487", "url": "https://it.wikipedia.org/wiki?curid=110149", "title": "Scala esatonale", "text": "La scala esatonale, detta anche scala per toni interi, \u00e8 formata da intervalli di soli toni. Le scale a cui fare riferimento sono quelle di Do e Do#; le successive non sono altro che la ripetizione delle precedenti sullo stesso \"pattern\" di intervalli. \nTutte le note della scala possono fungere da tonica. \nLa scala esatonale viene anche chiamata anemitonica, cio\u00e8 priva di semitoni.\nCome costruire la scala esatonale.\nConsiderando i gradi della scala diatonica la sua formula pu\u00f2 essere scritta come:\n I II III IV# V# VI# I (VIII)\n Tono Tono Tono Tono Tono Tono\nTutte le note della scala possono essere viste come tonica. Quindi le dodici scale si possono riassumere in due modelli di riferimento:\nLa scala esatonale di Do (e quindi anche le scale di Re, Mi, Fa#, Sol#, La#):\nE quella di Si (e quindi anche le scale di Do#, Re#, Fa, Sol, La):\nIntervalli.\nIn questa scala tutti gli accordi di triade sono eccedenti e non vi sono intervalli giusti eccetto che l'ottava.\nLe terze sono maggiori o diminuite, le seste sono maggiori o eccedenti, le settime minori.\nLe quarte e le quinte sono eccedenti o diminuite. Per esempio sulla scala di Do, al primo grado si trova un DoAlt (Do, Mi, Sol#), sul secondo grado un ReAlt (Re, Fa#,La#) e cos\u00ec via.\nLa mancanza di quarte e quinte giuste e zone di tensione, determinate dalla sensibile e dalla settima di dominante, crea un ambiente sempre consonante e una carenza di ritmo armonico dato dal rapporto fra dissonanze e consonanze, tipico del sistema tonale..\nEsempi musicali.\nClassica.\nL'opera \"Ruslan e Ljudmila\" di Michail Ivanovi\u010d Glinka \u00e8, per gli storici, la prima composizione che presenta l'utilizzo di questa scala per toni interi..\nLa scala esatonale \u00e8 anche detta \"scala di Debussy\" per il fatto che Claude Debussy ne fece un largo utilizzo nelle sue composizioni, creando cos\u00ec il suo carattere impressionista, come ad esempio in \"Pr\u00e9lude \u00e0 l'apr\u00e8s-midi d'un faune\", \"L'isle joyeuse\" oppure in \"\"Voiles\", Preludio, libro I, no. 2.\"\nAnche Mozart utilizz\u00f2 la scala esatonale nel suo \"Scherzo musicale K 522\". Da notare che questa scala non venne usata da Mozart per generare armonie ma per creare effetti dirompenti e dissonanti..\nFranz Liszt nel suo \"Pense\u00e9 des morts\" (tratto da Ann\u00e9es de P\u00e8lerinage, III) ne fece una base per un nuovo sistema armonico.\nL'armonia esatonale si trova anche nelle prime composizioni di Stravinskij e Bart\u00f3k, pi\u00f9 raramente in Ravel. \u00c8 presente anche nei primi lavori di Schoenberg e Berg in contesti quasi atonali.\nJazz.\nTra i musicisti jazz che utilizzano la scala esatonale troviamo Wayne Shorter con Juju (1965), che fa largo utilizzo di questa scala su accordi di settima con la quinta alterata. Il tema principale, nelle prime otto battute, \u00e8 stato costruito sulla scala esatonale di Si.\nJohn Coltrane in \"One Down, One Up\" (1965), costruisce un brano con una struttura semplice composta da due accordi aumentati organizzati nello stesso modo del suo precedente brano \"Impression\".\nEarle Hagen autore del noto standard \"Harlem Nocturne\" (1939), chiude ciascuna delle due sezioni dell'inciso del brano con una combinazione di straniante ottimo effetto, utilizzando contemporaneamente \"ad incastro\" entrambe le scale esatonali.\nPop.\nNell'introduzione del brano You are the Sunshine of my Life di Stevie Wonder alle battute 3 e 4 su un accordo di Sol7alt (cio\u00e8: Sol,Si,Re#,Fa) troviamo una scala esatonale ascendente, per terze maggiori, che caratterizza l'intero brano.\nIl tema musicale di apertura della sitcom animata de i Simpson composto da Danny Elfman presenta un largo utilizzo di questa scala per toni interi."}
{"id": "110150", "revid": "18323", "url": "https://it.wikipedia.org/wiki?curid=110150", "title": "ARKEN", "text": "ARKEN \u00e8 un museo d'arte moderna di Copenaghen, situato a sud della citt\u00e0 nel quartiere di \"Ish\u00f8j\". Inaugurato nel marzo del 1996, in occasione della nomina di Copenaghen come capitale europea della cultura, \u00e8 uno dei pi\u00f9 recenti progetti culturali della citt\u00e0. Progettista dell'opera \u00e8 l'architetto danese S\u00f8ren Robert Lund.\nNell'edificio, che ha l'insolita forma di una nave (da cui il nome Arken, \"L'Arca\"), vengono ospitate oltre a numerose mostre ed esposizioni di arte moderna e \"design\", anche iniziative ed attivit\u00e0 artistiche e culturali.\nIl museo copre oltre 9.200\u00a0m quadrati di superficie, suddivisa in spazi riservati alle esposizioni, al cinema, al teatro e ad una caffetteria, dalle cui vetrate si possono ammirare le dune di sabbia della vicina spiaggia."}
{"id": "110151", "revid": "137590", "url": "https://it.wikipedia.org/wiki?curid=110151", "title": "Tallofite", "text": "Sono dette tallofite tutte quelle piante il cui corpo vegetativo \u00e8 costituito dal tallo, prive cio\u00e8 di strutture specializzate quali le radici, il fusto e le foglie. Il termine \u00e8 obsoleto e veniva usato in contrapposizione con cormofite. Le tallofite non hanno vasi per il trasporto della linfa grezza o elaborata.\nIl termine ha oggi perso ogni significato tassonomico, ma pu\u00f2 venire usato informalmente per indicare un gruppo polifiletico di organismi non-mobili tradizionalmente descritti come piante inferiori, dotate di tallo e viventi in ambiente permanentemente liquido (come le alghe).\nSecondo alcuni autori, le tallofite comprendevano anche le briofite \"sensu lato\" (gruppo ora considerato parafiletico) come per esempio le epatiche. Il botanico svedese Erik Acharius per\u00f2 escluse le briofite dalle tallofite, dato che una parte del loro sviluppo viene svolto fuori dall'acqua. Le classificazioni pi\u00f9 comuni includevano nelle tallofite un insieme eterogeneo di organismi come batteri, mixomiceti, funghi, alghe e licheni che sono un'associazione tra un fungo ed un'alga.\nNelle tallofite pluricellulari primitive (es. la lattuga di mare, una alga verde a tallo foglioso), l\u2019intero corpo vegetativo consiste di cellule omogenee che assolvono tutte le funzioni vitali, senza suddivisione di lavoro.\u00a0 Nelle tallofite pi\u00f9 evolute, con un\u00a0 grado di organizzazione pi\u00f9 complesso, \u00e8 possibile individuare zone embrionali di crescita (cellule o meristemi apicali), gruppi di cellule che servono alla fotosintesi e alla riserva e, in alcune alghe brune, persino particolari canali per il trasposto delle sostanze assimilate. "}
{"id": "110157", "revid": "466539", "url": "https://it.wikipedia.org/wiki?curid=110157", "title": "Alexander Payne", "text": "Biografia.\nI suoi film sono caratterizzati da un senso dello humor \"cattivo\" e descrivono, in modo satirico, vizi e virt\u00f9 della societ\u00e0 americana contemporanea. Payne \u00e8 stato nominato agli Oscar 1999 per l'adattamento di \"Election\"; ha vinto l'Oscar 2005 e il Golden Globe nel 2005 per la sceneggiatura di \"Sideways - In viaggio con Jack\". Ha vinto il suo secondo Oscar nel 2012 per la sceneggiatura di \"Paradiso amaro\".\nVita privata.\nPayne \u00e8 stato sposato con l'attrice coreano-canadese Sandra Oh, portata all'altare il 1\u00ba gennaio 2003, dopo un fidanzamento di 3 anni, e da lui diretta nel film \"Sideways - In viaggio con Jack\". La coppia divorzi\u00f2 il 22 dicembre 2006. Il 16 agosto 2020 l\u2019attrice Rose McGowan dichiara di aver subito abusi sessuali da parte di Payne, durante un\u2019audizione all\u2019et\u00e0 di 15 anni. Il regista smentisce ogni abuso: la relazione era consenziente."}
{"id": "110160", "revid": "466539", "url": "https://it.wikipedia.org/wiki?curid=110160", "title": "Sofia Coppola", "text": "\u00c8 la figlia del regista italoamericano Francis Ford Coppola, sorella del regista Roman Coppola, nipote dell'attrice Talia Shire e cugina di Nicolas Cage, Jason Schwartzman e Robert Carmine.\nDebutta dietro la macchina da presa nel 1999 con il film \"Il giardino delle vergini suicide\". Nel 2004 \u00e8 stata la prima donna statunitense e la terza in assoluto ad avere ottenuto una candidatura all'Oscar al miglior regista per il pluripremiato film \"Lost in Translation - L'amore tradotto\", per cui si aggiudica l'Oscar alla migliore sceneggiatura originale, il Golden Globe per la migliore sceneggiatura, l'Independent Spirit Award per il miglior regista e per la miglior sceneggiatura. Nel 2006 dirige il film biografico \"Marie Antoinette\", candidato alla Palma d'oro al Festival di Cannes.\nNel 2010 si aggiudica il Leone d'oro al miglior film (il premio pi\u00f9 prestigioso) per il suo \"Somewhere\" alla Mostra internazionale d'arte cinematografica di Venezia dalla giuria presieduta da Quentin Tarantino. Nel 2013 dirige il film \"Bling Ring\". Nel 2017 dirige il film \"L'inganno\", con il quale si aggiudica il Prix de la mise en sc\u00e8ne al Festival di Cannes 2017.\nSofia Coppola \u00e8 considerata una dei registi del nuovo cinema statunitense, di cui \u00e8 una delle autrici di punta assieme a registi come Spike Jonze, Wes Anderson, Paul Thomas Anderson, Charlie Kaufman e Richard Linklater.\nBiografia.\nSofia Carmina Coppola \u00e8 nata a New York il 14 maggio 1971, la figlia pi\u00f9 piccola della documentarista Eleanor (\"nata\" Neil) e del regista Francis Ford Coppola. \u00c8 di origini italiane (lucane e napoletane) dal lato paterno, irlandesi dal lato materno, ed \u00e8 cresciuta nella fattoria dei suoi genitori a Rutherford, in California. Coppola si \u00e8 diplomata alla St. Helena High School nel 1989. In seguito ha frequentato il Mills College e il California Institute of the Arts. Dopo aver terminato gli studi, Coppola ha avviato una linea di abbigliamento chiamata Milkfed, che ora viene venduta esclusivamente in Giappone. Tra la sua vasta famiglia di Hollywood ci sono sua zia Talia Shire e i suoi cugini di primo grado Nicolas Cage e Jason Schwartzman. Coppola aveva molti interessi diversi, tra cui moda, fotografia, musica e design, e inizialmente non intendeva diventare una regista. Tuttavia, dopo aver realizzato il suo primo cortometraggio \"Lick the Star\" nel 1998, ha realizzato che \"riunisse tutte le cose che amava\" e ha deciso di continuare le sue attivit\u00e0 cinematografiche.\nCarriera.\nAttrice.\nLa carriera di attrice di Coppola, caratterizzata da frequenti critiche al nepotismo e recensioni negative, comincia da bambina, con comparse in sette film di suo padre. Il suo ruolo \u00e8 quello di un maschio, Michael Francis Rizzi, il nipote di Michael Corleone, nella scena del battesimo. Il primo film non diretto dal padre in cui recit\u00f2 fu \"Anna\" (1987). Coppola \u00e8 tornata alla trilogia di suo padre sia nel secondo che nel terzo film de \"Il Padrino\", interpretando una figlia di un immigrato in \"Il Padrino Parte II.\" Il suo ruolo pi\u00f9 noto rimane quello di Mary Corleone ne \"Il padrino - Parte III\" (1990), che ricopr\u00ec all'ultimo minuto dopo l'abbandono del set da parte di Winona Ryder, dovuto a problemi di salute. Coppola ha commentato la vicenda legata al suo ruolo in \"Il Padrino - Parte III\" in un'intervista del 2013:\n\u00c8 stato commentato che la situazione abbia danneggiato la carriera di Francis Ford Coppola e abbia rovinato quella di Sofia prima ancora che iniziasse. Sofia Coppola ha detto che non ha mai voluto davvero recitare e lo ha fatto solo per dare una mano quando suo padre le ha chiesto di farlo. Dopo le riprese, conferm\u00f2 di non voler entrare nel mondo della recitazione. \u00c8 stato anche presunto che il ruolo di Sofia nel film potrebbe aver contribuito al successo, che, alto all'inizio, \u00e8 poi andato scemando. Coppola ha detto che suo padre ha basato molto del suo personaggio su di lei durante la stesura della sceneggiatura, prima ancora che fosse interpretata nel ruolo. Sofia si era preoccupata di aver ricevuto il ruolo solo perch\u00e9 era la figlia del regista, e il ruolo l'ha messa a dura prova durante le riprese.\nCoppola ha anche recitato nel film di suo padre \"I ragazzi della 56\u00aa strada\" (1983), in una scena in cui Matt Dillon, Tommy Howell e Ralph Macchio stanno mangiando in un locale di Dairy Queen; \"Rusty il selvaggio\" (1983); \"Cotton Club\" (1984); e nei panni della sorella di Kathleen Turner, Nancy Kelcher in \"Peggy Sue si \u00e8 sposata\" (1986) la quale avrebbe successivamente lavorato al suo debutto come regista, \"Il giardino delle vergini suicide\".\n\"Frankenweenie\" (1984) \u00e8 stato il primo film in cui ha recitato che non \u00e8 stato associato a suo padre; tuttavia, spesso non viene annotato a causa del suo nome d'arte \"Domino\", che all'epoca adott\u00f2 perch\u00e9 credeva che fosse glamour. Il cortometraggio, intitolato \"Life Without Zoe\" (1989) e distribuito come parte di un film tripartito di \"New York Stories\", \u00e8 stato co-scritto da Coppola con suo padre, che ha anche diretto il film.\nLa sua prestazione ne Il padrino - Parte III venne criticata al punto da mettere quasi fine alla sua carriera di attrice. Nel 1990 si aggiudic\u00f2 infatti il Razzie Award alla peggior attrice non protagonista per l'interpretazione di Mary Corleone. Negli anni successivi apparve solo brevemente nel film indipendente \"Inside Monkey Zetterland\" (1992) e in un cameo per \"\" (1999). Ha recitato anche la parte di una ginnasta nel video \"Elektrobank\" dei Chemical Brothers.\nRegista.\nL'attivit\u00e0 di Sofia Coppola \u00e8 oggi principalmente rivolta alla regia; dopo il debutto con il cortometraggio \"Lick the Star\", ha scritto e diretto diversi lungometraggi: \"Il giardino delle vergini suicide\" (1999), \"Lost in Translation - L'amore tradotto\" (2003), per il quale ha vinto il premio Oscar per la miglior sceneggiatura originale e \"Marie Antoinette\" (2006). Nel 2010 presenta alla 67\u00aa Mostra internazionale d'arte cinematografica di Venezia il film \"Somewhere\", che si aggiudica il Leone d'oro. Nel 2012 ha diretto lo spot per la nuova fragranza femminile Miss Dior Eau de Toilette, con Natalie Portman.\nNel 2013 scrive, produce e dirige \"Bling Ring\", che apre la sezione \"Un Certain Regard\" al Festival di Cannes 2013.\nNel 2016 debutta con successo nella regia teatrale al Teatro Costanzi di Roma con l'opera lirica La Traviata di Giuseppe Verdi andata in scena con i costumi disegnati da Valentino e dalla sua maison, le scenografie di Nathan Crowley e la direzione musicale di Jader Bignamini.\nNel 2017 dirige il film \"L'inganno\", con protagonisti Kirsten Dunst, Nicole Kidman e Colin Farrell. La pellicola \u00e8 tratta dall'omonimo romanzo di Thomas Cullinan, e narra la storia di un collegio femminile nello stato della Virginia del 1864, che durante la guerra civile viene protetto dal mondo esterno fino a quando un soldato ferito viene trovato nelle vicinanze. Il film \u00e8 stato presentato durante il Festival di Cannes, vincendo il premio come \"Miglior regia\", e facendo di Sofia la seconda donna a ricevere il premio.\nEsperienza cinematografica e stilistica.\nCoppola \u00e8 arrivata alla carriera cinematografica con conoscenze di recitazione, modellistica e design. Tutto ci\u00f2 ha influenzato il suo lavoro di regista. Le sue conoscenze nel campo della moda, in particolare, hanno avuto un ruolo importante nei toni estetici dei suoi film e ha accentuato i ruoli di design e stile nel suo lavoro. La sua istruzione in una famiglia di Hollywood ha anche influenzato notevolmente il suo lavoro, cos\u00ec come la sua accoglienza pubblica e l'immagine, e ha sempre dovuto combattere le accuse contro i suoi privilegi. Dopo aver vinto un Oscar per \"Lost in Translation - L'amore tradotto\" e aver mostrato \"L'inganno\", Coppola \u00e8 stata accusata da alcuni critici di mostrare i privilegi sociali e culturali della sua infanzia.\nVita privata.\n\u00c8 stata sposata con il regista Spike Jonze dal 26 giugno 1999 al 5 dicembre 2003. Il 27 agosto 2011 ha sposato Thomas Pablo Croquet, in arte Thomas Mars, voce principale della rock band francese Phoenix, a Bernalda, in provincia di Matera, nell'ex palazzo Margherita, che il regista Francis Ford Coppola, di origini bernaldesi, ha comprato per la famiglia. Si sono incontrati durante la produzione della colonna sonora de \"Il giardino delle vergini suicide\". Hanno due figlie: Romy (nata il 28 novembre 2006), il cui nome \u00e8 un omaggio al fratello Roman Coppola, e Cosima (nata a maggio 2010).\nCoppola e la sua famiglia hanno vissuto a Parigi per diversi anni prima di trasferirsi a New York nel 2010.\nCoppola ha intenzionalmente mantenuto un basso profilo pubblico e garantisce che la vita delle sue figlie non sia influenzata dalla sua carriera. Alla domanda se le sue scelte come genitore di tenere i suoi figli fuori dai riflettori sono il risultato della sua stessa educazione, Coppola ha spiegato che non vuole che i suoi figli siano stanchi. \"Non ho mai capito il motivo di portare i bambini alle prime cinematografiche e cose del genere,\" dice, \"voglio solo che abbiano un'infanzia\".\nPremi e riconoscimenti.\nPremio Oscar\nGolden Globe\nNastro d'argento\nIndependent Spirit Award\nPalma d'oro\nMostra internazionale d'arte cinematografica\nFestival di Cannes\nRazzie Award"}
{"id": "110165", "revid": "290948", "url": "https://it.wikipedia.org/wiki?curid=110165", "title": "Rizotubero", "text": ""}
{"id": "110166", "revid": "599013", "url": "https://it.wikipedia.org/wiki?curid=110166", "title": "Taylor Hackford", "text": "Ha vinto il Premio Oscar 1979 nella categoria \"Miglior cortometraggio\". \nNel 1997 si \u00e8 sposato con l'attrice premio Oscar Helen Mirren.\nBiografia.\nIl 31 dicembre 1997 ha sposato l'attrice Helen Mirren, conosciuta nel 1986 sul \"set\" del film \"Il sole a mezzanotte\" (\"White Nights\"). Il 25 luglio 2009 \u00e8 stato eletto presidente della Directors Guild of America, carica ricoperta fino al 2013."}
{"id": "110170", "revid": "1318658", "url": "https://it.wikipedia.org/wiki?curid=110170", "title": "Distribuzione di energia elettrica", "text": "La distribuzione di energia elettrica, nell'ingegneria elettrica, \u00e8 l'ultima fase nel processo di consegna dell'energia elettrica all'utente finale dopo la produzione e la trasmissione e si realizza attraverso un'infrastruttura di rete tipica qual \u00e8 la rete di distribuzione elettrica capillare fino agli utenti o utilizzatori finali.\nGeneralit\u00e0.\nGeneralmente tale rete comprende linee elettriche a media tensione (tra 1 e 35 kV) e linee a bassa tensione (tra 50 e 1.000 V), impianti di trasformazione AT/MT (cabine primarie), trasformatori su pali o cabine elettriche a media tensione (cabine secondarie), sezionatori e interruttori, strumenti di misura. Le linee ad alta tensione (tra 35 e 400 kV) fanno invece parte della rete di trasmissione che alimenta la rete di distribuzione.\nIl trasporto su lunga distanza \u00e8 pi\u00f9 efficiente operando ad alta tensione. Avvicinandosi all'utente finale, invece, la tensione necessita di essere progressivamente abbassata per motivi di sicurezza (si abbassa il rischio di folgorazione) e anche perch\u00e9 generalmente i carichi elettrici delle utenze industriali e quelli delle utenze domestiche lavorano rispettivamente a media e bassa tensione.\nIn Italia mentre la trasmissione su lunghe distanze \u00e8 gestita da un unico operatore (Terna), per la distribuzione di energia elettrica fino agli utenti finali sono presenti numerose societ\u00e0. In ciascuna area la distribuzione viene data in concessione ad un unico operatore (monopolio naturale), mentre l'attivit\u00e0 di vendita di energia \u00e8 lasciata in capo a soggetti diversi che possono offrire proposte ai consumatori. \u00c8 stata invece liberalizzata a pi\u00f9 operatori l'attivit\u00e0 di produzione con il cosiddetto Decreto Bersani, favorendo la libera concorrenza nel mercato elettrico.\nSistemi di distribuzione.\nNell'era pionieristica dell'elettricit\u00e0, la produzione era effettuata in corrente continua e la consegna avveniva entro brevi distanze alla stessa tensione. Verso la fine del 1800, vi fu un rapido (seppure combattuto, con la cosiddetta Guerra delle correnti) passaggio alla corrente alternata con il sistema trifase, che permetteva il funzionamento di trasformatori statici ad alta efficienza e quindi la trasmissione e distribuzione a notevole distanza.\nGli elettrodotti portano l'energia ad altissima tensione (tra i 220 e i 380 kV) dalle centrali elettriche fino alle stazioni ricevitrici alle porte delle citt\u00e0 o dei distretti di distribuzione. Qui, autotrasformatori di notevoli dimensioni (con potenze che vanno dai 100 ai 400 MVA) riducono la tensione secondo le esigenze della distribuzione primaria, con tensioni che possono essere di 150, 132 o 60 kV; attraverso elettrodotti aerei o interrati in cavo (con isolamento a olio o in gomma etilenpropilenica EPR), l'energia elettrica giunge negli impianti di trasformazione AT/MT (alta tensione / media tensione), denominati cabine primarie, dove, con trasformatori di potenza compresa tra i 10 e i 60 MVA, viene ulteriormente abbassata a una tensione che, a seconda dei distributori, pu\u00f2 variare tra gli 8,4 kV (come nella rete di Roma) e i 20 kV, per essere immessa poi nella rete elettrica a media tensione.\nL'elettricit\u00e0 prosegue su elettrodotti minori su tralicci e pali in aree di campagna, oppure in cavi isolati nel sottosuolo urbano, fino alle sottostazioni di media tensione (cabine secondarie). Nelle cabine secondarie di media tensione (MT) altri trasformatori (con potenze comprese tra 50 e 1.000\u00a0kVA) riducono la tensione al valore finale di consegna all'utente, in Italia 400 V trifase. Da questo punto fino al contatore dell'utente si pu\u00f2 parlare di consegna di energia elettrica, la quale avviene utilizzando cavi isolati e, pi\u00f9 raramente e nel caso di localit\u00e0 rurali, su linee aeree su palo. La distribuzione dell'energia elettrica prosegue all'interno degli edifici/aziende attraverso gli impianti elettrici privati degli utenti finali per alimentare i vari carichi.\nGli avvolgimenti primari e secondari del trasformatore di consegna possono essere configurati a stella o a triangolo.\nLe combinazioni possibili sono:\nIl sistema pi\u00f9 usato nel mondo e anche in Italia \u00e8 il \"triangolo\"-\"stella\".\nIn questa configurazione, il centro stella del secondario, chiamato \"neutro\", viene collegato a un impianto di dispersione (puntazze infisse nel terreno) nei pressi del trasformatore; dopo di che, viene consegnato alle abitazioni assieme a una delle tre fasi (si dice centro stella a terra o neutro a terra, prima delle utenze, trattasi di un regime di neutro detto TT, sistema monofase 230 V). In un sistema trifase a 400 V, la tensione presente tra fase e neutro \u00e8 di 230 V. Agli utilizzatori maggiori (laboratori, industrie, ecc.) vengono consegnate tutte e tre le fasi pi\u00f9 il neutro.\nIn alcune zone del mondo, e anche in poche zone d'Italia (in particolare nei pressi di Roma tra cui Ostia), viene usata una distribuzione bifase: nelle case vengono portate due fasi di un sistema trifase con tensione fase-fase di 220 V. In questo caso, la tensione fase-neutro \u00e8 di 127 V, e, in alcune nazioni, (per es. gli Stati Uniti) sono messe a disposizione entrambe le tensioni su prese differenti. La tensione minore \u00e8 usata per l'illuminazione, mentre la maggiore \u00e8 impiegata per alimentare grossi carichi per elettrodomestici come lavatrici e condizionatori.\nSchema di distribuzione.\nPer quanto riguarda lo schema della rete di distribuzione essa pu\u00f2 essere principalmente in quattro tipi:\nMessa a terra.\nIn cabina di trasformazione, il neutro dell'avvolgimento BT del trasformatore MT/BT pu\u00f2 essere messo a terra, ovvero collegato alla maglia di terra della cabina. Per ridurre la resistenza di contatto, la stessa cosa \u00e8 ripetuta in pi\u00f9 punti lungo la linea di consegna. L'impianto elettrico privato \u00e8 solitamente messo a terra attraverso un proprio impianto e con un proprio dispersore. In questo modo, in caso di guasto verso terra di un apparecchio, si crea una corrente di ritorno attraverso la terra che provoca lo scatto dell'interruttore differenziale di protezione.\nQuesto sistema \u00e8 detto Terra-Terra (TT), poich\u00e9 la corrente di guasto ritorna al neutro attraverso la terra.\nContabilizzazione.\nLa consegna a 230/400 V avviene attraverso un gruppo di misura dell'energia e di limitazione della potenza assorbita, che ha lo scopo di contabilizzare i consumi per la fatturazione con un contatore di energia e definire il punto di consegna ma, in Italia, non quello di offrire una prima protezione contro sovraccarichi e cortocircuiti in quanto si tratta di un semplice limitatore a sgancio elettronico e non di un interruttore magnetotermico.\nLo strumento \u00e8 essenzialmente un wattmetro integratore elettromeccanico o, negli apparecchi recenti, elettronico, in grado di totalizzare l'energia attiva (potenza attiva integrata nel tempo) consumata.\nNelle consegne trifase rilevanti, viene contabilizzata a parte anche l'energia reattiva, sulla quale \u00e8 applicato un sovrapprezzo, in quanto dannosa per l'ente erogatore e perch\u00e9 potrebbe essere ridotta con dei condensatori.\nCaratteristiche di fornitura.\nLe caratteristiche tecniche dell'energia elettrica consegnata al cliente sono stabilite dalla normativa elettrica e sono principalmente determinate da:\nIn Italia.\nPrecedentemente al processo di normalizzazione della rete elettrica nazionale, queste erano le tensioni d'esercizio (in volt), per illuminazione/applicazioni domestiche, nei principali centri cittadini:\nAgrigento, 150/260\nAlessandria, 160/280\nAncona, 127/220\nAosta, 150/260\nArezzo, 125/220\nAscoli Piceno, 127/260\nAsti, 127/220\nAvellino, 150/260\nBari, 150/260\nBelluno, 125/220\nBenevento, 150/260\nBergamo, 160/280\nBologna, 125/220\nBrescia, 125/220\nCagliari, 150/260\nCampobasso, 137/240\nCaserta, 150/260\nCatania, 150/260\nCatanzaro, 150/260\nChieti, 150/260\nComo, 125/220\nCosenza, 150/260\nCremona, 125/220\nFerrara, 125/220\nFirenze, 160/275\n(\"Fiume\"), 105/210\nFoggia, 127/220\nForl\u00ec, 125/220\nFrosinone, 150/260\nGenova, 125/220\nGorizia*, 125/220\nGorizia*, 220/380\nGrosseto, 150/260\nImperia, 125/220\nL'Aquila, 127/220\nLecce, 150/260\nLivorno, 150/260\nLucca, 150/260\nMacerata, 127/220\nMantova, 125/220\nMassa, 125/220\nMatera, 127/220\nMessina, 150/260\nMilano*, 160/160\nMilano*, 160/280\nModena, 125/220\nNapoli, 150/260\nNovara, 125/220\nPadova, 130/230\nPalermo, 150/250\nParma*, 125/250\nParma*, 150/300\nPavia, 125/220\nPerugia, 127/220\nPesaro, 127/220\nPescara, 127/220\nPisa, 110/190\nPistoia, 150/260\n(\"Pola\"), 220/380\nPotenza, 127/220\nRavenna, 127/220\nReggio Calabria, 125/220\nReggio Emilia*, 125/220\nReggio Emilia*, 150/260\nRieti, 127/220\nRoma*, 105/105\nRoma*, 125/220\nSassari, 150/260\nSavona, 150/260\nSiracusa, 150/260\nSondrio, 110/190\nTaranto, 150/260\nTeramo, 127/220\nTerni, 120/210\nTorino, 125/220\nTrapani, 125/220\nTrento, 220/220\nTreviso, 125/220\nTrieste*, 110/110\nTrieste*, 125/220\nUdine, 125/220\nVarese, 125/220\nVenezia, 125/220\nVercelli*, 125/220\nVercelli*, 160/160\nVerona, 125/220\nVicenza, 125/220\nViterbo, 140/240\n(\"Zara\"), 150/300\nLa normalizzazione delle tensioni cominci\u00f2 nel 1950. Da quella data, tutte le nuove reti di distribuzione di corrente dovevano essere almeno predisposte a lavorare alle tensioni di 125 o 220 V nei circuiti monofase e alle tensioni concatenate di 220 o 380 V per i trifase (implicando quindi una tensione di fase di 125 o 220 V). Restavano consentite reti funzionanti a 160-275 V e loro ampliamenti, purch\u00e9 non interessassero zone servite con la nuova \"tensione normale\". L'uniformazione della tensione era prevista entro il 1960 per le reti che non fossero esercite nelle tensioni ancora tollerate di 160-275 V, mentre per queste ultime era prevista una graduale trasformazione dopo il '60.\nA partire dagli anni sessanta la consegna e la distribuzione dell'energia elettrica in Italia veniva svolta in regime di monopolio pubblico da parte dell'Enel; negli anni novanta il settore \u00e8 stato progressivamente privatizzato e liberalizzato a pi\u00f9 gestori (decreto legislativo n. 79 del 1999), e attualmente diverse aziende tra cui societ\u00e0 private e municipalizzate svolgono il servizio producendo in proprio l'energia o acquistandola alla borsa elettrica da produttori e trasportatori. Attualmente invece \u00e8 Terna la societ\u00e0 che in Italia si occupa di gestire tutti gli aspetti legati alla trasmissione dell'energia elettrica sulla rete nazionale ad alta e altissima tensione.\nNel 2012 le tensioni di 125 (gi\u00e0 di fatto abbandonata), 220 e 380 V furono rese obsolete e le norme di legge divennero 230 V di fase e 400 V tra fasi concatenate, recependo la norma CEI 6-8.\nContatore elettronico.\nI misuratori elettronici (\"smart meter\") sono stati installati presso quasi tutti gli utenti finali, sulla spinta della flessibilit\u00e0 tariffaria propugnata dall'AEEG, seguendo una tempistica di installazione pianificata dalla delibera n. 292/06. Nel 2007 si \u00e8 conclusa l'installazione dei contatori elettronici per gli utenti in media tensione, mentre nel 2011 l'installazione copriva il 95% delle utenze in bassa tensione.\nI contatori elettronici permettono la misura della potenza attiva e potenza reattiva immesse e prelevate; l'utente pu\u00f2 quindi fornire energia alla rete, e ci\u00f2 incentiva l'autoproduzione e l'uso delle fonti rinnovabili (in particolare gli impianti fotovoltaici). Tali contatori permettono inoltre di applicare tariffe diversificate per fasce orarie, spingendo gli utenti all'utilizzo degli elettrodomestici al di fuori delle ore di punta, e riflettendo giustamente il valore dell'energia elettrica sulla borsa dell'energia.\nDettaglio consumatori per classi di potenza contrattuale.\nIl dettaglio della distribuzione di energia elettrica nel 2018 per classi di potenza contrattuale e relativi consumi elettrici dei clienti domestici residenti \u00e8 la seguente:\nIl dettaglio della distribuzione di energia elettrica nel 2018 per classi di potenza contrattuale e relativi consumi elettrici dei clienti domestici non residenti \u00e8 la seguente:\nAi clienti domestici risultano riferiti un totale di 29.524 contratti con un prelievo totale di 57.750 GWh nel 2018, risultando in una media di consumo per contratto di 1.956 kWh/annui.\nDistribuzione di prossima generazione.\nUn campo di ricerca attivo \u00e8 quello che riguarda le cosiddette smart grid ovvero reti di distribuzioni elettriche intelligenti capaci di indirizzare altrove eventuali surplus energetici prodotti localmente tramite generazione distribuita, massimizzando cos\u00ec l'efficienza di produzione ed evitando sprechi. Questo \u00e8 reso possibile da opportuni sistemi di automazione tramite software. Tali sistemi diventerebbero indispensabili nel caso la rete elettrica di distribuzione dovesse integrare ai suoi estremi grandi contributi di produzione da parte di fonti energetiche rinnovabili come eolico e fotovoltaico che hanno, a livello locale, caratteristiche intrinseche di intermittenza e variabilit\u00e0 di produzione."}
{"id": "110171", "revid": "767487", "url": "https://it.wikipedia.org/wiki?curid=110171", "title": "Il delitto perfetto", "text": "Il delitto perfetto (\"Dial M for Murder\") \u00e8 un film thriller del 1954 diretto da Alfred Hitchcock, originalmente distribuito in formato stereoscopico.\nTrama.\nLondra. Tony Wendice, un ex campione di tennis che ora commercia in articoli sportivi, scopre che la ricca moglie Margot lo tradisce con Mark Halliday, uno scrittore statunitense di romanzi gialli. Wendice decide pertanto di sbarazzarsi della consorte inscenando \u00abun delitto perfetto\u00bb, in modo da ereditare a tempo debito la sua fortuna.\nPer evitare qualunque sospetto a suo carico Wendice per quasi un anno si dedica alla scrupolosa e attenta elaborazione dell'omicidio, trovando il sicario ideale in Swann, uno spregiudicato ex compagno di college, losco individuo con molti nomi e molti precedenti penali, e che ora vive di espedienti, perlopi\u00f9 frequentando alcune signore sole che corteggia e sfrutta. Dopo averlo pedinato a lungo e studiate le abitudini di vita per ricattarlo, con la promessa di mille sterline e la consegna di cento in acconto, Wendice costringe Swann a uccidere per lui la moglie Margot, l\u2019indomani, orchestrando cos\u00ec un delitto, a conti fatti, impeccabile.\nMa gli eventi non vanno come previsto. Per garantirsi un alibi incontestabile Wendice si reca con Halliday a un ricevimento, mentre alla stessa ora Swann si introduce nell'appartamento dove l'ignara Margot sta dormendo. All'ora prefissata Wendice chiama la moglie al telefono per fare scattare la trappola: Margot si reca a rispondere e viene aggredita alle spalle da Swann, in attesa dietro le tende, il quale tenta di strangolarla con una calza.\nUna strenua e disperata resistenza consente per\u00f2 a Margot di liberarsi dell'omicida. Dopo una violenta colluttazione la donna riesce a difendersi e uccide Swann, conficcandogli nella schiena un paio di forbici. Wendice, che assiste al telefono e comprende ci\u00f2 che \u00e8 accaduto, rientra immediatamente a casa e approfitta della situazione per sfruttare l'uccisione di Swann a suo vantaggio. Con freddezza e cinismo riesce a inquinare le prove in modo da non coinvolgere s\u00e9 stesso e nel contempo fare accusare la moglie di omicidio: ripone la chiave nella borsetta della moglie dopo averla prelevata dalla tasca dell\u2019impermeabile di Swann, onde fare credere che sia stata la moglie ad aprire la porta; fa sparire la sciarpa usata per l'aggressione e la sostituisce con una calza di Margot; lascia una lettera di Halliday a Margot in tasca al cadavere, per dimostrare quale fosse il movente di Margot.\nMargot viene cos\u00ec condannata al patibolo. Mark fa di tutto per convincere Tony ad ammettere di essere il mandante di Swann, accollandosi la responsabilit\u00e0 solo per un tentato omicidio, e salvare Margot, ma senza successo. Anche l'ispettore Hubbard, zelante e intelligente investigatore di Scotland Yard, dopo l'iniziale scetticismo sull'innocenza della donna comprende a poco a poco che nella vicenda c'\u00e8 qualcosa di poco chiaro e, grazie ad accurate indagini e a un abile stratagemma, trova le prove per scagionare definitivamente Margot e incolpare il marito-mandante.\nProduzione.\nRegia.\nIl film fu girato originariamente in formato stereoscopico, per contrastare la nascente popolarit\u00e0 della televisione. Il cinema tridimensionale, considerato con diffidenza dal regista, ebbe infatti un primo e breve periodo di popolarit\u00e0 intorno alla met\u00e0 degli anni 50 del XX secolo, esaurendosi nel giro di un paio d'anni. Hitchcock lo us\u00f2 con sottigliezza, evitando effetti eccessivi: si limit\u00f2 a sottolineare il rilievo con inquadrature dal basso e aveva appositamente fatto costruire una buca in modo che la macchina da presa fosse al livello del pavimento.\nSceneggiatura.\nL'idea del film fu suggerita a Hitchcock da un dramma di Frederick Knott dal titolo omonimo, rappresentato a Londra nel giugno 1952 e a New York nell'ottobre dello stesso anno. Alfred Hitchcock e Jack Warner acquistarono i diritti cinematografici dell'opera di Frederick Knott da Alexander Korda, il quale li aveva acquistati per la modica somma di 1.000 sterline e li rivendette a 30.000.\nUn telefono nero \u00e8 la prima inquadratura della pellicola. Poi i titoli di testa scorrono su un disco telefonico molto grande, fatto costruire appositamente da Hitchcock: spicca il tasto \u00ab6\u00bb dove compare al posto del gruppo di lettere \u00abMNO\u00bb un'unica \u00abM\u00bb rossa: \u00e8 l'anticipo della telefonata del marito, segnale atteso dal sicario per ucciderne la moglie, ed \u00e8 una doppia allusione al nome del quartiere londinese di Maida Vale dove si trova la casa dei protagonisti e alla parola \u00abMurder\u00bb, ovvero \u00abAssassinio\u00bb. L'immagine traduce letteralmente il titolo inglese \"Dial M for Murder\", che in italiano potrebbe essere reso come \"Componi M per Morte\".\nCast.\nIl film segna l'inizio della collaborazione fra Hitchcock e Grace Kelly, con la quale girer\u00e0 gli altri due film successivi, \"La finestra sul cortile\" e \"Caccia al ladro\". Il regista trov\u00f2 in lei un'attrice pienamente rispondente alle sue esigenze espressive: una bionda elegante in apparenza fredda e distaccata, in realt\u00e0 con un gran \"fuoco dentro\". Ray Milland interpret\u00f2 il ruolo del marito e John Williams, che aveva gi\u00e0 recitato per Hitchcock in \"Il caso Paradine\" e a New York a teatro proprio nell'omonimo melodramma, quello dell'ispettore.\nAlfred Hitchcock appare qua fra i partecipanti a un banchetto universitario in una fotografia appesa alla parete di casa Wendice.\nRiprese.\nLe riprese furono realizzate fra il 30 luglio e il 25 settembre 1953, in soli trentasei giorni. Il film fu girato negli studi Warner Bros. di Burbank.\nIl regista concentr\u00f2 l'allestimento scenografico in un solo set che rappresentava l'interno della casa dei protagonisti. Fu molto attento nella selezione dell'arredamento, che volle elegante e raffinato: mobili Chippendale, soprammobili di pregio, statuette Wedgwood e, alle pareti, stampe di Rosa Bonheur. L'arredamento fu firmato da George James Hopkins, uno scenografo candidato per tredici volte agli Oscar, che aveva iniziato la sua carriera nel 1917, all'epoca del muto, curando scene e costumi dei film di Theda Bara. Molta importanza viene data alle tende che vengono continuamente chiuse per dare un senso claustrofobico al piccolo appartamento.\nHitchcock dedic\u00f2 particolare attenzione ai colori fatti indossare alla protagonista Grace Kelly. All'inizio del film sfoggia un elegante abito di pizzo rosso, poi, con il procedere della trama, il suo guardaroba perde gradualmente di colore, rosso-cupo, blu-grigio, grigio, fino all'ultimo cappotto di un triste marrone: \u00abi suoi vestiti sono diventati sempre pi\u00f9 scuri man mano che l'intreccio diventava pi\u00f9 \"oscuro\"\u00bb.\nDistribuzione.\nL'anteprima avvenne il 28 maggio 1954 a New York; il giorno seguente il film usc\u00ec nel circuito cinematografico statunitense, distribuito dalla Warner Bros. con il titolo originale \"Dial M for Murder\". Negli Stati Uniti e nel Regno Unito venne usato anche il titolo completo \"Alfred Hitchcock's Dial M for Murder\".\nIl film ebbe varie riedizioni a cominciare dal decennio seguente. Considerando solo le uscite negli Stati Uniti nel febbraio del 1980, a San Francisco, ne fu presentata la versione in 3D. Ancora nel 1999 ci fu un'altra \"premi\u00e8re\" a New York il 9 aprile e, quindi, un'altra versione in 3D, uscita il 2 gennaio 2004.\nCritica.\nHitchcock non nutriva grandi aspettative su questo film e gli aveva dedicato poco tempo; eppure il risultato fu eccellente: i critici apprezzarono la capacit\u00e0 del regista di sfruttare cinematograficamente l'origine teatrale del testo valorizzandone pienamente la concentrazione; infatti il film si svolge tutto all'interno della casa (solo due o tre volte la cinepresa esce all'esterno), rispettando rigorosamente l'unit\u00e0 di luogo e di azione.\nDel teatro c'\u00e8 il tema centrale: la farsa, la finzione. Il marito progetta in ogni dettaglio l'assassinio della moglie, studiando come un regista tempi e luoghi del delitto; l'ispettore, a sua volta, smonta la sua costruzione e restituisce la verit\u00e0.\nLa ricorrente vena di sadismo che molta critica rileva sottotraccia nei film del regista, qui si limita a fare correre alla classica vittima bionda Grace Kelly, dopo il rischio di strangolamento, il rischio di impiccagione.\nAltro aspetto sottolineato dalla critica \u00e8 l'atmosfera di grande e costante tensione che coinvolge emotivamente lo spettatore, in un gioco continuo di aspettative, di imprevisti, anticipi e sospensioni.\nLo studioso Gianfranco Bettetini ha dedicato un'analisi ampia e approfondita alle principali sequenze della pellicola nel suo libro \"Tempo del senso\", studiando in particolare l'uso del tempo, la costruzione della \"suspense\" e le varie tecniche cinematografiche impiegate dal regista.\nRemake.\nNe \u00e8 stato girato un remake nel 1998, \"Delitto perfetto\", diretto da Andrew Davis e interpretato da Michael Douglas, Gwyneth Paltrow e Viggo Mortensen.\nCameo.\nCome sua abitudine Hitchcock ha fatto una breve apparizione nel film con un cameo. Quando Wendice mostra la foto del college a Swann il regista appare in primo piano a sinistra del gruppo."}
{"id": "110179", "revid": "31789", "url": "https://it.wikipedia.org/wiki?curid=110179", "title": "Ipomoea batatas", "text": "La patata dolce o patata americana (Ipomoea batatas ) \u00e8 una pianta angiosperma dicotiledone della famiglia delle Convolvulaceae utilizzata come alimento.\nDescrizione.\n\"Ipomoea batatas\" \u00e8 una pianta erbacea perenne lianosa che presenta foglie lobate o palmate a fillotassi alterna.\nI fiori sono gamopetali di medie dimensioni, ermafroditi, attinomorfi, con calice e corolla generalmente pentameri. Gli stami sono inseriti alla base della corolla. L'ovario \u00e8 supero. Il frutto \u00e8 una capsula.\nLa parte edule \u00e8 la radice tuberizzata. Il colore della buccia del rizotubero varia dal rosso al viola, dal marrone al bianco a seconda della variet\u00e0; cos\u00ec come la polpa che varia dal bianco al giallo, all'arancio o al viola.\nDistribuzione e habitat.\nLa specie \u00e8 nativa delle aree tropicali del Messico. In America centrale la coltivazione era gi\u00e0 praticata almeno 5000 anni fa. Si diffuse in modo rapido in tutta la regione, Caraibi inclusi. Importata dopo la colonizzazione delle Americhe, si diffuse in Europa e anche in Asia, dove la sua presenza in Cina era documentata gi\u00e0 nel tardo XVI secolo. Le patate dolci erano conosciute anche in Polinesia prima delle esplorazioni da occidente.\nLe patate dolci furono introdotte in Giappone dai portoghesi durante il Regno delle Ry\u016bky\u016b, nei primi anni del 1600.\nLe patate dolci sono diventate un alimento di base in Giappone perch\u00e9 erano importanti nel prevenire la carestia quando i raccolti di riso erano scarsi. Le patate dolci furono anche piantate nel giardino privato dello Sh\u014dgun Tokugawa Yoshimune.\nFu anche introdotta in Corea nel 1764 e arriv\u00f2 in Europa con lo scambio colombiano.\nCome esattamente la specie sia arrivata sino in Oceania \u00e8 oggetto di un vivace dibattito che coinvolge osservazioni archeologiche, linguistiche e genetiche.\nUno studio condotto da ricercatori dell\u2019Universit\u00e0 di Washington, Seattle (USA) e pubblicato sulla prestigiosa rivista \"PNAS\", ha scoperto che tutte le patate dolci coltivate contengono DNA di origine batterica (una sequenza di T-DNA di \"Agrobacterium\") con alcuni geni attivamente espressi dalla pianta.\nI transgeni sono stati osservati sia in parenti selvatici strettamente legati alla patata dolce, sia in specie selvatiche filogeneticamente pi\u00f9 lontane tra loro. Gli studi hanno indicato che il genoma della patata dolce si \u00e8 evoluto nel corso dei millenni, e che la domesticazione della coltura ha tratto vantaggio dalle modificazioni genetiche naturali. Infatti i batteri del genere \"Agrobacterium\" sono patogeni delle piante che hanno la capacit\u00e0 di traslocare frammenti del proprio DNA all'interno del DNA delle piante, \u201ccostringendole\u201d a produrre proteine utili al batterio stesso. Questo meccanismo naturale \u00e8 del tutto simile a quello usato dai biotecnologi per inserire nel DNA delle piante geni utili all\u2019agricoltura producendo cos\u00ec organismi transgenici.\nDal momento che \u00e8 stato un evento naturale ad aver generato questo trasferimento genetico orizzontale, le patate dolci vengono considerate il primo esempio noto di coltura alimentare transgenica naturale.\nLa patata dolce, pianta naturalmente transgenica, \u00e8 mangiata dall\u2019uomo da almeno 8000 anni ed \u00e8 uno degli alimenti di base pi\u00f9 consumati al mondo (dati FAO).\nColtivazione.\nNel 2018 la produzione globale di patate dolci \u00e8 stata di 113 milioni di tonnellate, guidata dalla Cina con il 64% del totale mondiale.&lt;br&gt; \nI produttori secondari erano il Malawi e la Nigeria.\nIn Italia \u00e8 coltivata dalla met\u00e0 del 1800 nel territorio tradizionale di Anguillara Veneta (Padova).\nRiconoscimenti.\nIn Italia la patata americana \u00e8 riconosciuta come prodotto agroalimentare tradizionale ed inserita nell'apposito elenco pubblicato in Gazzetta Ufficiale dalle regioni:\nUsi.\nPi\u00f9 del 95% della coltivazione della \"Ipomoea batatas\" \u00e8 prodotta nei paesi in via di sviluppo, dove rappresenta il quinto alimento di base. Si utilizzano di norma i rizotuberi della pianta che vengono cucinati bolliti, fritti o al forno. Sono industrialmente utilizzati anche per l'estrazione di amido, alcol e per la produzione di farine.\nAnche le foglie ed i giovani germogli sono commestibili.\nAltri usi non culinari comprendono:\nPatate dolci arrosto.\nIn alcuni Paesi del sud-est asiatico le patate dolci arrosto sono popolari cibi di strada consumati durante la stagione autunnale e invernale. In Cina e Corea, i tuberi vengono cotti in particolari cilindri metallici, mentre in Giappone vengono preparate le \"ishi yaki-imo\", patate dolci cotte su pietre roventi."}
{"id": "110180", "revid": "110157", "url": "https://it.wikipedia.org/wiki?curid=110180", "title": "Butilidrossianisolo", "text": "Il butilidrossianisolo, noto anche con le sigle BHA o E320, \u00e8 un additivo alimentare impiegato per le sue propriet\u00e0 antiossidanti nell'industria degli alimenti. \nUso nella produzione industriale.\nTrova impiego nell'industria della conservazione degli alimenti e di prodotti non alimentari, soprattutto per evitare l'ossidazione e l'irrancidimento delle sostanze grasse contenute nella preparazione alimentare. Esempi di prodotti per i quali se ne fa uso sono le patatine fritte e le gomme da masticare. Insieme al BHT, viene utilizzato anche nell'industria cosmetica, soprattutto come antiossidante nelle creme e nei rossetti.\nLe sue propriet\u00e0 di conservante alimentare vengono migliorate se usato in coppia con gallati o butilidrossitoluene, l'E321. Il prodotto utilizzato nell'industria \u00e8 una miscela di due isomeri:\nDal punto di vista chimico, i due componenti del BHA sono fenoli e, in quanto tali, reagiscono rapidamente con i radicali liberi nei cibi a cui sono addizionati, preservandoli dall'ossidazione e dall'alterazione delle caratteristiche organolettiche (colore, odore, sapore, consistenza), soprattutto delle sostanze grasse, in cui sono molto solubili.\nViene prodotto industrialmente mediante la reazione di Friedel-Crafts tra il 4-idrossianisolo e il butene.\nRischi.\nAllo stato puro, \u00e8 moderatamente tossico per ingestione.\nLa metabolizzazione del BHA produce metaboliti potenzialmente cancerogeni. Per questo la Food and Drug Administration (FDA) ne limita le quantit\u00e0 nel modo seguente:"}
{"id": "110181", "revid": "599013", "url": "https://it.wikipedia.org/wiki?curid=110181", "title": "Bha", "text": ""}
{"id": "110184", "revid": "110157", "url": "https://it.wikipedia.org/wiki?curid=110184", "title": "Athlone", "text": "Athlone (in irlandese \"Baile \u00c1tha Luain\", letteralmente \"il guado di Luan\") \u00e8 una cittadina della Repubblica d'Irlanda, situata sulle sponde del fiume Shannon, sulla punta meridionale del Lough Ree. Dista 130\u00a0km da Dublino ed \u00e8 considerata il punto centrale geografico dell'isola d'Irlanda.\nCuriosit\u00e0 particolare \u00e8 il fatto che la cittadina non fa parte di una contea ben definita. Formalmente, infatti, viene amministrata dal Westmeath, ma buona parte invade il limitrofo Roscommon ad ovest.\nHa una popolazione di poco superiore a quella della propria \"county town\" Mullingar.\nStoria.\nNel cuore di Athlone, geograficamente e storicamente, \u00e8 posto il castello, che sintetizza in maniera adeguata la storia della citt\u00e0, caratterizzata da guerre per la sua posizione strategica: la sua posizione su un importante guado dello Shannon, permetteva un facile accesso alle fertili \"midlands\" irlandesi.\nNel 1001 Brian B\u00f3ruma port\u00f2 le sue truppe da Kincora fino ad Athlone, navigando per lo Shannon dal Lough Derg.\nNel XII secolo fu costruito un ponte, e successivamente Turloch Mor O Conor fece erigere sulla sponda occidentale un forte per proteggerlo. Sia il ponte che il forte furono attaccati numerosissime volte successivamente, a tal punto da costringere gli Anglo-Normanni a disporre ingenti fortificazioni.\nLa posizione centrale e strategica di Athlone non pass\u00f2 inosservata alla corona inglese durante le guerre elisabettiane, che voleva spostare il delegato reale in Irlanda nella cittadina da Dublino.\nNella prima battaglia di Athlone, nel 1690 le forze giacobite del colonnello Richard Grace respinse un attacco di 10.000 uomini guidati dal Comandante Douglas, per soccombere un anno dopo nell'assedio di Athlone, dove le truppe di Guglielmo III riuscirono, in numero nettamente superiore, a prendere la citt\u00e0.\nNella parte occidentale della cittadina \u00e8 conservata perfettamente un'antica casa dell'era della \"Great Famine\", chiamata oggi \"St Mary's Hall\" e spesso luogo di importanti attivit\u00e0 sociali. Vicinissimo all'edificio, c'\u00e8 anche l'importante abbazia medievale.\nEconomia.\nAthlone \u00e8 l'epicentro di tutta l'attivit\u00e0 commerciale e industriale delle Midlands irlandesi.\nNegli ultimi anni l'economia della citt\u00e0 ha conosciuto inoltre un esponenziale sviluppo, dovuto soprattutto alla presenza di importanti industrie nel campo manifatturiero (Athlone Extrusions) della telefonia (Ericsson), e della medicina (\u00c9lan).\nDiscreto il turismo: la citt\u00e0, molto gradevole e curata, ma soprattutto centro nevralgico dei trasporti irlandesi, attira molti visitatori sulle sponde dello Shannon a scattare foto alla chiesa di Saint Peter e al \"waterfront\" urbano.\nInfrastrutture e trasporti.\nGrazie alla favorevole posizione geografica, che la colloca proprio al centro dell'isola, Athlone \u00e8 ottimamente servita dal punto di vista dei trasporti sia a livello locale che nazionale.\nServizi di autobus pubblici e privati operano da e per Athlone: in particolare, la \"Bus \u00c9ireann\" fornisce collegamenti giornalieri verso Dublino e Galway.\nAthlone \u00e8 inoltre crocevia della linea ferroviaria che connette sempre le citt\u00e0 di Dublino e Galway.\nLa citt\u00e0 dista 78 miglia (126\u00a0km) dall'Aeroporto Internazionale di Dublino, 140 miglia (224\u00a0km) dall'Aeroporto di Cork e 82 miglia (131\u00a0km) dall'Aeroporto Internazionale di Shannon.\nSport.\nL'Athlone Golf Club e il Glasson Golf &amp; Country Club sono due eccellenti percorsi per gli amanti del golf; la citt\u00e0 \u00e8 inoltre vicina ad altri importanti \"courses\", fra tutti il celebre Mount Temple Golf Club, che ne fa dunque una meta molto ambita per gli amanti di questo sport.\nLa citt\u00e0 \u00e8 sede della squadra di calcio dell'Athlone Town Football Club vincitrice di due titoli nazionali negli anni '80 del XX secolo.\nNel rugby \u00e8 presente la squadra dei Buccanneers Rugby Club.\nGli sport gaelici sono ovviamente i pi\u00f9 seguiti ad Athlone, in particolar modo l'hurling: la squadra della contea ha vinto nel 2004, per la prima volta nella sua storia, la prestigiosa Leinster final."}
{"id": "110187", "revid": "6923", "url": "https://it.wikipedia.org/wiki?curid=110187", "title": "Predrag Stojakovi\u0107", "text": "Biografia.\nStojakovi\u0107 \u00e8 nato in Croazia ed \u00e8 scappato in Serbia all'inizio delle guerre jugoslave. ha acquisito la cittadinanza greca quando si un\u00ec al PAOK in Grecia. \u00c8 sposato con la modella greca Aleka Kamila, e la coppia ha tre figli. Peja ha anche servito nell'esercito greco.\nCaratteristiche tecniche.\nConsiderato uno dei migliori tiratori da 3 punti di tutti i tempi, giocava da ala piccola ed \u00e8 stato tra i primi europei a imporsi in NBA. Un suo difetto \u00e8 stata l'incostanza nel rendimento.\nCarriera.\nClub.\nEuropa (1992-1998).\nCresciuto nelle giovanili della Stella Rossa Belgrado (squadra preferita della famiglia), a 16 anni si \u00e8 trasferito in Grecia per diventare un giocatore professionista, venendo ingaggiato dal dove ha giocato per 4 stagioni, ricevendo il titolo di miglior giocatore del campionato greco della stagione 1997-98.\nNBA (1998-2011).\nScelto al primo giro (numero 14) al Draft NBA 1996 dai Sacramento Kings, ha continuato a giocare in Grecia, fino alla stagione 1998-1999 quando si \u00e8 trasferito nell'NBA. Ai Kings arriva insieme al connazionale e amico Vlade Divac che lo ha preso sotto la sua ala protettiva. Dopo due stagioni in cui \u00e8 stato riserva (seppur dando il suo contributo in uscita dalla panchina), il campionato 2000-01 segn\u00f2 la sua consacrazione con 20,4 punti di media a cui si aggiunsero 5,8 rimbalzi e una percentuale vicina al 40% nei tiri da tre punti: questi numeri alla sua prima stagione da titolare gli valsero il secondo posto nella graduatoria di Rivelazione dell'anno.\nNel 2001-02 ha giocato il suo primo All-Star Game. Lo stesso anno ha contribuito all'avanzamento della squadra nei playoffs, in cui \u00e8 stata eliminata in finale dai Los Angeles Lakers di Kobe Bryant e Shaquille O'Neal a gara-7; in quest'ultima gara Stojakovi\u0107 (che in stagione aveva una percentuale di 41,6% di tiri da 3 segnati) ha sbagliato tutti e 6 i tiri da 3 effettuati, tra cui uno a 12 secondi dalla fine che avrebbe portuto i Kings avanti di 2 punti, e che forse avrebbe evitato l'eliminazione della squadra. Confermatosi ottimo giocatore anche negli anni successivi, specialmente nei tiri dalla lunga distanza (ha vinto la gara dei tiri dai tre punti agli All-Star Game del 2002 e del 2003), la stagione 2003-04 ha sancito la sua definitiva consacrazione: con una media di 24,2 punti a gara (suo massimo di carriera) ha chiuso al secondo posto nella classifica marcatori del campionato; a cui bisogna aggiungere il primo posto nella classifica dei tiri liberi (92,7%) e nei canestri da tre punti realizzati (240).\nNella gennaio del 2006 \u00e8 stato protagonista di uno scambio con la franchigia degli Indiana Pacers, che ha portato in California il pariruolo Ron Artest.\nNel luglio 2006 \u00e8 diventato free-agent, firmando poi con i New Orleans Hornets.\nIl 20 novembre 2010, dopo avere chiesto la cessione poco tempo prima, \u00e8 passato ai Toronto Raptors (insieme al compagno Jerryd Bayless) in cambio di Jarrett Jack, David Andersen e Marcus Banks.\nNella stessa stagione c'\u00e8 per lui un ulteriore cambio di casacca: il 25 gennaio 2011 passa ai Dallas Mavericks in cambio del centro Alexis Ajin\u00e7a; con i Mavericks vince lo stesso anno il titolo NBA in 6 gare contro i Miami Heat di LeBron James, Dwyane Wade e Chris Bosh. Durante i playoff che portano all'anello, Stojakovic \u00e8 protagonista in gara-3 contro i Los Angeles Lakers campioni NBA in carica, che nel 2002 spensero i suoi sogni di vincere il titolo con i Kings, e che stavolta vengono sconfitti anche grazie a 3 tiri da tre segnati dall'ala serba che si rivela decisivo per la rimonta dei Mavs che erano sotto nel punteggio e che portano la serie sul 3-0 chiudendola con una gara d'anticipo; vinceranno anche gara-4 i texani, e qui Stojakovi\u0107 ha invece segnato 21 punti con 6 tiri su 6 da 3 segnati, andando vicino al 100% di percentuale totale in quanto ha segnato nella stessa gara 1 tiro da 2 su 1 tentato e 1 tiro libero su 2 tentati.\nIl 19 dicembre 2011 annuncia il proprio ritiro dall'attivit\u00e0 agonistica.\nNazionale.\nA livello di nazionale, con la Jugoslavia ha vinto la medaglia d'oro ai Campionati europei del 2001 (di cui \u00e8 stato nominato MVP) e i Campionati del mondo del 2002; il suo palmares comprende una medaglia di bronzo ai Campionati europei del 1999. Ha annunciato il proprio ritiro dalla nazionale nell'aprile 2010 comunque non avendo pi\u00f9 indossato la casacca del suo paese dal 2007.\nDopo il ritiro.\nIn suo onore, il 16 dicembre 2014, i Sacramento Kings hanno ritirato la maglia numero 16 indossata durante la sua militanza in California.\nNell'agosto 2015 l'ex compagno di squadra (e GM) Vlade Divac lo nomina dirigente dei Sacramento Kings diventando \"director of player personnel\". Un mese pi\u00f9 tardi il 23 settembre diventa GM dei Reno Bighorns, franchigia della D-League affiliata ai Kings. Il 9 maggio 2018 viene promosso come assistente di Divac. Il 15 agosto 2020, un giorno dopo Divac, lascia i Kings."}
{"id": "110188", "revid": "73843", "url": "https://it.wikipedia.org/wiki?curid=110188", "title": "Angelo Branduardi", "text": "Come cantautore si form\u00f2 alla scuola milanese, anche se ricerc\u00f2 un nuovo genere musicale che unisse la musica antica (in particolare medievale e rinascimentale) con la musica folk tradizionale e di tradizione celtica e nord-europea, guadagnandosi il soprannome \"il Menestrello\".\nBiografia.\nNasce a Cuggiono, un piccolo comune alle porte di Milano, il 12 febbraio 1950, nella casa colonica della nonna materna.\nAll'et\u00e0 di tre mesi si trasferisce, al seguito della famiglia, nel capoluogo ligure:\nIl padre \u00e8 un melomane. A Genova Branduardi conosce l'ambiente musicale della scuola dei cantautori, che rappresenter\u00e0 un importante stimolo per la sua attivit\u00e0 artistica. Rimane al tempo stesso influenzato dalla musica d'oltremanica, tanto da considerare, anche a molti anni di distanza, Donovan e Cat Stevens come propri idoli musicali.\nVolendo intraprendere una carriera concertistica, si dedica allo studio del violino, diplomandosi al Conservatorio di Genova all'et\u00e0 di soli 16 anni (tra i pi\u00f9 giovani diplomati al conservatorio d'Italia), in seguito assecondando l'intima esigenza culturale di imparare a suonare la chitarra e di comporre le prime canzoni ispirandosi a testi di poeti come Sergej Esenin, Dante, e al suo maestro Franco Fortini, a cui dedicher\u00e0, in occasione della sua scomparsa, il brano che d\u00e0 il nome all'album \"Domenica e luned\u00ec\". Proprio sulle parole di una poesia di Esenin comporr\u00e0 uno dei suoi brani pi\u00f9 celebri, \"Confessioni di un malandrino\" (1975).\nSi diploma all'Istituto Tecnico per il Turismo e poi incontra Luisa Zappa, che sposer\u00e0 e che \u00e8 tuttora sua moglie e compagna d'arte, scrittrice di quasi tutti i suoi testi. La coppia ha due figlie: Sarah e Maddalena.\nGli esordi: 1974-75.\nNel 1973 l'incontro decisivo con Paul Buckmaster, gi\u00e0 arrangiatore di Elton John e David Bowie, un musicista di grande spessore che dar\u00e0 un notevole contributo alla realizzazione, all'inizio del 1974, del suo primo album, \"Angelo Branduardi\".\nNel 1975 un altro incontro determinante \u00e8 quello con il polistrumentista Maurizio Fabrizio, con il quale incide il secondo disco \"La luna\" ed inizia una collaborazione che durer\u00e0 fino al 1979, prendendo parte alla produzione ed agli arrangiamenti dei suoi album pi\u00f9 celebri. Da quel momento, la produzione di Angelo Branduardi \u00e8 stata caratterizzata da una proficua ricerca nel campo della musica popolare, barocca e rinascimentale, con incursioni nella musica etnica di tutto il mondo, unendo suggestioni che vanno dagli indiani d'America ai versi di poeti latini.\nIl successo italiano ed internazionale: 1976-1983.\nNel 1976 torna ad abitare con la moglie e le figlie a Cuggiono dove rimane sino al 1982 e sono questi gli anni di grande successo perch\u00e9 proprio nella citt\u00e0 natale compone l'album \"Alla fiera dell'est\" che vincer\u00e0 nel 1977 il premio della critica discografica italiana, consacrandolo definitivamente. Nello stesso anno presenta l'intero album nella prima puntata del programma musicale Auditorio A (Rai2).\nLa particolarit\u00e0 della sua ricerca musicale a cavallo in quegli anni tra il folk e la tradizione celtica, genialmente modernizzata in chiave tendenzialmente pop, lo fa conoscere progressivamente anche in Germania, in Francia e nel resto dell'Europa. Alla fine del 1977 pubblica \"La pulce d'acqua\" che rimarr\u00e0 per molte settimane al primo posto in classifica, risultando tra i primi cinque album pi\u00f9 venduti in Italia del 1978. Forte del successo e ispirato da una sempre maggiore vena creativa, intraprende un progetto dal vivo denominato La Carovana del Mediterraneo, coinvolgendo oltre ai musicisti che suonano per lui, anche quasi tutti i componenti del Banco del Mutuo Soccorso. La tourn\u00e9e della stagione 1978/79 oltre che l'Italia, toccher\u00e0 in pi\u00f9 di un anno anche paesi come Inghilterra, Svizzera, Francia, Germania e Belgio.\nSono anni molto intensi per la produzione discografica di Branduardi, che pubblica anche i suoi ultimi album \"Alla fiera dell'est\" e \"La pulce d'acqua\", in versione francese ed inglese. Stessa benevola sorte toccher\u00e0 in breve tempo anche al suo nuovo album \"Cogli la prima mela\" (1979), che oltre ad un ennesimo enorme successo in Italia, viene premiato dalla critica tedesca e francese come disco rivelazione dell'anno.\nIl 1980 \u00e8 un altro anno importante perch\u00e9 vede la pubblicazione di due album; il primo \u00e8 \"Concerto\", un triplo LP che comprende 22 brani, molti in versione italiana, ed alcuni in lingua inglese, del tour di La Carovana del Mediterraneo. Il secondo album \"Gulliver, la luna e altri disegni\", \u00e8 la rivisitazione del suo secondo album del 1975 \"La luna\", con l'aggiunta dell'inedito \"Gulliver,\" (che segna il ritorno di Paul Buckmaster che ne cura gli arrangiamenti), brano interamente scritto dalla moglie Luisa Zappa, con la quale inizier\u00e0 una profonda collaborazione nella stesura dei testi. Sempre in quest'anno viene organizzata la seconda edizione di La Carovana del Mediterraneo, che vede la partecipazione di quasi tutti i musicisti della precedente tourn\u00e9e, oltre che Stephen Stills, Graham Nash e Richie Havens.\nIl 1981 \u00e8 l'anno dell'omonimo \"Angelo Branduardi\" (ribattezzato \"Branduardi '81\"), disco in cui la consorte scrive tutti i testi dei brani, sempre sotto la supervisione di Paul Buckmaster, mentre il 1983 \u00e8 la volta di \"Cercando l'oro\", in cui torna l'importante ausilio di Maurizio Fabrizio. Entrambi gli album vengono pubblicati in lingua francese, mentre prosegue i tour senza ombre di tentennamenti, con record di spettatori sia in Italia che nel resto d'Europa, temprando un successo ormai confermato.\nLe colonne sonore e le poesie di Yeats: 1983-1988.\nIl 1983 \u00e8 anche l'anno in cui inizia a cimentarsi con le musiche da film e compone \"State buoni se potete\", la colonna sonora dell'omonimo lungometraggio diretto dal regista Luigi Magni. Branduardi, oltre ad apparire come attore in un ruolo minore del film, viene premiato con il David di Donatello come miglior musicista e con il Nastro d'argento per la migliore colonna sonora. Seguiranno nel 1986 le colonne sonore di \"Momo\", film fantastico di produzione italo-tedesca e nel 1988 di \"Secondo\" \"Ponzio Pilato\", diretto ancora da Magni.\nAltro importante progetto datato 1986, \u00e8 \"Branduardi canta Yeats\", trasposizione in musica di derivazione tipicamente celtica e traduzione (sempre curata dalla moglie), di alcune poesie dello scrittore irlandese e premio Nobel William Butler Yeats, composte tra la fine del 1800 e il 1918.\nNuove sperimentazioni e nuovi successi negli anni '90.\nNel 1988 Branduardi ritorna a cinque anni da \"Cercando l'oro\", ad incidere un nuovo album di inediti dal titolo \"Pane e rose\", a cui fa seguito \"Il ladro\" nel 1990. Due album pi\u00f9 minimalisti rispetto alle produzioni di fine anni settanta e dei primi anni ottanta, con testi pi\u00f9 introspettivi che strizzano l'occhio a qualche cenno di elettronica e ad un suono etnico, senza tralasciare comunque mai le fondamenta folk.\nLungo gli anni novanta Branduardi torna ad inanellare una serie di fortunati album, trainati da pezzi di pi\u00f9 facile consenso radiofonico. Nel 1993 esce \"Si pu\u00f2 fare\" (con gli arrangiamenti di Vince Tempera) e l'anno successivo \"Domenica e luned\u00ec\" (in cui figurano anche testi di Pasquale Panella, Paola Pallottino, Roberto Vecchioni ed Eugenio Finardi). Il 1996 \u00e8 l'anno del live \"Camminando camminando\" lanciato dai singoli (scritti da Giorgio Faletti) \"L'apprendista stregone\" e \"Piccola canzone dei contrari\" e nel 1998 vede la luce un altro ottimo album con dodici inediti dal titolo \"Il dito e la luna\", in cui spiccano, oltre alla \"title-track\", anche \"Il giocatore di biliardo\" e \"L'uso dell'amore\".\nIl progetto \"Futuro antico \" e gli anni recenti.\nAltro importante progetto nato nel 1996 \u00e8 senza dubbio \"Futuro antico I\" a cui fanno seguito in un arco di quasi vent'anni \"II\", \"III\", \"IV\", \"V\", \"VI\", \"VII\" e \"VIII\". Molte delle musiche pi\u00f9 famose di Angelo Branduardi traggono ispirazione da brani di un passato lontano e spesso dimenticato. Branduardi pertanto \u00e8 fautore di una riscoperta del patrimonio musicale antico non solo nazionale ma anche europeo.\nHa portato anche in tour \"La Lauda di Francesco\", evoluzione concertistica, nata principalmente da un altro cd edito nel 2000 dal titolo \"L'infinitamente piccolo\", dedicato alla vita di Francesco d'Assisi.\nAl 2000 risale anche l'uscita del disco \"Barones\" dei Tenores di Neoneli, al quale Branduardi partecipa cantando, in lingua sarda e insieme a Luciano Ligabue, il brano \"Ai cuddos.\"\nDel 2003 \u00e8 invece un'altra raccolta di poesie da ogni parte del mondo, convertite in musica nell'album \"Altro ed altrove\".\nIl 2011 segna il ritorno al pop con \"Cos\u00ec \u00e8 se mi pare\" ed a una nuova collaborazione con Maurizio Fabrizio, mentre \u00e8 del 2013 \"Il rovo e la rosa\", una rivisitazione di alcune ballate inglesi della seconda met\u00e0 del XVI secolo.\nNei suoi concerti, suona in compagnia di famosi musicisti come Ellade Bandini, Maurizio Fabrizio, Leonardo Pieri, Stefano Olivato o Davide Ragazzoni.\nNel 2019 gli viene conferito il Premio Chiara \"le parole della musica\", in onore alla sua carriera.\nIl 12 novembre 2020 annuncia la realizzazione di nuovi brani tra cui \"Kyrie Eleison (Signore abbi piet\u00e0),\" che esce il 16 novembre 2020 nelle principali piattaforme digitali. Il brano \u00e8 stato mixato presso lo studio di registrazione dell'artista ma, nel rispetto delle regole di distanziamento sociale imposte dalla pandemia covid-19, \u00e8 stato realizzato con i contributi provenienti da varie localit\u00e0: a Trieste, presso lo studio di Lele Melotti, sono stati realizzati i cori e la batteria, il pianoforte e le altre tracce presso l'abitazione di Fabio Valdemarin e, infine, nel cosiddetto \"Studio dell\u2019Angelo\", \u00e8 stata incisa la voce e il violino con il supporto tecnico di Gabriele Rocchi. Il brano nasce su rielaborazione della preghiera di tradizione congolese Kyrie eleison della Missa Luba con un testo scritto dalla moglie Luisa Zappa."}
{"id": "110189", "revid": "2175", "url": "https://it.wikipedia.org/wiki?curid=110189", "title": "Calore di evaporazione", "text": ""}
{"id": "110190", "revid": "1543377", "url": "https://it.wikipedia.org/wiki?curid=110190", "title": "Eurovision Song Contest 1995", "text": "La quarantesima edizione dell'Eurovision Song Contest si \u00e8 svolta presso il Point Theatre di Dublino, in Irlanda, il 13 maggio 1995.\nL'edizione \u00e8 stata organizzata per la sesta volta dall'emittente irlandese Raidi\u00f3 Teilif\u00eds \u00c9ireann (RT\u00c9), che ha trasmesso l'evento dal vivo Eurovisione. La serata \u00e8 stata condotta da Mary Kennedy.\nI vincitori furono i Secret Garden con \"Nocturne\" per la Norvegia, giunta alla sua seconda vittoria.\nStoria.\nOrganizzazione.\nProduzione e presentazione.\nDopo la vittoria di Paul Harrington e Charlie McGettigan all'Eurovision Song Contest 1994, l'emittente irlandese Raidi\u00f3 Teilif\u00eds \u00c9ireann (RT\u00c9) non era certa di poter ospitare per il terzo anno consecutivo la manifestazione, tanto che l'emittente britannica BBC si era proposta per collaborare e organizzare l'evento a Belfast, capitale dell'Irlanda del Nord. RT\u00c9 declin\u00f2 l'offerta e si prese in carico l'organizzazione del festival, richiedendo per\u00f2 che in caso di un'ulteriore vittoria l'Eurovision Song Contest venisse organizzato da qualche altro membro dell'Unione europea di radiodiffusione. L'emittente scelse di organizzare l'evento presso il Point Theatre di Dublino, gi\u00e0 utilizzato per l'edizione precedente.\nPer la seconda volta negli anni '90 della manifestazione la conduzione della serata fu affidata ad un'unica presentatrice, l'irlandese Mary Kennedy. La serata finale si apr\u00ec con le parole: \"Raidi\u00f3 Teilif\u00eds \u00c9ireann \u00e8 lieta di accogliervi nuovamente presso il Point Theatre di Dublino per ci\u00f2 che ormai \u00e8 diventato l'annuale Eurovision Song Contest dell'Irlanda\".\nIl danese Christian Clausen \u00e8 stato per il terzo anno consecutivo il supervisore esecutivo dell'evento, che \u00e8 stato diretto da John Comiskey e prodotto da John McHugh. La scenografia \u00e8 stata curata da Alan Farquharson, gi\u00e0 responsabile della scenografia dell'Eurovision Song Contest 1993.\nPartecipanti.\nPer evitare di sforare i tempi della finale, l'UER scelse di mantenere il sistema di relegazione gi\u00e0 utilizzato per l'edizione del 1994, eliminando i sette paesi con i punteggi pi\u00f9 bassi nell'edizione precedente. Pertanto furono costretti a ritirarsi: Estonia, Finlandia, Lituania, Paesi Bassi, Romania, Slovacchia e Svizzera. Di contro ritornarono in gara i paesi eliminati l'anno precedente: Belgio, Danimarca, Israele, Slovenia e Turchia.\nStruttura di voto.\nOgni paese tramite una propria giuria di esperti ha premiato con dodici, dieci, otto e dal sette all'uno punti le proprie dieci canzoni preferite.\nFinale.\nLa serata finale si \u00e8 aperta con un cortometraggio di 1:30 minuti intitolato \"A Day in the Life of Ireland\" seguito da un video di tre minuti che ha ripercorso i 40 anni di storia dell'Eurovision Song Contest in occasione della 40\u00aa edizione della manifestazione. Erano inoltre presenti come ospiti due vincitori irlandesi del festival, ossia Dana (1970) e Johnny Logan (1980 e 1987). Essendo stato inoltre il compleanno di quest'ultimo il pubblico in sala ha cantato \"Happy Birthday to You\" con l'accompagnamento dell'orchestra.\nSi esibirono nell'intervallo i Clannad e Brian Kennedy, con musiche composte da M\u00edche\u00e1l \u00d3 S\u00failleabh\u00e1in.\n12 punti"}
{"id": "110194", "revid": "1534172", "url": "https://it.wikipedia.org/wiki?curid=110194", "title": "Indice di rifrazione", "text": "In fisica, l'indice di rifrazione (IOR: Index Of Refraction) di un materiale \u00e8 una grandezza adimensionale che quantifica la diminuzione della velocit\u00e0 di propagazione della radiazione elettromagnetica quando attraversa un materiale. Si definisce come:\ndove formula_2 \u00e8 la velocit\u00e0 della luce nel vuoto, e formula_3 \u00e8 la velocit\u00e0 di fase della radiazione che attraversa il materiale in questione.\nLa diminuzione della velocit\u00e0 di propagazione viene accompagnata dalla variazione della sua direzione, secondo il fenomeno della rifrazione. \nSi tratta di una grandezza utilizzata in svariati ambiti della scienza, e la sua misura pu\u00f2 essere usata per identificare la natura del materiale in cui si propaga la radiazione. Ad esempio, in chimica vengono comunemente effettuate misure dell'indice di rifrazione con lo scopo di trarne indicazioni analitiche. In funzione dei parametri solvente, lunghezza d'onda incidente e temperatura, si effettua la misura del parametro utilizzando un rifrattometro. Questa metodica analitica viene utilizzata in vari campi: in campo medico per analisi del sangue e delle urine, in ambito industriale nell'analisi dei materiali, per determinare la concentrazione zuccherina in succhi di frutta o il grado alcolico di bevande, per certificare il livello qualitativo o evidenziare sofisticazioni di alimenti quali l'olio, il latte e il burro.\nDefinizione.\nLa radiazione viaggia alla massima velocit\u00e0 formula_2, detta velocit\u00e0 della luce, quando si trova nel vuoto. L'indice di rifrazione \u00e8 il rapporto tra formula_2 e la velocit\u00e0 di fase formula_3 della radiazione nel mezzo:\nIn generale, questo indice non \u00e8 costante, ma varia in base alla frequenza della radiazione. Infatti i materiali e le radiazioni interagiscono in maniera diversa per frequenze d'onda diverse, mostrando fenomeni di assorbimento anche molto intensi. Pertanto, anche se solitamente viene riportato un numero reale, dal punto di vista matematico si tratta di un numero complesso strettamente legato alla permittivit\u00e0 elettrica.\nAd esempio per l'acqua si fornisce normalmente un indice di formula_8, ma se la frequenza dell'onda \u00e8 attorno ai formula_9, come nel forno a microonde, per via delle specifiche propriet\u00e0 delle molecole di acqua allo stato liquido, la parte reale dell'indice vale circa formula_10. \nSi consideri un'onda elettromagnetica monocromatica, che scritta in funzione del campo elettrico formula_11 ha la forma:\ndove formula_13 \u00e8 l'ampiezza e formula_14 \u00e8 la frequenza angolare dell'onda. Il vettore d'onda \u00e8 dato da formula_15, con formula_16 la direzione di propagazione e formula_17 il numero d'onda:\nin cui il numero:\n\u00e8 la lunghezza d'onda della radiazione quando si propaga nel vuoto. La lunghezza d'onda nel materiale \u00e8 data da:\ne l'indice di rifrazione (in assenza di assorbimento) \u00e8:\ndove formula_22 \u00e8 la velocit\u00e0 di fase, cio\u00e8 la velocit\u00e0 alla quale si propagano le creste dell'onda.\nDerivazione dalle equazioni di Maxwell.\nLe equazioni di Maxwell in un materiale possono essere scritte come:\nassieme alle equazioni costitutive:\nche descrivono la reazione nel mezzo alla presenza di un campo elettromagnetico.\nPer risolvere queste equazioni \u00e8 necessario formulare delle ipotesi (che rappresentano inevitabilmente un'approssimazione) sulla dipendenza di formula_26 ed formula_27 da formula_11 e da formula_29. Assumendo formula_30, un'approssimazione al primo ordine \u00e8 che la polarizzazione del mezzo sia lineare con il campo elettrico:\ndove formula_32 \u00e8 la suscettivit\u00e0 elettrica. Questa approssimazione \u00e8 valida a meno che non si considerino campi estremamente intensi, come quelli che si possono ottenere con un laser: quando non \u00e8 pi\u00f9 valida si entra nel regime dell'ottica non lineare. Si assume inoltre che non ci siano cariche libere, ovvero che formula_33 e formula_34:\nderivando rispetto al tempo la quarta equazione e facendo il rotore della seconda si ottiene:\nUguagliando allora il rotore della derivata nel tempo di formula_29 (dalla prima relazione) con la derivata nel tempo del rotore di formula_29 (primo termine della seconda relazione) si ha:\nLa prima equazione implica che la divergenza del campo elettrico \u00e8 nulla. Dall'analisi differenziale \u00e8 noto che per un generico vettore formula_42 si ha:\nDa queste segue che il rotore del rotore del campo elettrico \u00e8 pari all'opposto del laplaciano del campo stesso:\nRicordandosi che la velocit\u00e0 della luce pu\u00f2 essere scritta come:\nquesta diventa:\nossia l'equazione di un'onda che si propaga, non a velocit\u00e0 formula_2 ma ad una velocit\u00e0 di fase inferiore pari a:\nIl fattore formula_49 \u00e8 l'indice di rifrazione, e pu\u00f2 essere riscritto in funzione della costante dielettrica e della permeabilit\u00e0 magnetica del mezzo come:\nNel caso in cui sia formula_51 che formula_52 siano negativi la soluzione corretta delle equazioni di Maxwell impone che si debba scegliere come indice di rifrazione la radice negativa, e quindi formula_53. Questa condizione non viene mai raggiunta nei materiali reali ma \u00e8 stata dimostrata la possibilit\u00e0 di usare dei metamateriali per ottenerla.\nLegge di Snell.\nLa legge di Snell descrive quanto la direzione di propagazione della luce \u00e8 deviata nel passare da un mezzo ad un altro. Essa afferma che se il raggio proviene da una regione con indice di rifrazione formula_54 ed entra in un mezzo ad indice formula_55, gli angoli di incidenza formula_56 e di rifrazione formula_57 sono legati dall'espressione:\ndove formula_59 e formula_60 sono le velocit\u00e0 nei mezzi, e la velocit\u00e0 della radiazione deve cambiare da formula_61 a formula_62. Se non vi \u00e8 nessun angolo formula_57 che soddisfa la relazione, ovvero:\nla luce non viene trasmessa nel secondo mezzo e si verifica il fenomeno di riflessione interna totale.\nA partire dalle equazioni di Maxwell \u00e8 possibile dimostrare, sfruttando il fatto che il campo elettrostatico \u00e8 conservativo, che passando da un mezzo ad un altro la componente del campo elettrico tangente all'interfaccia \u00e8 continua. Questo si relaziona al fatto che, dal momento che l'intensit\u00e0 del vettore d'onda formula_65 \u00e8 proporzionale all'energia del fotone incidente, la sua componente trasversale si deve conservare. Dato che la componente trasversale del vettore d'onda resta uguale, si ha che formula_66 e quindi:\nda cui formula_68.\nRiflettanza.\nQuando un'onda elettromagnetica incide sul materiale, parte di essa viene riflessa. La quantit\u00e0 di luce che viene riflessa dipende dalla riflettanza della superficie. Tale grandezza pu\u00f2 essere calcolata a partire dall'indice di rifrazione e dall'angolo di incidenza per mezzo dell'equazione di Fresnel, secondo la quale la componente normale della riflessione viene ridotta di:\nPer il vetro immerso in aria formula_70 e formula_71, che significa che il 4% della potenza viene riflessa.\nVi \u00e8 un angolo formula_72, detto angolo di Brewster, per cui la radiazione polarizzata lungo il piano di incidenza viene totalmente trasmessa:\ne non vi \u00e8 dunque riflessione.\nDispersione.\nIn tutti i sistemi reali l'indice di rifrazione varia con la frequenza dell'onda incidente, e per la legge di Snell a frequenze diverse corrispondono angoli di rifrazione diversi. Un esempio ben noto di questo fenomeno \u00e8 il fatto che la luce bianca (contenente tutte le componenti spettrali) viene scomposta da un prisma.\nQuando un materiale presenta assorbimento non \u00e8 pi\u00f9 possibile descrivere l'indice di rifrazione tramite un numero reale ma bisogna definire un indice di rifrazione complesso:\ndove formula_75 definisce la velocit\u00e0 di fase con cui si propaga l'onda e formula_76 \u00e8 proporzionale al coefficiente di assorbimento del sistema. L'assorbimento dell'energia della radiazione da parte del materiale \u00e8 strettamente legato al fenomeno della dispersione, e le quantit\u00e0 formula_75 e formula_76 sono legate dalla relazione di Kramers-Kronig.\nPer mostrare che formula_76 quantifica l'assorbimento dell'energia del campo \u00e8 sufficiente inserire formula_75 nell'espressione del campo elettrico in un'onda piana che si propaga in direzione \"z\":\nConsiderando il vettore d'onda come numero complesso formula_82, la cui parte reale \u00e8 formula_83, si ha:\nSi nota che formula_76 fornisce un decadimento esponenziale, come previsto dalla legge di Lambert-Beer. Dato che l'intensit\u00e0 dell'onda \u00e8 proporzionale al quadrato dell'intensit\u00e0 del campo elettrico, il coefficiente di assorbimento diventa formula_86.\nIn alcune condizioni particolari (ad esempio vicino a delle risonanze dell'assorbimento) \u00e8 possibile che formula_87 sia minore di 1. In questi casi la velocit\u00e0 di fase pu\u00f2 essere superiore alla velocit\u00e0 della luce. Questo per\u00f2 non viola la relativit\u00e0 ristretta perch\u00e9 la velocit\u00e0 del segnale \u00e8 la velocit\u00e0 di gruppo la quale rimane sempre inferiore a formula_2.\nAssorbimento.\nL'assorbimento di un materiale \u00e8 la sua capacit\u00e0 di assorbire l'energia associata alla radiazione elettromagnetica che si propaga all'interno di esso. Si tratta dell'energia dei fotoni che viene ceduta agli elettroni, atomi e molecole del materiale: l'energia del campo elettromagnetico si trasforma in questo modo in energia interna del materiale, come ad esempio la sua energia termica. Solitamente l'intensit\u00e0 dell'onda elettromagnetica non influisce sull'assorbimento (in caso contrario si parla di \"assorbimento non lineare\"), e la sua riduzione \u00e8 anche detta attenuazione.\nL'assorbimento dipende sia dalla natura del materiale, sia dalla frequenza della radiazione, e pu\u00f2 essere quantificato attraverso la permittivit\u00e0 elettrica: si tratta di una funzione complessa della frequenza dell'onda, attraverso la quale \u00e8 possibile trattare la propagazione del campo elettromagnetico in mezzi dissipativi. Normalmente il valore della permittivit\u00e0 elettrica viene scritto come il prodotto formula_89 della permittivit\u00e0 relativa formula_90 e della permettivit\u00e0 del vuoto formula_91, detta anche costante dielettrica del vuoto. Poich\u00e9 varia a seconda della direzione del campo elettrico rispetto al mezzo, essa \u00e8 rappresentata attraverso un tensore, e solo nel caso di un dielettrico perfetto tutte le componenti del tensore hanno lo stesso valore, chiamato impropriamente \"costante dielettrica\".\nLa permittivit\u00e0 e l'indice di rifrazione sono legati dalla relazione:\ndove formula_93 \u00e8 la permeabilit\u00e0 magnetica relativa e formula_90 la permittivit\u00e0 elettrica relativa, un numero complesso:\nIn un mezzo con formula_96 (approssimazione valida per la maggior parte dei materiali), la permittivit\u00e0 elettrica \u00e8 dunque il quadrato dell'indice di rifrazione complesso. Valgono le seguenti relazioni:\nQuando si analizza la permittivit\u00e0 dal punto di vista della frequenza del campo si nota che essa pu\u00f2 presentare un comportamento anomalo in corrispondenza di certe lunghezze d'onda. Infatti, la parte immaginaria della permittivit\u00e0 elettrica segue un andamento risonante in corrispondenza dei suoi poli, dove presenta uno o pi\u00f9 picchi. In corrispondenza di questi picchi l'assorbimento da parte del materiale dell'energia posseduta dal campo \u00e8 massimo.\nLa birifrangenza.\nNei materiali anisotropi la polarizzazione formula_99 non dipende solo dall'intensit\u00e0 del campo elettrico ma anche dalla sua polarizzazione, ovvero la costante dielettrica non \u00e8 uguale sui tre assi del sistema di riferimento. Di conseguenza la costante dielettrica non pu\u00f2 pi\u00f9 essere descritta tramite uno scalare ma deve essere rappresentato tramite una matrice (o, pi\u00f9 formalmente, tramite un tensore). In questo caso si ha il fenomeno detto di birifrangenza dove fasci di luce con polarizzazione diversa ed incidenti ad angoli diversi \"vedono\" un indice di rifrazione diverso e quindi vengono rifratti in direzioni diverse. Storicamente questo fenomeno \u00e8 stato osservato per la prima volta nella calcite.\nLa birifrangenza \u00e8 molto sfruttata sia nell'ottica non lineare che per la realizzazione di dispositivi elettro-ottici, per esempio lamine che funzionano da ritardatore di fase (lamine a mezz'onda o quarto d'onda), o dispositivi per la generazione di seconda armonica in un laser."}
{"id": "110198", "revid": "16066", "url": "https://it.wikipedia.org/wiki?curid=110198", "title": "Macerata", "text": "Macerata (, ) \u00e8 un comune italiano di abitanti, capoluogo della provincia omonima nelle Marche.\nGeografia fisica.\nTerritorio.\nLa citt\u00e0 sorge su di un colle a 315 metri s.l.m. tra la vallata del fiume Potenza a nord e quella del fiume Chienti a sud; \u00e8 situata a 30\u00a0km a ovest del mare Adriatico e a circa 60\u00a0km dall'Appennino umbro-marchigiano.\nClima.\nIl clima di Macerata \u00e8 tipico dell'area collinare dell'interno delle Marche e presenta sia elementi mediterranei che elementi continentali. L'influenza del mare ha il suo peso, trovandosi Macerata a soli 30\u00a0km dalla costa, ma un ruolo maggiore nel determinare le condizioni climatiche cittadine va riconosciuto alla seppur modesta altitudine (315 m) e alla relativa prossimit\u00e0 dei rilievi appenninici. L'inverno \u00e8 solitamente piuttosto freddo e abbastanza piovoso. Le nebbie sono tutt'altro che infrequenti e le nevicate, pur non verificandosi molto spesso, sono a volte assai intense e abbondanti (v. quelle eccezionali del gennaio 2005 e febbraio 2012, con accumuli intorno al metro). Le maggiori precipitazioni nevose si hanno con irruzioni fredde dai vicini Balcani, ossia da est-nord/est. Ma anche perturbazioni da nord o nord/ovest sono in grado di causare cadute di neve, talvolta cospicue. Pure nel pieno dell'inverno non mancano periodi miti e soleggiati, che associati al garbino possono portare a massime intorno ai + 15 / + 20\u00a0\u00b0C.\nLe stagioni intermedie sono in genere ricche di precipitazioni e piuttosto variabili. Nevicate e gelate tardive possono verificarsi fin nel mese di aprile, mentre in autunno non mancano n\u00e9 freddi precoci n\u00e9 scampoli d'estate. La stagione estiva va di norma da giugno a settembre ed \u00e8 calda e piuttosto soleggiata. L'afa \u00e8 meno intensa che sulla costa, ma non mancano periodi di caldo intenso. Anche le minime si mantengono elevate, specie in collina e nel centro della citt\u00e0. I temporali pomeridiano-serali, in genere provenienti dalle zone appenniniche, sono frequenti nelle parentesi estive caratterizzate da spiccata instabilit\u00e0, le quali in genere diventano pi\u00f9 intense e prolungate durante il mese di agosto.\nStoria.\nGeneralmente l'origine di Macerata viene fatta risalire alla citt\u00e0 romana Helvia Recina, evoluzione di una preesistente citt\u00e0 italica forse del III secolo a.C. abitata dai Piceni. I resti del teatro romano del II secolo d.C. sono oggi la testimonianza pi\u00f9 importante dell'antica citt\u00e0 e testimoniano la prosperit\u00e0 dell'insediamento; nel IV o V secolo le invasioni dei Goti costrinsero la maggior parte dei ricinesi a spostarsi sulle colline dove furono fondati i centri medievali di Macerata e Recanati.\nNel 1320 la decisione di papa Giovanni XII di concedere a Macerata la sede vescovile comport\u00f2 per la citt\u00e0 sia un aumento della popolazione sia un aumento dell\u2019importanza politica grazie alla fedelt\u00e0 allo Stato Pontificio. Nella seconda met\u00e0 del XIII sec. quasi ovunque gli ordinamenti comunali si trasformarono in signorie e questo avvenne anche a Macerata, l'esercizio del potere pass\u00f2 nelle mani di un solo individuo rappresentante delle forze borghesi.\nIl XVI secolo fu il periodo d'oro della citt\u00e0, la vita cittadina fu caratterizzata da un fiorente livello politico sia a livello economico, furono conclusi i lavori alla cinta muraria e fu ristrutturata la piazza centrale. Il secolo si conclude con una citt\u00e0 completamente trasformata sia a livello edilizio che a livello urbanistico in senso stretto e soprattutto la citt\u00e0 \u00e8 in netta espansione. Da ricordare che nel fervore culturale che vide nascere in Italia in questo secolo tante accademie culturali, il 2 luglio 1574 Gerolamo Zoppio - professore di poetica, retorica e filosofia morale nell'Universit\u00e0 di Macerata, noto per i suoi studi su Dante e sul Petrarca - fond\u00f2 l'Accademia dei Catenati.\nNel XVII secolo l'accentramento dei poteri a Roma, provocato dalla bolla papale \"De Bono Regimine\" di papa Clemente VIII nel 1592, si fece risentire, a distanza di anni, anche a livello di vicinanza allo Stato Pontificio; all'interno della classe borghese, che negli anni si era rinforzata, stavano attecchendo le prime idee illuministiche che venivano dall'estero, combattute con molta foga dal clero. Il secolo si chiuse con l'arrivo dell'esercito napoleonico, che era sceso in Italia ed aveva occupato anche le Marche; l'evento port\u00f2 grande entusiasmo tra i borghesi e tra alcuni popolani, perch\u00e9 vedevano concretizzate le loro idee di giustizia e di libert\u00e0. Dopo alcuni momenti, vista anche la soppressione degli ordini religiosi e la forte pressione fiscale, l'entusiasmo si trasform\u00f2 in un forte sentimento di reazione, che nel 1799 sfoci\u00f2 in un duro moto che costrinse le truppe napoleoniche a fuggire dalla citt\u00e0. Queste per\u00f2 tornarono pi\u00f9 forti di prima e dopo cinque giorni di battaglia, il 5 luglio, riuscirono a fare una breccia e a entrare dandosi al saccheggio.\nMolti maceratesi presero parte nel XIX secolo alle campagne per l'indipendenza dell'Italia. Il 1\u00ba gennaio 1849 la citt\u00e0 fu interessata dalla venuta di Giuseppe Garibaldi e della sua legione. Nello stesso mese cominci\u00f2 la campagna elettorale, pubblicizzata dal governo della Repubblica con l'eliminazione dell'opprimente tassa sul macinato. I cittadini maceratesi accolsero la pubblicazione dei decreti che sancivano le future elezioni con entusiasmo, votando anche lo stesso Garibaldi che per\u00f2, con voti, arriv\u00f2 solo tredicesimo. Tra l'estate e l'autunno 1859 il movimento liberale maceratese and\u00f2 rafforzandosi a seguito del tentativo di Garibaldi di annettere l'Italia centrale. Questi fu poi bloccato da Vittorio Emanuele II a causa dell'ostilit\u00e0 dei governi toscano e romagnolo. Comunque durante questo periodo i liberali maceratesi avevano guadagnato molti consensi dai cittadini, a partire dalla nobilt\u00e0 e dalla borghesia fino alle classi pi\u00f9 basse, ai preti e parte dell'arma dei carabinieri. Il 9 ottobre 1860 Vittorio Emanuele II giunse a Macerata accolto da grandi festeggiamenti e dal commissario a capo della citt\u00e0, Luigi Tegas. Le votazioni, riguardanti l'annessione allo Stato liberale o la permanenza nello Stato Pontificio, si svolsero tra il 4 e il 5 novembre di quell'anno. Il voto espresse una pressoch\u00e9 totale aderenza agli ideali del Regno di Sardegna: su 4127 voti totali infatti il 99,44% di essi accolse favorevolmente l'annessione al Regno d'Italia. Essa si realizz\u00f2 il 17 dicembre 1860, con un decreto firmato a Napoli da Vittorio Emanuele II.\nCon l'avvento del fascismo, anche a Macerata, ci furono gravi problemi di ordine pubblico per motivi politici; infatti dopo la marcia su Roma i fascisti anche in citt\u00e0 presero il potere e diedero la caccia ai socialisti. Negli anni successivi due podest\u00e0 moderati (Benignetti e Magnalb\u00f2) evitarono gravi atti di intolleranza e promossero opere pubbliche. Macerata venne definitivamente liberata il 30 giugno 1944 dai partigiani delle Bande Nicol\u00f2 del comandante Augusto Pantanetti. L'economia torna a girare soprattutto grazie all'agricoltura, al commercio e al terziario vero motore economico della citt\u00e0 nel XX secolo. Intorno agli anni cinquanta il problema principale fu quello di trovare un tetto per i moltissimi sfollati cos\u00ec si ampliarono diverse zone (le Casette, le Fosse, Ficana e le Vergini) e si crearono nuovi quartieri popolari come: la Pace, le Casermette (cio\u00e8 San Francesco), il rione Marche e nei decenni successivi le Due Fonti, Collevario e Colleverde. Negli anni ottanta la citt\u00e0 tocca il suo massimo picco demografico grazie anche all'edificazione di case popolari a Piediripa, Sforzacosta e Villa Potenza.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2017 la popolazione straniera residente era di persone.\nTradizioni e folclore.\n\"Pistac\u00f3ppi\" \u00e8 il nome con cui vengono chiamati i piccioni di Macerata e, come conseguenza, questo \u00e8 divenuto un soprannome scherzoso dei maceratesi. Un altro tradizionale appellativo dei maceratesi \u00e8 quello di \"vrugnul\u00f9\" (prugne). Sebbene questi appellativi facciano parte della tradizione orale non mancano pubblicazioni che ne attestano l'uso conclamato.\nCultura.\nMacerata aderisce all'Associazione delle citt\u00e0 d'arte e cultura. La rassegna di Nuova Musica, giunta alla XXX edizione, fu fondata da Stefano Scodanibbio. \u00c8 da segnalare la stagione lirica nell'originale sferisterio che si tiene durante il periodo estivo; il teatro ospita anche la manifestazione musicale Musicultura. Il Centro studi \"Carlo Balelli\" per la storia della fotografia, fondato nel 2009, ha sede a Macerata e si occupa della valorizzazione dei Fondi Balelli e del patrimonio storico-fotografico della regione Marche. Da Macerata parte l'annuale pellegrinaggio votivo verso la basilica della Santa Casa di Loreto. A Macerata hanno sede due editori nazionali, Liberilibri e la casa editrice Quodlibet.\nAccademia dei Catenati.\nL'Accademia dei Catenati \u00e8 un antico sodalizio culturale sorto a Macerata nella seconda met\u00e0 del XVI secolo con lo scopo di far rinascere la cultura nell'Italia centrale. Rappresenta uno dei pi\u00f9 antichi cenacoli letterari d'Italia, tuttora attivo.\nSferisterio di Macerata.\nLo Sferisterio di Macerata \u00e8 un teatro all'aperto situato nel centro storico di Macerata. Un'arena semicircolare originariamente destinata al gioco del pallone col bracciale, successivamente riadattata a location per concerti e teatro d'opera, l'unico all'aperto con i palchi, di acustica definita perfetta da cantanti e direttori d'orchestra, e sede di taluni festival culturali.\nL'edificio \u00e8 stato progettato nel 1823 dall'architetto neoclassico Ireneo Aleandri (progettista, tra l'altro, del viadotto dell'Ariccia e del Teatro Nuovo \"Gian Carlo Menotti\" di Spoleto).\nHa una capienza massima di circa 2500 posti (fino a 3000, includendo la balconata) e dal 1967 \u00e8 noto per la stagione lirica estiva, trasformata nello \"Sferisterio Opera Festival\" nel 2006 dall'allora direttore artistico Pier Luigi Pizzi, e nel 2012 in \"Macerata Opera Festival\", dal direttore artistico Francesco Micheli, in carica fino al 2017.\nSociet\u00e0 filarmonica.\nAll'inizio dell'Ottocento, Macerata era parte del Regno Italico. E come praticato nelle pi\u00f9 importanti citt\u00e0 europee assoggettate all'autorit\u00e0 di Napoleone Bonaparte, anche qui si volle creare un \"circolo per gentiluomini\" anche al fine di dare maggiore lustro alla citt\u00e0. Venne cos\u00ec istituita il 12 dicembre 1808 la \"Societ\u00e0 filodrammatica\". Il circolo ebbe per primaria finalit\u00e0 l'intrattenimento nelle sale da gioco, il ballo, gli incontri conviviali, rappresentazioni teatrali e liriche. Per molti anni il circolo ospit\u00f2 anche una sala per la scherma. Il circolo, denominato \"Societ\u00e0 filarmonica\" \u00e8 tuttora operante con le finalit\u00e0 originarie. La societ\u00e0 dispone anche di una moderna sede estiva.\nIstruzione.\nUniversit\u00e0 degli Studi di Macerata.\nL'Universit\u00e0 degli Studi di Macerata fu fondata nel 1290 con la lettura dell'editto in tutta la regione da parte di Bartolo da Sassoferrato che annunciava la fondazione di una scuola di diritto nella citt\u00e0. Dal 1965 \u00e8 attivo il Centro di Studi Storici Maceratesi.\nAccademia di belle arti di Macerata.\nL'Accademia di belle arti di Macerata fu istituita nel 1972 per affiancare all'universit\u00e0 di tradizione plurisecolare anche una Accademia artistica.\nIstituti scolastici.\nA Macerata sono presenti tutti gli istituti di istruzione superiore e tra loro ricopre notevole importanza l'istituto d'istruzione superiore Giuseppe Garibaldi, per la formazione di tecnici e personale per lo sviluppo dell'agricoltura e l'ambiente rurale.\nBiblioteche.\nNumerose le biblioteche esistenti in citt\u00e0:\nCucina.\nIl piatto tipico maceratese sono i Vincisgrassi alla maceratese anche noti anche come \"svinci\", una sorta di lasagne al forno. Il piatto connota Macerata e la sua area, tanto che il suo nome \u00e8 stato adottato dall'omonimo gruppo maceratese di pop demenziale. Invece gli gnocchi o le tagliatelle con la papera sono piatti tradizionali della festa del patrono, San Giuliano.\nEconomia.\nSono presenti nel territorio numerose aziende multinazionali, tra cui Eismann, Gi Group, Seat Pagine Gialle, Adecco, El.En..\nSignificativa \u00e8 anche la presenza di attivit\u00e0 artigianali, come quella della produzione di strumenti musicali a fiato e della tessitura finalizzata alla realizzazione di tappeti e di altri prodotti caratterizzati da motivi artistici pregiati; importanti sono anche le lavorazioni orafe, della ceramica e del vimini.\nInfrastrutture e trasporti.\nLa citt\u00e0 ha due uscite della superstrada SS 77, \"Macerata ovest\" per chi proviene da Foligno e \"Macerata sud\" per chi proviene da Civitanova Marche. Entrambi sono situate a 6\u00a0km dalla citt\u00e0, ovvero nella frazione di Sforzacosta e nella zona industriale di Corridonia. Verso nord, ovvero Recanati, Loreto ha un percorso alternativo per Ancona, ci si serve del vecchio tracciato della SS 77 poi declassato a provinciale. Verso sud invece, ovvero Sarnano ed Ascoli Piceno ci si serve della Strada provinciale 78.\nDa anni si parla di realizzare un'\"intervalliva\", una strada di scorrimento veloce che colleghi la valle del Chienti con la valle del Potenza, fungendo anche da Tangenziale per l'area urbana di Macerata; \u00e8 in fase di progetto tramite la \"Quadrilatero Marche-Umbria\", mentre nel novembre del 2008 \u00e8 stata aperta una galleria di circa 800 m che collega la parte sud con la parte nord della citt\u00e0, il che ha risolto la situazione critica che si creava nel centro della citt\u00e0 intasata di veicoli soprattutto quelli pesanti.\nFerrovie.\nIl territorio comunale \u00e8 attraversato dalla ferrovia Civitanova Marche-Fabriano, servita da soli treni regionali.\nAll'interno del centro abitato sono presenti tre stazioni ferroviarie: oltre alla stazione di Macerata, sita a breve distanza dal centro storico, si contano la stazione di Macerata Fontescodella, che serve i quartieri occidentali, e la stazione di Macerata Universit\u00e0, a servizio del polo Luigi Bertelli dell'Universit\u00e0 degli studi di Macerata e dei quartieri Vallebona e Vergini.\nNelle frazioni di Piediripa e di Sforzacosta sono presenti due ulteriori stazioni, rispettivamente denominate Corridonia-Mogliano e Urbisaglia-Sforzacosta.\nAmministrazione.\nNel 2022 \u00e8 stato conferito a Macerata il titolo di citt\u00e0 con DPR.\nSport.\nCalcio.\nNel comune sono presenti diverse societ\u00e0 calcistiche sia maschili che femminili: la pi\u00f9 importante nel maschile \u00e8 la Societ\u00e0 Sportiva Maceratese 1922 che dal 2019/20 milita in Promozione. Il sodalizio ha disputato numerosi campionati di Serie C ed uno di Serie B.\nPoi c'e la Polisportiva Giovanile Salesiana Robur Macerata 1905, la pi\u00f9 antica societ\u00e0 calcistica cittadina, che si occupa solo del settore giovanile e della scuola calcio. Altre squadre sono la Cluentina, della frazione Piediripa, che disputa gli incontri del campionato di Promozione allo Stadio di Collevario; l'Atletico Macerata gioca allo stadio dei Pini e la Vigor Macerata, fondata anni fa col nome Rione Pace nel quartiere Pace, gioca al Campo Sportivo S\u2019Giuliano, e militano entrambe in Seconda Categoria; lo Sforzacosta, squadra dell'omonima frazione, milita invece in Terza Categoria. In passato c'erano squadre che poi hanno chiuso l'attivit\u00e0 sportiva: la Dinamo Vergini, il Madonna del Monte, la Giorgiana (Quartiere centro storico chieda San Giorgio) che per decenni ha giocato allo stadio dei Pini e poi a Collevario, l\u2019Invicta (quartiere corso Cavour) e il Santa Croce che diedero vita al Macerata Calcio e la Vis Macerata, che in anni differenti hanno raggiunto i massimi campionati regionali (Eccellenza/Promozione); l'Helvia Recina, squadra della frazione Villa Potenza sciolta di recente per dare il titolo e la categoria attuale, alla SS Maceratese. Per quanto riguarda il calcio a 11 femminile c'\u00e8 la YFIT Macerata nata nel 2017, nel 2019 vince la Coppa Italia del campionato di Eccellenza e fino a oggi ha 5 squadre del settore giovanile.\nPer il calcio a 5 in citt\u00e0 sono presenti il CUS Macerata C5, che milita in Serie C1, l'Invicta Futsal in Serie C2 e il Macerata C5 che milita in Serie D e anche il calcio femminile con l'Invicta Futsal Macerata in serie C.\nPallavolo.\nL'Associazione Sportiva Montalbano Volley \u00e8 una societ\u00e0 pallavolistica maschile con sede a Macerata, fondata nell'omonimo quartiere dal quale prende il nome, che milita nel campionato di Serie A2. La societ\u00e0 svolge parte delle attivit\u00e0 giovanili nell'impianto di Via F.lli Cervi, nel quartiere di Colleverde Montalbano, mentre la prima squadra disputa gli incontri casalinghi alla Marpel Arena, lo storico Palas di Fontescodella dove l'AS Lube inizi\u00f2 negli anni '90 la sua avventura pallavolistica, prendendo il titolo in serie C, dalla Azzurra Volley Macerata e portando il primo scudetto e la prima coppa dei campioni europea a Macerata. \nL'Associazione Sportiva Helvia Recina Volley \u00e8 una societ\u00e0 pallavolistica femminile con sede a Macerata che milita nel campionato di Serie B1.\nBaseball.\nLa Macerata Angels Baseball Club \u00e8 la principale societ\u00e0 di Baseball di Macerata, militante nel campionato di Serie A2.\nCiclismo.\nMacerata \u00e8 stata sede di tappa del Giro d'Italia per 4 volte:\nPeriodicamente Macerata \u00e8 tappa della Tirreno-Adriatico.\nAltri sport.\nNel rugby \u00e8 presente l'Amatori Rugby Macerata, fondato nel 2006 che disputa il campionato nazionale di serie C nel girone Marche.\nNel softball ha sede in citt\u00e0 il Softball Mosca Macerata, fondata nel 1973, che ha al suo attivo diversi risultati importanti, tra i quali citiamo: una Coppa dei Campioni e diversi titoli italiani ed europei.\nRiguardo alla pallacanestro \u00e8 presente l'A.B.M. Associazione Basket Maceratese che ha militato nel campionato regionale di serie C1 nella stagione 2009/2010.\nPer il tennis citiamo l'Associazione tennis dilettantistica \"Claudio e Geo Giuseppucci\", che svolge attivit\u00e0 in campo regionale e nazionale ed \u00e8 arrivata, \u00e8 insignita della stella d'oro del CONI al merito sportivo.\nL'Hockey su prato \u00e8 nato in citt\u00e0 nel 1934, la squadra locale \u00e8 l'Ass.Ca.Ri.Ma Sez.Hockey.\nNella citt\u00e0 hanno sede due associazioni sportive dilettantistiche di softair, l'LRRP Softair Macerata e il Phoenix Softair Team Macerata."}
{"id": "110199", "revid": "2011148", "url": "https://it.wikipedia.org/wiki?curid=110199", "title": "Falisci", "text": "I Falisci (), in senso stretto \"abitanti di Falerii\", corrispondente alla moderna Civita Castellana, \u00e8 il nome con cui i Romani indicavano un antico popolo italico dell'Etruria meridionale.\nOrigini.\nSecondo il mito il capostipite dei Falisci fu Halaesus (o Halesus), figlio illegittimo o compagno d'arme di Agamennone.\nI Falisci vengono menzionati dagli scrittori antichi, tra questi da Strabone che si rif\u00e0 verosimilmente a Polibio. La storia dei Falisci \u00e8 direttamente legata a quella degli Etruschi dei quali sono alleati, insieme con gli abitanti della vicina Capena, a partire dal V sec. a.C. quando iniziano le lotte contro Roma. La vicinanza dei Falisci con gli Etruschi \u00e8 tale da essere inclusi da Tito Livio fra i popoli etruschi insieme ai quali partecipano ai concili federali presso il Fanum Voltumnae, il santuario \"nazionale\" degli Etruschi.\nDiverse sono le ipotesi riguardanti la loro origine:\nNei centri falisci ci sono tracce di insediamenti e tombe risalenti alla Cultura protovillanoviana, mentre sono carenti le testimonianze della prima et\u00e0 del Ferro.\nSecondo alcuni studi una delle prime migrazioni di Italici in Sardegna si ebbe probabilmente gi\u00e0 in epoca preromana (IV secolo a.C. circa), quando coloni Falisci, fondarono la citt\u00e0 di Feronia (forse identificabile con l'attuale Posada) sulla costa nord-orientale dell'isola.\nTerritorio.\nI Falisci risiedevano in una regione chiamata dai Romani l\"Ager Faliscus\", che si trovava sulla riva destra del fiume Tevere, che ne segnava il confine orientale, nella zona compresa tra \"Grotta Porciosa\" a nord e Capena a sud, con il Monte Soratte che si trovava in territorio falisco. A sud-ovest i confini erano rappresentati dalle pendici dei monti Sabatini, mentre a nord-ovest questi erano rappresentati dai monti Cimini e dalla fitta boscaglia di querce che arrivava fino al Tevere. Ai nostri giorni, l'Ager Faliscus ricade nelle provincia di Roma e in quella di Viterbo.\nI Falisci erano confinanti con gli Etruschi ad ovest e a nord, con gli Umbri a nord-est, i Sabini ad est, e i Capenati a sud.\nIl territorio era attraversato dalla via Amerina, aperta nel 241-240 a.C., che collegavano Veio con Ameria (l'attuale Amelia in Umbria) attraversando tutto il territorio falisco e toccando i suoi principali centri, e dalla via Tiberina, l'antico tratturo aperto per la transumanza, poi strada romana, che da Roma, risalendo la valle del Tevere, attraversava l'agro falisco e capenate, il centro arcaico di Poggio Sommavilla, puntando verso Ocriculum e l'Umbria.\nCampioni di polline provenienti dal Lago di Bracciano, dal Lago di Monterosi e dal lago di Vico rivelano la presenza di densi boschi di montagna di querce fino a tutto il II secolo a.C., avvalorando la tradizione dell'esistenza della foresta cimina, \"Ciminiam siluam\", ritenuta impraticabile, che separava i Falisci dall'Etruria meridionale etrusca.\nStoria.\nLa storia dei Falisci \u00e8 segnata dalla vicinanza con Roma dalla quale, seppur affini linguisticamente, dovettero difendersi nel corso dei secoli, alleandosi con gli Etruschi.\nI Falisci tentarono di contrastare le politiche espansionistiche romane, a cominciare dalla lunga guerra tra Roma e Veio che vide i Falisci, i Capenati e i Veienti sconfitti dai Romani nel 396 a.C.. come conseguenza della sconfitta di Veio, i Romani occuparono le citt\u00e0 di Capena, Sutri, Nepi e nel 394 a.C. anche quella di \"Falerii\".\nAlla presa di Falerii \u00e8 legato il leggendario racconto del maestro di scuola falisco, che condotti i propri ragazzi fuori dalla citt\u00e0, li consegn\u00f2 a Furio Camillo, perch\u00e9 li trattenesse come ostaggi. Furio Camillo, non solo rifiut\u00f2 con sdegno l'offerta, ma rimand\u00f2 il maestro indietro a Faleri, con le mani legate dietro la schiena, sospinto dalle verghe di cui aveva fornito i suoi allievi. Colpiti da un cos\u00ec nobile gesto, i Falisci decisero di arrendersi al generale romano.\nLa pace con i Romani dur\u00f2 poco, tant'\u00e8 che quando nel 358 a.C. Tarquinia insorse contro Roma, anche i Falisci presero nuovamente le armi contro il potente vicino; ma anche questa volta, precisamente nel 351 a.C., essi capitolarono nuovamente. Questa volta venne stretta un'alleanza tra Romani e Falisci, alleanza che prevedeva anche lo stanziamento di una guarnigione romana nella citt\u00e0 di \"Falerii\".\nIl trattato di alleanza non bast\u00f2 ed al termine della Prima guerra punica i Romani si rivolsero nuovamente contro i Falisci che, approfittando della guerra, erano nuovamente insorti. Questa volta per\u00f2 la vendetta di Roma fu tremenda: dopo averli battuti in combattimenti che costarono la vita di circa 15.000 Falisci, i Romani rasero al suolo \"Falerii\" e la ricostruirono come \"Falerii Novi\", in una nuova sede meno difendibile, popolandola con i cittadini superstiti, privati di tutti i loro averi e di parte del loro territorio, annesso a quello di Roma come bottino di guerra.\nIn seguito alla vittoria sui Falisci, i Romani eressero sul Celio un tempio a \"Minerva capta\", dove posero una statua della dea asportata dalla citt\u00e0 di \"Falerii Veteres\" conquistata.\nLa loro resistenza termin\u00f2 nel 241 a.C. quando \"Falerii Veteres\" fu rasa al suolo e di fatto i Falisci cessarono di avere una propria storia distinta da quella romana, anche se vengono ancora citati tra gli alleati italici che nel 216 a.C. parteciparono, come alleati dei romani, alla battaglia di Canne.\nCultura.\nLa comune origine di \"Falisci\" e Latini sarebbe dimostrata soprattutto dalle comunanze riscontrate tra le due lingue, tali da farle ritenere discendenti da una stessa matrice risalente all'et\u00e0 del Bronzo. Della lingua falisca ci sono giunte un centinaio di iscrizioni, che datano dal VII al II secolo a.C. e che sono scritte in un alfabeto, ora destrorso ora sinistrorso, molto simile all'alfabeto latino. Il segno pi\u00f9 caratteristico \u00e8 la 'F ' che ha una forma tipica, come una freccia in alto.\nLa vicinanza con i due potenti popoli vicini dei Latini e degli Etruschi ebbe una forte influenza, riscontrabile nei ritrovamenti archeologici; i materiali archeologici comprendono anche elementi di un'influenza greca, che dimostrano legami quantomeno di natura commerciale con le colonie greche della Campania. Nelle tombe di S. Pietro in Campo a Terni, tra gli altri reperti, ne sono stati trovati alcuni in metallo e ceramici di origine fenicia, etrusca, falisca e picena.\nI Falisci veneravano Soranus, un'antica divinit\u00e0 italica, venerata da varie popolazioni dell'Italia centrale (Sabini, Latini ed Etruschi), i cui festeggiamenti avevano somiglianze con quelli praticati dai romani con i lupercalia. Il centro di questo culto era il Monte Soratte.\nFesto affermava che anche i Falisci chiamavano \"Decimatrus\" una celebrazione che aveva luogo il decimo giorno dalle idi, simile alla Quinquatria, una festivit\u00e0 romana dedicata a Minerva.\nCitt\u00e0.\nLe citt\u00e0 principali dei \"Falisci\" erano Falerii detta in seguito \"Falerii Veteres\", corrispondente all'attuale Civita Castellana, che raggiunse il suo apogeo nel VI secolo a.C., Fescennium identificata con il complesso archeologico di Narce (Calcata, VT), il centro anonimo corrispondente a Vignanello e Vallerano e forse quello di Corchiano; Nepi e Sutri, gi\u00e0 ritenute da alcuni autori citt\u00e0 falische, probabilmente rientravano invece nel territorio etrusco."}
{"id": "110202", "revid": "125268874", "url": "https://it.wikipedia.org/wiki?curid=110202", "title": "Francesco I de' Medici", "text": "Biografia.\nInfanzia.\nFiglio di Cosimo I de' Medici ed Eleonora di Toledo, fu chiamato cos\u00ec per un voto fatto dalla duchessa in occasione di un pellegrinaggio al santuario francescano della Verna.\nFin dal 1564 Francesco I fu reggente del granducato al posto del padre. Il 18 dicembre 1565 spos\u00f2 Giovanna d'Austria (1548 - 1578), figlia di Ferdinando I d'Asburgo. Dopo la morte della prima moglie, Francesco si rispos\u00f2 con Bianca Cappello nel 1579. I due ebbero un figlio, Antonio (29 agosto 1576 - 2 maggio 1621), o secondo altre fonti, fu adottato dalla coppia. In ogni caso questo singolare individuo venne osteggiato dai suoi familiari e venne escluso dalla successione. La Cappello fu sempre invisa alla corte ed al fratello di Francesco, il cardinale Ferdinando I de' Medici, tanto che l'improvvisa morte della coppia, a distanza di un solo giorno l'uno dall'altra, fece pensare per lungo tempo ad un avvelenamento ordinato dal cardinale stesso, mentre le cronache parlarono di cause legate a una malattia fulminante. Nel 2006 si credette di aver provato l'effettivo avvelenamento per arsenico, ma successive analisi condotte nel 2009 dimostrarono che la morte fu dovuta a malaria.\nGranduca di Toscana.\nFrancesco, come il padre Cosimo, era incline al dispotismo, ma, al contrario di questi, non seppe mantenere l'indipendenza di Firenze e ag\u00ec quasi come un semplice vassallo di suo suocero, l'imperatore del Sacro Romano Impero. Impaurito dalla congiura di Orazio Pucci e Piero Ridolfi e di altri nobili fiorentini nel 1575, fu spietato coi responsabili e con i loro appoggi, arrivando a dare il beneplacito, se non addirittura ad architettare, l'omicidio di due donne di casa Medici che intrattenevano rapporti con il partito antimediceo: la sorella Isabella de' Medici e la cognata Leonora \u00c1lvarez de Toledo, uccise dai rispettivi mariti a distanza di meno di una settimana in circostanze molto simili.\nFrancesco inoltre non si interess\u00f2 molto di politica e prefer\u00ec lasciare le sorti del Granducato nelle mani dei numerosi funzionari dei quali si fidava ciecamente. Continu\u00f2 a tassare pesantemente i propri sudditi al fine di versare un gran numero di tributi all'Impero.\nCome i propri avi, Francesco I de' Medici fu un importante mecenate, favorendo molti artisti e dando incarico al Buontalenti di costruire una villa a Pratolino, dove egli stesso aveva acquistato una tenuta nel 1568. La villa, oggi perduta, fu costruita tra il 1569 ed il 1581 ed \u00e8 ricordata come la pi\u00f9 sfarzosa tra le ville medicee, edificata con l'intento di creare un ambiente fiabesco per la seconda moglie di Francesco. Allo stesso Buontalenti affid\u00f2 la progettazione della citt\u00e0-fortezza di Livorno, al fine di assicurare un adeguato sbocco a mare per i traffici del Granducato.\nCompr\u00f2 Villa la Magia e tutti i possedimenti della villa sul monte Montalbano.\nEra appassionato di alchimia e sensibile alle opere dei maggiori chimici e alchimisti del tempo. Suggestionato dalle porcellane cinesi importate in occidente, volle ad ogni costo che fosse risolto il problema degli impasti per realizzare le porcellane, e nel Casino di San Marco in Firenze, sotto la direzione del Buontalenti, mise all'opera gli \"arcanisti\", partecipando egli stesso alle sperimentazioni, con lunghe frequentazioni in laboratorio. I tentativi ebbero successo e intorno al 1575 vedranno la luce le prime opere di porcellana a pasta vitrea mai realizzate in occidente, la cosiddetta \"Porcellana dei Medici\".\nFamoso per questi studi \u00e8 lo Studiolo che si fece realizzare da Giorgio Vasari in Palazzo Vecchio, dedicato a \"... servire per un guardaroba di cose rare et pretiose, et per valuta et per arte, come sarebbe a dire Gioie, Medaglie, Pietre intagliate, cristalli lavorati e vasi...\"\nNel 1585, ebbe l'onore di ospitare alla sua corte l'Ambasciata Tensh\u014d, prima missione diplomatica giapponese in Europa, a cui fece visitare anche Pisa e Siena.\nA Francesco succedette il fratello Ferdinando, che per l'occasione lasci\u00f2 la porpora cardinalizia.\nMorte controversa.\nLa sera dell'8 ottobre 1587, dopo una giornata trascorsa in battuta di caccia insieme al fratello Ferdinando, Francesco I e Bianca cenarono presso la Villa di Poggio a Caiano, ma, prima Francesco e poi Bianca, si sentirono male e si misero presto a letto accusando febbre elevata e intermittente con episodi di vomito: undici giorni dopo erano morti entrambi, senza che l'uno sapesse dell'altro.\nQuattro docenti dell'Universit\u00e0 di Firenze (i tossicologi Francesco Mari, Elisabetta Bertol, Aldo Polettini e la storica della medicina Donatella Lippi) hanno analizzato frammenti di fegato di Bianca e di Francesco: questi resti sono stati ritrovati pochi anni fa nella chiesa di San Francesco a Bonistallo, in seguito al ritrovamento di un documento che testimoniava come le viscere dei due sposi vi fossero stati interrati dopo l'autopsia. Esilissime tracce di un fegato femminile e di uno maschile sono state sufficienti a provare tracce di arsenico, in piccole quantit\u00e0 ma molto fulminante (per questo la lunga agonia); a questo punto restava solo da chiarire la paternit\u00e0 dei tessuti organici. Se per Bianca Cappello Ferdinando neg\u00f2 le esequie di stato (quindi si ignora la sepoltura), Francesco I venne interrato nelle Cappelle Medicee accanto alla sua prima moglie Giovanna d'Austria. Proprio dalla tomba di Francesco, oggetto di un recente sopralluogo nel 2004 all'interno di un ampio progetto di studio sulla casata medicea, sono stati trovati resti organici il cui DNA \u00e8 risultato compatibile con quello del fegato maschile, quindi permettere un'attribuzione certa.\nStudi scientifici e questioni aperte.\nNel 1857, durante una prima ricognizione delle salme dei Medici, cos\u00ec venne ritrovato il suo corpo:\nNella cassetta di zinco di Francesco I, riesumato dalle Cappelle Medicee nel 2004, non c'era traccia di materiali organici, ma solo resti di tessuti che avvolgevano le ossa, peraltro ampiamente manipolate dagli antropologi degli anni cinquanta. Quindi il DNA trovato e confrontato con quello di Bonistallo non \u00e8 DNA originale, ma \u00e8 dovuto a inquinamento. Inoltre, l'ossario di Bonistallo non \u00e8 stato scavato con tecniche archeologiche. Era consuetudine comune, dopo l'autopsia, trattare i visceri asportati con composti arsenicali per conservarli. Francesco I presentava febbre elevata e intermittente, mentre l'avvelenamento da arsenico \u00e8 caratterizzato da vomito senza febbre. Quindi l'avvelenamento resta soltanto una semplice ipotesi, almeno per alcuni studiosi.\nLa tesi formulata nel 2006 dal gruppo di studiosi delle Universit\u00e0 di Firenze e Pavia si basa su evidenze ricavate da un'attenta analisi dei documenti storici e su accurate indagini di laboratorio. Oltre alla sintomatologia presentata da Francesco I, i riscontri dell'autopsia ed i risultati delle indagini chimico-tossicologiche espletate sui resti rinvenuti a Bonistallo concorrono nel definire un quadro compatibile con l'intossicazione letale da arsenico. Sono numerose le pubblicazioni scientifiche ed i testi di tossicologia (uno fra tutti: Curtis D. Klassen \"Casarett and Doull's Toxicology - The basic science of poisons\") che riportano la febbre tra i sintomi dell'intossicazione arsenicale, accompagnata da episodi di vomito violento, che perdura durante tutto il decorso patologico.\n\u00c8 inoltre documentata, nei casi di avvelenamento, l'emissione di feci fortemente maleodoranti, difficolt\u00e0 respiratorie e blocco renale presenti negli ultimi giorni di vita del Granduca. Il quadro clinico, descritto nei documenti relativi al decorso della malattia del Francesco I, mette in luce la presenza di dolori acuti, contraddistinti dall'emissione di urli e gemiti talmente forti da essere uditi in tutte le stanze della villa. Questi riscontri sono compatibili con il bruciore gastrico lacerante e l'agitazione violenta e delirante che caratterizzano anch'essi l'avvelenamento da arsenico.\nLe evidenze ricavabili dall'autopsia di Francesco I danno anch'esse ragione dell'ipotesi di intossicazione. La notevolissima infiammazione gastrica, il fegato bruno, ingrossato e molto duro al taglio oltre che i polmoni iperemici ed edematosi sono pi\u00f9 che suggestivi. La milza nella norma e l'assenza di ipertrofia (splenomegalia) escludono invece che il decesso sia avvenuto per un attacco di malaria.\nPer confermare l'identit\u00e0 dei resti nei quali \u00e8 stata rinvenuta una concentrazione di arsenico compatibile con uno stato di intossicazione acuta, il DNA rinvenuto nei reperti prelevati a Bonistallo \u00e8 stato confrontato con i resti rinvenuti nel 2004 nelle Cappelle Medicee ed attribuiti con certezza a Francesco I. In particolare, durante la riesumazione del 2004 vennero rinvenuti, oltre alle ossa del Granduca, un frammento di cute con annessi dei peli. Questa matrice \u00e8 stata utilizzata come termine di paragone per le indagini genetiche.\nI risultati dei ricercatori fiorentini si scontrano con il dato oggettivo che gli antropologi degli anni cinquanta, e in particolare il prof. Giuseppe Genna, effettuarono il calco in gesso del cranio di Francesco I, il che comport\u00f2 necessariamente la totale asportazione degli eventuali tessuti molli residui. Perci\u00f2 la presenza stessa del frammento di cute, su cui si basa tutta la ricerca, \u00e8 da ritenere impossibile. Inoltre i procedimenti di estrazione e di amplificazione del DNA non risultano sufficientemente documentati nel loro articolo (L. Ottini). Infine, appare molto verosimile che il risultato molecolare, ottenuto in un laboratorio non dedicato allo studio del DNA antico, sia dovuto ad inquinamento da DNA moderno.\nUn dibattito di rilevanza scientifico-accademica sull'argomento non pu\u00f2 di certo prescindere dalla pubblicazione di risultati e argomentazioni su riviste riconosciute a livello internazionale e proprio per questo motivo i riscontri del team fiorentino sono stati pubblicati su una rivista di chiara fama. Ogni obiezione alla loro tesi anima comunque un dibattito di alto livello, in nome della scienza e della verit\u00e0, che non pu\u00f2 che essere positivo.\nTuttavia, l'analisi, nel 2009, effettuata con un moderno metodo immunologico da parte di ricercatori delle Universit\u00e0 di Pisa e di Torino, e la scoperta della presenza di proteine del Plasmodium falciparum (l'agente della malaria perniciosa) nel tessuto osseo di Francesco I, conferma le fonti secondo cui il Granduca e la moglie morirono di febbre malarica e fa respingere nuovamente la gi\u00e0 controversa ipotesi dell'avvelenamento da arsenico. La presenza di arsenico si spiega con la consuetudine dei medici del tempo di trattare i visceri asportati nell'autopsia con composti arsenicali allo scopo di favorirne la conservazione.\nFrancesco e la scienza.\nRicordato dai suoi sudditi pi\u00f9 per le sue stravaganze che per un mecenatismo illuminato, a lui si devono, tuttavia, importanti iniziative urbanistiche e culturali, come l'ampliamento del porto di Livorno, la fondazione della Galleria degli Uffizi nel 1581, la realizzazione dello Studiolo di Palazzo Vecchio, l'incentivazione degli studi naturalistici e la promozione delle ricerche alchimistiche, cui prese parte personalmente, che porteranno all'invenzione della cosiddetta ceramica medicea."}
{"id": "110203", "revid": "1610933", "url": "https://it.wikipedia.org/wiki?curid=110203", "title": "Doll", "text": "Con la parola inglese doll (it: bambola) o dollz si intendono piccoli lavori di pixel art rappresentanti, nella maggior parte dei casi, ragazzine alla moda o personaggi di anime giapponesi.\nIl dolling (ovvero il fare dolls) si pone quindi nel campo della moderna pixel art e, negli ultimi tempi, \u00e8 andato configurandosi come la branca di questo tipo di arte pi\u00f9 accessibile e pi\u00f9 sfruttata soprattutto per un'utenza giovanile.\nTuttavia il campo delle dolls solitamente non si limita alla sola pixel art: la loro estrema versatilit\u00e0 ha portato alla ricerca di svariate metodologie di disegno e di colorazione che abbracciano il campo della computer grafica in generale.\nDunque, dalla sola pixel art fino allo shading con i pennelli digitali.\nLe doll vengono spesso create partendo da apposite \"basi\", raffiguranti corpi umani pi\u00f9 o meno realistici, disegnate da altri \"dollers\" (I creatori appunto) e da loro stessi messe a disposizione della comunit\u00e0, in una sorta di collaborazione.\nLe doll possono naturalmente assurgere a vari scopi ed avere innumerevoli stili a seconda dei gusti e dei fini dell'autore, tuttavia, in generale, il fine pi\u00f9 immediato \u00e8 la cosiddetta \"adozione\": la doll viene pubblicata sui siti di altri dollers a scopo divulgativo, pubblicitario o semplicemente per ragioni affettive.\nLe relazioni che intercorrono fra i dollers all'interno di una comunit\u00e0 (ma anche fra una comunit\u00e0 e l'altra) vengono spesso ufficializzate con un accordo (il \"sisteraggio\") attraverso il quale due dollers gemellano i rispettivi siti fra loro, creando un banner (una sorta di cartellone pubblicitario digitale) che ne esplicita il sodalizio e l'affetto.\nStoria.\nLe doll nascono nell'ambiente de \"The palace\", una chat grafica che utilizza degli avatar (o immagini) per identificare l'utente, a opera di Dollz Shattered Innocent nel 1995. Lei cre\u00f2 in photoshop un'immagine in pixel art della bambola creata da Ruth Handler \"Barbie in versione gotica\". Per disegnare questa prima doll (che allora si chiamava ancora \"avatar\") utilizz\u00f2 il sistema di proporzioni adeguate a \"the palace\", ovvero 9 quadrati da 44x44 pixel affiancati per formarne uno da 132x132. \nL'avatar di Barbie gotica ebbe successo e fu modificata nei vestiti, nella capigliatura, nei colori ma lo stile grafico era ancora primitivo, le ombreggiature erano quasi assenti e le posizioni statiche. \nIn seguito le doll si staccarono dall'utilizzo all'interno de The palace e diventarono una sorta di gioco online con regole e convenzioni stabilite. Ognuno creava le proprie doll e le mostrava sul proprio sito. \nEmby Quinn cre\u00f2 le prime basi in stile simile ai fumetti, le \"Divas\" che ottennero presto successo in tutta la comunit\u00e0, ancora piccola e in crescita.\nNei primi anni del dolling cominciano a distinguersi autori diversi, alcuni tuttora attivi come: Veriria, Josie (Josephine Van de Beld), Emby quinn e Silly Janine. Angy-chan (Angela Zanin) cre\u00f2 le prime basi ispirate ai manga e anime giapponesi, le \"Manga\" e diede vita alla comunit\u00e0 italiana con lo Yumestudio forum. Queste autrici utilizzavano stili di ombreggiatura creati con i pennelli sfumati di photoshop, o gli strumenti brucia e scherma.\nNel settembre 2002 fece la sua apparizione sulla scena il sito \"Lolido\", creato da due autrici francesi, dove venne pubblicata \"Victoria\" una base creata interamente in pixel shading, con posizioni, colori e visi accattivanti che ben presto divenne una delle pi\u00f9 utilizzate dalla comunity. Ma l'egemonia di Lolido dur\u00f2 poco, e ci fu il primo vero grande scandalo nella comunit\u00e0. Una delle due webmaster di Lolido annunci\u00f2 che la base Victoria, cos\u00ec come altre doll del sito, era stata copiata (o \"frankendollata\") da un sito coreano di un'artista di nome Misuya. Il crollo di Lolido vide la crescita di interesse nel modo di fare pixel art coreana: coloro che prima usavano brucia e scherma cominciarono a fare doll in puro stile pixel, senza effetti dei programmi.\n\u00c8 nel 2003 che c'\u00e8 il vero boom dei siti di doll e la grande caccia alle streghe che render\u00e0 instabile e piena di rancori una comunit\u00e0 che fino ad ora era vissuta in relativa pace. Una volta buttato gi\u00f9 il colosso Lolido molti grandi doller vengono accusati di frankendoll anche solo per piccole somiglianze con basi o design coreani. \nIn questo periodo tuttavia si creano stili personali, e 3 grandi comunit\u00e0 distinte con stili caratteristici. La comunit\u00e0 francese, la comunit\u00e0 italiana e la comunit\u00e0 americana."}
{"id": "110207", "revid": "6923", "url": "https://it.wikipedia.org/wiki?curid=110207", "title": "Eurovision Song Contest 1994", "text": "Il trentanovesimo Concorso Eurovisione della Canzone si tenne a Dublino (Irlanda) il 30 aprile 1994.\nStoria.\nNel 1994 il numero di Paesi che volevano prendere parte al concorso divenne troppo grande per l'evento, cos\u00ec l'EBU decise di instaurare un sistema di relegazione. Sei dei sette paesi che nel 1993 finirono negli ultimi posti della classifica (Belgio, Danimarca, Israele, Slovenia, Turchia e Lussemburgo) vennero relegati e persero il diritto di partecipare al \u201cGran Premio\u201d di quest'anno. Solo il Lussemburgo decider\u00e0 di non tornare l'anno successivo ritirandosi definitivamente dal concorso (ad oggi non \u00e8 ancora tornato a partecipare), mentre Cipro non venne relegata poich\u00e9 l'Italia si ritir\u00f2 volontariamente. Debuttano in quest'edizione Estonia, Lituania, Russia, Polonia, Romania, Slovacchia e Ungheria.\nPer la terza volta consecutiva vinse l'Irlanda, ottenendo il maggior punteggio sino ad allora mai raggiunto, di 226 punti. La canzone s'intitolava \"Rock 'n' Roll Kids\" eseguita da Paul Harrington e Charlie McGettigan. La Polonia debutta alla grande, conquistando la seconda posizione. Uno dei momenti pi\u00f9 emozionanti della serata fu l'Interval Act \"Riverdance\". A partire da quest'anno i portavoce delle giurie nazionali appaiono in video e non sono pi\u00f9 solo delle voci. La lingua italiana, nonostante l'assenza della nazione, \u00e8 presente grazie a Duilio, il rappresentante svizzero, che canta \"Sto pregando\".\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Olli Ahvenlahti (Finlandia), Sinan Alimanovic (Bosnia ed Erzegovina), Anders Berglund (Svezia), Valeriano Chiaravalle (Svizzera), Twanny Chircop (Malta), Norbert Daum (Germania), Alain Goraguer (Francia), Noel Kelehan (Romania, Grecia e Polonia), Pete Knutsen (Norvegia), Thilo Krassman (Portogallo), Urmas Lattikas (Estonia), Tomas Leiburas (Lituania), Josep Llobell (Spagna), Frank McNamara (Islanda), Miljenko Prohaska (Croazia), Michael Reed (Regno Unito), George Theofanous (Cipro), Vladimir Valovic (Slovacchia), Harry van Hoof (Paesi Bassi), Hermann Weindorf (Austria), Peter Wolf (Ungheria) e Lev Zemlinski (Russia). La canzone irlandese non usa accompagnamento orchestrale.\nClassifica.\nI paesi segnati in grassetto partecipano all'Eurovision Song Contest 1995\n12 punti"}
{"id": "110209", "revid": "1896180", "url": "https://it.wikipedia.org/wiki?curid=110209", "title": "Jackie Chan", "text": "Nel 1990 ha cambiato ufficialmente il suo nome in F\u00e1ng Sh\u00ecl\u00f3ng (), riprendendo l'antico cognome F\u00e1ng del padre, mentre in Cina \u00e8 conosciuto principalmente con il suo primo pseudonimo di Ch\u00e9ng L\u00f3ng ().\nChan \u00e8 uno dei pi\u00f9 famosi attori al mondo di \"action movie\" orientali: ha girato oltre 200 film ed \u00e8 conosciuto per il suo particolare stile di combattimento che fonde le arti marziali cinesi alla mimica tipica del cinema muto, con l'utilizzo di spettacolari scene d'azione in cui si mette in gioco in prima persona e con l'utilizzo di armi improvvisate e non convenzionali, il tutto sempre stando attento a non sfociare nella violenza gratuita. In merito a ci\u00f2 l'attore ha puntualizzato molte volte che nei suoi film non c'\u00e8 vera violenza (scene di sangue o cruente), ma una \"violenza pulita\", che non disturba, anche perch\u00e9 i suoi film sono indirizzati ad un target di giovani, facendo sempre leva sulla comicit\u00e0 e sulle gag che lo vedono come protagonista.\nUna particolarit\u00e0 e segno di riconoscimento dei suoi film sono i \"bloopers\" che Chan inserisce alla fine della pellicola, in cui si vede chiaramente che \u00e8 lui stesso a fare le scene pericolose, senza l'utilizzo di controfigure, o in cui ci sono errori vari. \u00c8 inoltre il cantante di molte delle canzoni presenti nei suoi stessi film. Dal 2013 \u00e8 un membro della Conferenza politica consultiva del popolo cinese, l'istituzione consultiva incaricata di rappresentare i principali partiti politici della Repubblica Popolare Cinese. Il 26 febbraio 2017 riceve il premio Oscar alla carriera.\nIn Italia non tutti i suoi film vengono distribuiti e doppiati, alcuni arrivano direttamente sul mercato \"home video\". Molti dei suoi \"cult-movie\" infatti, soprattutto quelli degli anni ottanta-novanta (\"Armour of God\", \"Dragons Forever\", \"Armour of God II - Operation Condor\" e altri) sono addirittura del tutto inediti.\nBiografia.\nDi umili origini (il padre Charles Chan era un cuoco, pi\u00f9 tardi impiegato dell'ambasciata francese a Hong Kong e poi in Australia; la madre Lee-Lee una donna delle pulizie), all'et\u00e0 di sette anni Jackie (Chang Kong-Sang) entra a far parte della scuola dell'opera di Pechino a Hong Kong di Sifu Yu Jim-Yuen, dove rimane per dieci anni e si allena in arti acrobatiche, danza, canto e arti marziali. Sono anni di sofferenze, stenti (Jackie si veste spesso coi panni dei sacchi della Croce Rossa internazionale) e botte ricevute dal maestro, che \u00e8 un padre-padrone (per contratto sollevato da ogni responsabilit\u00e0 nel caso uno dei suoi alunni muoia durante l'allenamento). Riconoscendo il suo particolare talento, Yu Jim-Yuen inserisce Chan nel gruppo delle \"Sette Piccole Fortune\" (di cui facevano parte anche Sammo Hung e Yuen Biao), e assieme ai migliori allievi della scuola partecipa a una serie di spettacoli classici che lo fanno notare agli imprenditori cinematografici cinesi.\nGrazie agli agganci del maestro Yu con alcune stelle del cinema di Hong Kong, molti dei suoi allievi sono riusciti a farsi un nome nel campo dei film di arti marziali; Jackie \u00e8 tra questi, infatti appena lasciata l'accademia decise di diventare uno stuntman negli studios dei fratelli Shaw e in seguito un attore. Ma in ambedue i casi dovette ricorrere all'aiuto di Sammo Hung, che aveva abbandonato la scuola dell'opera prima di lui e gi\u00e0 lavorava nel giro. Jackie divenne il pi\u00f9 pagato stuntman di Hong Kong, ma i compensi erano comunque bassi per vivere dignitosamente. Dopo un infruttuoso tentativo di sfondare come attore nel 1972, Jackie abbandona ed emigra in Australia, dove suo padre gli trova lavoro come operaio e pittore in un cantiere edile. Pi\u00f9 tardi, nel 1975, torner\u00e0 ad Hong Kong per riprendere la carriera interrotta, quando Willie Chan (in seguito suo manager per la vita), un giovane organizzatore, si ricorda di lui e lo fa ingaggiare come eroe del film \"New Fist of Fury\", sequel ufficiale del notissimo \"Dalla Cina con furore\" con Bruce Lee. Il sequel \u00e8 un fallimento, ma ormai Jackie \u00e8 determinato a restare ad Hong Kong e a cercare il successo a tutti i costi.\nDiventato una delle star pi\u00f9 famose in Asia, fonda una propria casa di produzione, la Golden Way e, durante le riprese di \"Project A - Operazione pirati\" (1983), una sua scuola per stuntmen: la \"Jackie Chan Stuntmen Association\". Con quest'ultima forma gli attori che recitano nei suoi film, il \"Jackie Chan Stunt Team\".\nJackie Chan detiene inoltre il record nel Guinness dei primati per il \"maggior numero di stunt effettuati da un attore vivente\" e il record specifica: \"Nessuna agenzia di assicurazioni contratter\u00e0 con le produzioni di Chan, in cui egli stesso esegue i suoi stunt\".\nQuasi in ogni suo film l'attore ha avuto qualche incidente pi\u00f9 o meno grave durante le riprese di scene particolarmente difficili, e alcune di queste sono mostrate negli spezzoni che scorrono durante i crediti finali. La pi\u00f9 grave avvenne durante le riprese di \"Armour of God\" (1986), quando cadde da un albero e si perfor\u00f2 il cranio cadendo su delle rocce, rischiando di perdere la vita.\nChan \u00e8 attivamente impegnato per quanto riguarda la beneficenza, i centri di accoglimento per i bambini e gli anziani, e l'economia di Hong Kong. Partecipa molto spesso a conferenze riguardanti avvenimenti sociali. Promuove il supporto delle persone meno abbienti o in cattive condizioni, come le vittime dello tsunami del 2004 che si \u00e8 impegnato a salvaguardare, o i bimbi costretti a vivere in condizioni disagiate.\nLa carriera cinematografica.\nDopo aver fatto lo stuntman in molti film e aver girato alcune pellicole con Lo Wei atte a renderlo \"il nuovo Bruce Lee\" e rivelatesi invece dei colossali flop, Jackie decide che \u00e8 il momento di cambiare e nel 1978 viene consacrato come star del cinema orientale con il film \"Il serpente all'ombra dell'aquila,\" in cui per la prima volta riesce a far conoscere il suo stile: un misto di tecniche proprie del cinema muto, dei tradizionali film di kung-fu e di gag comiche. Un successo enorme ha avuto in seguito il film \"Drunken Master\", addirittura surclassando il precedente ed entrando nelle classifiche dei film pi\u00f9 visti a Hong Kong. Il primo titolo che lo vede, oltre che come attore, anche dietro le macchine da presa \u00e8 \"Il ventaglio bianco,\" realizzato in collaborazione della grande casa Golden Harvest.\nNegli anni ottanta ha girato una serie di film insieme ai suoi \"fratelli\" Sammo Hung e Yuen Biao, come la serie \"Lucky stars\", ma in particolar modo \"Il mistero del conte Lobos\", in cui \u00e8 presente uno dei combattimenti cinematografici pi\u00f9 lunghi e acclamati dalla critica del settore, insieme al lottatore Benny Urquidez, che apparir\u00e0 in seguito anche in \"Dragons Forever. Il cinema di azione e arti marziali\", ultimo film girato dal trio.\nChan ha provato pi\u00f9 volte a sfondare nel mercato americano durante gli anni ottanta, a iniziare con \"Chi tocca il giallo muore\", \"La corsa pi\u00f9 pazza d'America\" e \"La corsa pi\u00f9 pazza d'America n. 2\", non ottenendo per\u00f2 i risultati sperati a causa delle costrizioni che aveva in America. Ha ricevuto anche delle proposte di fare la parte del cattivo in alcuni film come \"Black Rain\" con Michael Douglas, \"Demolition Man\" del suo amico, nonch\u00e9 famoso attore Sylvester Stallone, o \"Arma letale 4\", in cui lo sostitu\u00ec Jet Li, ma ha sempre rifiutato per non rovinare l'immagine che si era creato fino ad allora.\nNel giugno 1994 MTV gli ha consegnato un premio alla carriera e un anno dopo ha avuto il suo primo vero successo americano con \"Terremoto nel Bronx\", sempre di produzione orientale ma girato in America. Per la promozione di questo film si reca per la prima volta anche in Italia, dove viene intervistato dall'esperto di cinema del kung-fu Lorenzo De Luca, col quale intrattiene gi\u00e0 dagli anni ottanta un fitto scambio epistolare. De Luca, autore di alcuni libri su Bruce Lee e sul filone nei quali per la prima volta i film di Chan venivano proposti ai lettori italiani in maniera analitica, tenter\u00e0 pi\u00f9 volte, come sceneggiatore, di includerlo in alcune produzioni europee. Da prima nel 1994, proponendo alla Golden Harvest il progetto western-spaghetti \"Gli implacabili\", con Franco Nero, e quindi nel 1997 con un copione provvisoriamente intitolato \"The Monk\", in coppia con Bud Spencer, ma la scarsa conoscenza di Chan da parte dei produttori italiani, ormai incapaci di fare il cinema d'azione, e soprattutto il grande successo americano che arriver\u00e0 con \"Rush Hour\", rendono il divo asiatico ormai irraggiungibile e definitivamente legittimato anche presso le platee occidentali. \nDa allora molti suoi film vengono esportati in occidente, molte volte editi, tagliati e con la colonna sonora modificata per mano di alcune case di produzione (come la Buena Vista). \u00c8 comunque un modo di far arrivare i suoi film orientali in occidente, dopo che per anni se ne era solo sentito parlare (vedasi i libri e gli articoli del citato Lorenzo De Luca), opere che come standard sono sempre superiori a quelli girati in America, dove le compagnie di assicurazione non gli danno il giusto spazio e dove \u00e8 costretto a sottostare a delle regole che non ha nella sua patria. Cos\u00ec vediamo molti successi distribuiti posticipatamente in DVD (e alcuni nelle sale cinematografiche americane) che hanno contribuito a farlo conoscere maggiormente al pubblico occidentale, con mega-successi come \"Police Story\" (1985), \"Armour of God II - Operation Condor\" (1990), \"The Legend of Drunken Master\" (1995) (il cui titolo originale \u00e8 \"Drunken Master 2\", seguito del primo \"Drunken Master\").\nNel 1998 infine, con il film americano \"Rush Hour - Due mine vaganti\", \u00e8 entrato definitivamente nell'Olimpo di Hollywood, lasciando anche le impronte delle mani e del naso nella Hollywood Walk of Fame.\nNel 2000 ha partecipato alla realizzazione di un cartone animato a lui dedicato: \"Le avventure di Jackie Chan\" (\"Jackie Chan Adventures\"). Il Jackie animato \u00e8 molto differente da quello vero, che per\u00f2 compare alla fine di ogni episodio dando brevi risposte alle domande dei suoi fan pi\u00f9 giovani. Nel 2009 \u00e8 stata prodotta un'altra serie animata che lo vede protagonista: \"Il ritorno di Jackie Chan\".\nVita privata.\nChan \u00e8 stato sempre molto riservato in merito alla sua vita privata. Padrino dell'attore Tin Chiu Hung, nel 1982 ha sposato l'attrice taiwanese Feng-Jiao Lin, con cui ha avuto un figlio, Jaycee Chan (nato nel 1982). L'attore ha anche una figlia, Etta Ng Chok Lam (nata nel 1999), frutto di una relazione con l'attrice Elaine Ng Yi-Lei.\nFilantropia.\nChan \u00e8 membro del National Celebrity Cabinet della Croce Rossa Americana:\nDoppiatori italiani.\nNelle versioni in italiano dei suoi film, Jackie Chan \u00e8 stato doppiato da:\nDa doppiatore \u00e8 sostituito da:\nLa carriera musicale - Album.\nNon solo attore, regista e produttore, ma anche cantante, Chan ha al suo attivo ben 20 album dal 1984 in poi e ha cantato oltre 100 canzoni, molte delle quali fanno da colonna sonora ai suoi film. Canta inoltre in differenti lingue: inglese, \ncantonese, cinese e giapponese."}
{"id": "110211", "revid": "729019", "url": "https://it.wikipedia.org/wiki?curid=110211", "title": "Aliante", "text": "L'aliante \u00e8 un'aerodina, cio\u00e8 un aeromobile pi\u00f9 pesante dell'aria, che si sostiene in volo grazie alla reazione dinamica dell'aria contro le superfici alari e il cui volo libero non dipende da un motore. Alcuni alianti, noti come motoalianti sono utilizzati per il volo libero, ma hanno dei motori che possono, in alcuni casi, essere utilizzati per il decollo o per estendere il volo. Gli alianti vengono usati principalmente a scopo sportivo, ma hanno avuto anche utilizzi militari e per la ricerca scientifica.\nGli alianti sportivi sono progettati per avere la minore resistenza aerodinamica possibile a parit\u00e0 di portanza e ci\u00f2 viene ottenuto con ali ad alto valore di allungamento e cabine di pilotaggio strette e completamente carenate. Questi accorgimenti progettuali consentono di ottenere i pi\u00f9 alti valori di efficienza aerodinamica tra gli aeromobili e di veleggiare per lunghe distanze e alte velocit\u00e0, pur con piccole perdite di quota. Questa caratteristica \u00e8 alla base della differenza tra alianti veleggiatori e libratori. Questi ultimi, infatti, hanno una modesta efficienza aerodinamica e non sono quindi in grado di effettuare lunghi voli liberi.\nDal punto di vista della classificazione in base agli organi sostentatori, raramente l'aliante viene fatto rientrare nella definizione di velivolo, ovvero un'aerodina a superficie alare fissa e sistema di propulsione propria, ci\u00f2 \u00e8 confermato dal punto di vista normativo dove vengono considerati velivoli solo l'aeroplano, l'idrovolante e l'anfibio.\nGli alianti si dividono a loro volta in libratori e veleggiatori. I primi alianti costruiti nella storia erano dei libratori. Dotati di una struttura pi\u00f9 robusta dei moderni veleggiatori, erano in grado solo di planare e non erano pensati per guadagnare quota sfruttando le correnti ascensionali.Il primo libratore italiano fu pilotato dal capitano Aldo Bell\u00f2 il 4 agosto 1933 sulla cima del Monte Grappa alla presenza del generale Gaetano Giardino, maresciallo d'Italia.\nStoria.\nNell'Ottocento gli alianti vennero progettati e costruiti per studiare i problemi del volo dei mezzi pi\u00f9 pesanti dell'aria. Nel 1853 l'ingegnere inglese George Cayley costru\u00ec e speriment\u00f2 un aliante che lanci\u00f2 da un pendio con a bordo il suo cocchiere; l'aliante fece una breve planata prima di schiantarsi al suolo. Cayley riusc\u00ec a realizzare il primo volo umano della storia, ma si narra che lo spaventato cocchiere lasci\u00f2 subito il suo lavoro. Il tedesco Otto Lilienthal tra il 1891 e il 1896 costru\u00ec diversi modelli di aliante che speriment\u00f2 personalmente; uno dei suoi alianti, lanciato da un pendio dell'altezza di circa 20 metri, riusc\u00ec a percorrere circa 300 metri prima di atterrare. Nel 1857 il francese Jean-Marie Le Bris usando un carro trainato da un cavallo riusc\u00ec a fare alzare in volo un aliante da un terreno pianeggiante; l'aliante atterr\u00f2 delicatamente dopo avere percorso qualche decina di metri. Nel 1896 il francese Octave Chanute costru\u00ec un aliante molto maneggevole, che percorse circa 110 metri prima di atterrare dolcemente. L'aliante di Chanute fu preso a modello dai fratelli Wright per la realizzazione del loro aeroplano a motore. In seguito l'aliante venne utilizzato a scopo prettamente sportivo, anche se durante la seconda guerra mondiale venne usato anche a scopi militari.\nUso dell'aliante.\nUso bellico.\nDurante la seconda guerra mondiale furono utilizzati alianti per il trasporto delle truppe speciali in posizione avanzata rispetto alle linee nemiche. Ci\u00f2 era possibile grazie alla silenziosit\u00e0 di questi mezzi che ne rendeva difficile l'individuazione. Essi venivano trainati fino ad una certa quota e una certa distanza dall'obiettivo e, una volta sganciati, planavano fino al punto di atterraggio, spesso improvvisato, in cui venivano abbandonati.\nL'impiego dei cosiddetti \"alianti d'assalto\" fu intenso da parte delle forze tedesche, per portare a termine alcune azioni di guerra.\nOltre all'elemento strategico della sorpresa dovuto al volo silenzioso, l'utilizzo dell'aliante consentiva di sbarcare una squadra compatta e gi\u00e0 equipaggiata pronta a entrare in combattimento. Il lancio di paracadutisti presentava invece l'inconveniente del rumore da parte degli aerei di trasporto, e le truppe erano esposte al fuoco nemico durante la discesa con il paracadute. Inoltre, una volta a terra la squadra doveva riunirsi, organizzarsi, raccogliere gli equipaggiamenti e successivamente iniziare il combattimento. Ci\u00f2 si rendeva particolarmente difficile in caso di lanci notturni o errati, in cui i reparti venivano sparpagliati su una vasta area. L'aliante, se sapientemente condotto, poteva invece arrivare silenziosamente e rovesciare sul posto una squadra compatta gi\u00e0 pronta ad entrare in azione.\nIn seguito, l'uso in guerra di questi mezzi fu abbandonato. Ai tempi della Guerra di Corea, infatti, il ruolo militare dell'aliante fu assunto dall'elicottero, che aveva il vantaggio di poter eseguire anche missioni di \"estrazione\".\nUso sportivo.\nDopo il volo del primo aereo a motore ad opera dei fratelli Wright, l'aliante \u00e8 stato considerato soprattutto un mezzo per il volo sportivo. Ed \u00e8 questo il suo principale uso oltre a quello didattico. Esistono infatti diverse competizioni di volo a vela in tutto il mondo di varie tipologie e classi. La FAI \u00e8 l'autorit\u00e0 che disciplina gli sport aeronautici ed \u00e8 essa che raccoglie i vari record, suddivisi a seconda della \"classe\" degli alianti e della tipologia del primato (distanza, velocit\u00e0, durata in volo, altitudine massima raggiunta, ecc.).\nLe classi sportive di alianti sono:\nTecniche di pilotaggio dell'aliante.\nL'aliante richiede, per la sua particolarit\u00e0, un tipo di licenza differente rispetto a quella per il pilotaggio degli aeromobili a motore. Questo tipo di licenza \u00e8 chiamata SPL (\"Soaring Pilot Licence\") e corrisponde, per quanto riguarda alcune nozioni teoriche richieste, alla licenza PPL per il volo a motore.\nL'aliante che atterra in un sito diverso da quello di partenza e pi\u00f9 in generale non atterra in un campo di atterraggio si dice che ha effettuato un atterraggio fuoricampo.\nTecniche di decollo.\nSi possono distinguere due procedure diverse per il decollo di un aliante veleggiatore:\nTraino aereo.\nIn questo caso l'aliante \u00e8 trainato da un aereo tramite un cavo lungo dai 30 ai 60 m (uno degli apparecchi pi\u00f9 impiegati per questo scopo \u00e8 il Robin DR400, 4 posti e 180 CV). Al raggiungimento della quota desiderata che pu\u00f2 variare, soprattutto a seconda delle condizioni meteorologiche, tra i 400 e i 1000 m, l'aliante si sgancia dal cavo e comincia la lenta discesa in planata verso un aeroporto oppure alla ricerca delle correnti ascensionali per rimanere in volo. Durante il traino aereo \u00e8 necessario che il pilota manovri l'aliante con particolare attenzione ad ogni movimento del trainatore, e che ne segua scrupolosamente l'inclinazione alare specialmente durante la virata, e che si posizioni ad una certa altezza rispetto ad esso per non disturbarne l'assetto o entrare nella sua scia. Esistono delle specifiche procedure di emergenza che, in caso di rottura del cavo o necessit\u00e0 da parte del trainatore di interrompere il traino, prevedono differenti manovre da effettuarsi a seconda dell'altezza dal suolo alla quale si trovasse l'aliante al momento dell'emergenza. Sia l'aliante che il trainatore sono dotati di un meccanismo di sgancio meccanico. Anche l'attivit\u00e0 di traino richiede una specifica abilitazione da parte del pilota trainatore, data la particolarit\u00e0 di questa attivit\u00e0 rispetto alle normali operazioni su aerei a motore.\nAnche il pilota dell'aliante deve essere in possesso di abilitazione.\nDurante la fase di traino, ovvero dal momento dell'allineamento su pista sino allo sgancio, il \"complesso\" dei due velivoli viene considerato ai fini del traffico aereo come un \"unico velivolo\" con comandante il pilota dell'aereo-traino.\nTraino al verricello.\nMediante un verricello, azionato da un potente motore (tra 200 e 400 CV), che avvolge un cavo metallico che pu\u00f2 essere lungo anche 1,5 Km, l'aliante viene trainato lungo la pista fino a raggiungere la velocit\u00e0 di decollo alla quale alza il muso cominciando la salita. Raggiunta la quota massima, all'incirca la met\u00e0 della lunghezza del cavo, si sgancia per proseguire il volo in planata o alla ricerca di termiche. Questo metodo consente di raggiungere quote minori e richiede maggiore attenzione rispetto al traino aereo sia da parte degli assistenti a terra che da parte del pilota; ha notevoli vantaggi in termini di tempo e di spesa: mentre un traino aereo costa tra i 20 e i 50 euro, un traino al verricello costa al massimo 10 euro. L'uso del verricello richiede un'abilitazione specifica.\nIl rischio maggiore \u00e8 rappresentato dalla rottura del cavo durante le prime fasi di traino: durante la salita l'aliante \u00e8 in un assetto piuttosto cabrato e, mancando la trazione del verricello, rischierebbe di entrare in uno stallo profondo o in vite, condizioni entrambe molto pericolose. Risulta inoltre particolarmente difficoltoso il mantenimento dell'assetto orizzontale, in quanto la forte cabrata impedisce al pilota di avere visuale dell'orizzonte.\nAltre tecniche di traino.\nDurante i primi anni del Volo a vela, soprattutto con alianti libratori pi\u00f9 leggeri, si sono usate altre tecniche di lancio, come il lancio con elastico o il traino da autoveicolo, o ancora il lancio da pendio. Queste tecniche sono ad oggi raramente utilizzate, poich\u00e9 richiedono condizioni particolari per poter essere utilizzate. Il traino da autoveicolo, ad esempio, richiede una pista di decollo di almeno 1,5\u00a0km e un buon vento frontale per poter sollevare l'aliante di circa 400 metri dal suolo.\nIl veleggiamento.\nL'aliante veleggiatore, essendo sprovvisto di propulsione, \u00e8 obbligato a scendere rispetto all'aria circostante, affinch\u00e9 la componente del peso lungo la traiettoria sia \"uguale o superiore\" alla resistenza aerodinamica totale del velivolo. Tuttavia in alcune condizioni si verificano correnti ascensionali tali da permettere all'aliante di \"salire rispetto al terreno, pur continuando a scendere rispetto all'aria\", la quale sale con velocit\u00e0 maggiore. Questo tipo di correnti possono essere di varia natura e il pilota esperto analizza prima e durante il volo le condizioni meteorologiche per stabilirne la possibile presenza mediante, per esempio, l'osservazione delle nuvole. Grazie a questi fenomeni \u00e8 possibile stabilire notevoli quote e distanze.\nData la forma quasi cilindrica delle correnti ascensionali termiche, gli alianti che salgono all'interno di esse devono eseguire un movimento a spirale, cio\u00e8 in continua virata. Per convenzione, il senso di rotazione all'interno di una stessa termica occupata da pi\u00f9 alianti \u00e8 deciso dal primo di essi che entri in spirale.\nQuando gli alianti non si trovano in spirale o in altre fasi particolari del volo, effettuano generalmente planate rettilinee verso un'altra ascensione o un punto determinato. Questa fase del volo \u00e8 detta in gergo \"traversone\".\nCaratteristiche dell'aliante.\nParti dell'aliante.\nDell'aliante si distinguono la fusoliera, le superfici aerodinamiche, l'abitacolo ed il pannello strumenti, la \"cappottina\", il gancio di traino, le prese aerodinamiche (Pitot e presa statica), il carrello d'atterraggio e l'eventuale p\u00e0ttino. Il carrello, generalmente monotraccia \u00e8, in alcuni alianti, retraibile al fine di diminuirne l'impatto negativo sulla resistenza.\nCome ogni aereo l'aliante \u00e8 dotato di:\nSono inoltre presenti delle superfici mobili chiamate diruttori di flusso o semplicemente diruttori, che hanno la funzione, se azionati, di ridurre drasticamente la portanza delle due semiali, quando sia necessaria una rapida discesa senza aumentare la velocit\u00e0, ad esempio durante l'atterraggio. Queste superfici, generalmente perpendicolari al flusso dell'aria sulle ali, spuntano solo sul dorso dell'ala o su entrambe le parti, quando viene azionata la rispettiva leva (di colore blu) e tendono a ritrarsi quando il pilota non esercita pi\u00f9 alcuna azione su di essa.\nEfficienza.\nCaratteristica costruttiva assai importante di un aliante \u00e8 l'elevata efficienza aerodinamica, raggiunta mediante l'adozione di profili concavo-convessi laminari, che offrono il miglior compromesso tra resistenza e portanza e, pi\u00f9 recentemente, delle cosiddette winglets che riducono la resistenza indotta.\nAltro fattore di elevata importanza \u00e8 l'efficienza totale del velivolo indicata anche come \"rapporto di planata\". Essa \u00e8 uguale al \"rapporto\" tra la \"quota\" necessaria affinch\u00e9 l'aliante percorra una certa distanza \"in aria calma\" (assenza di vento), e la \"distanza\" stessa. Gli alianti moderni hanno efficienza superiore a 30 (30\u00a0km percorsi partendo da 1000 metri di quota), e modelli con caratteristiche aerodinamiche particolarmente sofisticate raggiungono un'efficienza di 60.\nLa velocit\u00e0 alla quale si raggiunge l'efficienza massima \u00e8 detta, appunto, \"velocit\u00e0 di massima efficienza\" e varia proporzionalmente al peso dell'aliante. Variazioni di peso, tuttavia, \"non influiscono\" sull'efficienza dello stesso, ma riducono un altro tipo di efficienza, cosiddetta \"efficienza oraria massima\", ovvero il rapporto tra il tempo che l'aliante in planata pu\u00f2 rimanere in volo e la quota persa: per esempio un aliante che perdendo 1000 m rimane in volo per mezz'ora (1800 s) ha un'\"efficienza oraria massima\" pari a 1,8 s/m o se vogliamo di 0,5 h/km.\nRecord.\nL'aliante pi\u00f9 grande mai costruito \u00e8 il Flugtechnik &amp; Leichtbau eta, con 30 metri di apertura alare e efficienza massima di oltre 70. L'aliante pi\u00f9 leggero, con il quale si pu\u00f2 decollare \"a piedi\", \u00e8 lo SWIFT Light della societ\u00e0 belga Aeriane.\nEsistono, inoltre, particolari tipi di velivoli, chiamati alianti a motore o motoalianti."}
{"id": "110212", "revid": "124365498", "url": "https://it.wikipedia.org/wiki?curid=110212", "title": "Mazinga Z", "text": " \u00e8 un manga di genere mecha realizzato da G\u014d Nagai e pubblicato dal 1972 al 1974. Negli stessi anni fu trasmesso su Fuji Television un adattamento anime in 92 episodi prodotto dalla Toei D\u014dga, intitolato in italiano Mazinga Z (nome usato nel doppiaggio anche per il robot protagonista), che a sua volta gener\u00f2 un altro manga disegnato da Gosaku \u014cta e pubblicato in contemporanea alla trasmissione.\nOpera fondamentale nel suo genere, \"Mazinga Z\" gener\u00f2 svariati sequel e spin-off, a partire da \"Il Grande Mazinga\" e \"UFO Robot Goldrake\". Nel 2001 la rivista \"Animage\" elesse \"Mazinga Z\" come l'undicesimo miglior anime di sempre.\nTrama.\nL'anziano scienziato Juzo Kabuto costruisce un enorme robot che alla sua morte viene ereditato dal nipote Ryo Kabuto, il cui compito \u00e8 quello di sventare i piani del malvagio Dottor Inferno, uno scienziato tedesco che nel 1962 aveva partecipato con Kabuto e altri colleghi a una spedizione archeologica nell'isola greca di Rodi alla scoperta dei resti della civilt\u00e0 micenea. Ritrovato un esercito di mostri meccanici costruiti dai Micenei (Mikenes), il dottor Inferno svela le sue reali intenzioni uccidendo tutti tranne Kabuto, riuscito a fuggire, ed impossessandosi di quella tecnologia con lo scopo di far tornare sulla terra i discendenti dell'antico popolo greco, costretti per secoli a rifugiarsi nelle viscere della Terra e, insieme a essi, dominare il mondo.\nKabuto, tornato in patria, dirige il centro ricerche per l'Energia \"fotoatomica\" che poi lascia al prof. Yumi appena scoperta una lega metallica molto resistente, la \"Super Lega Z\" (estratta dal minerale immaginario Japanium) da utilizzare per costruire il robot Mazinga Z; nell'Istituto viene creata Afrodite A, un robot meno potente dalle fattezze femminili costruito dal prof. Yumi e pilotato da Sayaka Yumi, figlia del direttore dell'istituto; successivamente si unisce a questi il Boss Robot, guidato da Boss, Nuke e Mucha, tre compagni di scuola di Ryo.\nIl dr. Inferno affida le missioni di guerra dapprima al barone Ashura - il cui corpo \u00e8 diviso in una met\u00e0 maschile e una femminile - e successivamente al conte Blocken - la cui testa \u00e8 collegata a un corpo meccanico - un ufficiale nazista entrato in coma dopo un incidente e risvegliato dallo scienziato nel corso dei suoi esperimenti durante la seconda guerra mondiale.\nLocalizzato finalmente il regno sotterraneo dei Micenei, il dr. Inferno, a seguito delle ripetute sconfitte, decide di chiedere aiuto al loro ambasciatore, il granduca Gorgon, che invier\u00e0 il visconte Pigman. Nel corso degli scontri viene distrutta Afrodite A, sostituita quindi da Diana A. Nel corso degli scontri, Ashura e Pigman cadranno in battaglia, mentre Blocken e il dr. Inferno periranno durante lo scontro finale; Gorgon, che non aveva preso parte all'ultima lotta, ordina - per conto del Generale Nero - un attacco in massa da parte della grande armata di mostri guerrieri micenei: Mazinga Z subisce gravissimi danni e a salvarlo dalla fine interviene un nuovo robot, il Grande Mazinga, che era stato segretamente costruito da Kenzo Kabuto, figlio di Juzo Kabuto e padre di Ryo.\nPersonaggi.\nEroi.\nRyo Kabuto.\n, chiamato Koji Kabuto nel manga e nelle opere derivate, \u00e8 il protagonista della serie. Il cognome deriva dal kabuto, termine con cui anticamente in giapponese si indicava l'elmetto dei samurai, e la sua scelta vale a sottolineare come il pilota sia la testa, il cervello del robot. Ryo \u00e8 uno studente diciassettenne con capelli neri pettinati all'indietro e basette rivolte in avanti. Ryo e suo fratello minore Shiro sono stati allevati dal nonno, il dottor Juzo Kabuto, dopo la morte dei loro genitori in un incidente durante uno degli esperimenti dello scienziato. Tuttavia, poich\u00e9 Juzo \u00e8 molto impegnato nel suo lavoro, Ryo ha preso il ruolo della \"madre\", cucinando i pasti e pulendo la casa (nell'anime tale ruolo \u00e8 invece ricoperto dalla governante Rumi). Grazie alla ricchezza di Juzo, Koji \u00e8 sempre dotato dell'ultimo modello di motocicletta, e la sua abilit\u00e0 nel guidarla lo preparer\u00e0 per imparare a pilotare Mazinger Z al meglio in breve tempo.\nPassionale e positivo, Ryo \u00e8 fiducioso nelle sue abilit\u00e0 e in Mazinga Z, a bordo del quale si sente invincibile. Nell'anime la sua personalit\u00e0 viene accentuata, toccando punte di spavalderia e arroganza parzialmente mitigate con il proseguire della serie. In lui vi \u00e8 per\u00f2 un lato compassionevole che mostra alla sua famiglia e a Sayaka, che diviene presto il suo interesse amoroso. Nell'anime i due litigano spesso, poich\u00e9 Ryo crede che Sayaka non sappia badare a s\u00e9 stessa essendo una ragazza, mentre nel manga viene resa pi\u00f9 esplicita un'attrazione sessuale.\nRyo \u00e8 doppiato in giapponese da Hiroya Ishimaru, mentre in italiano da Claudio Sorrentino negli episodi trasmessi negli anni ottanta e da Riccardo Scarafoni in quelli distribuiti nel 2015.\nSayaka Yumi.\n \u00e8 la figlia del professor Yumi, e pilota il robot dalle fattezze femminili che aiuta Mazinga Z. Il primo robot che la si vede pilotare \u00e8 Afrodite A, seguita da Dianan A dopo la sua distruzione, mentre nel manga pilota per un certo periodo anche Venus A. Sayaka \u00e8 una diciassettenne con lunghi capelli mori o castani raccolti in un cerchietto rosa. Abile pilota, insegna a Ryo come pilotare Mazinga Z e a sua volta impara velocemente a controllare i suoi nuovi robot nonostante i design differenti. Coraggiosa e determinata, nell'anime Sayaka \u00e8 anche piuttosto prepotente e assume atteggiamenti da maschiaccio soprattutto verso Ryo, bench\u00e9 ne sia innamorata. \u00c8 inoltre molto affezionata al padre, essendo diventata pilota per passare pi\u00f9 tempo con lui, e si fida ciecamente dei suoi consigli.\nSayaka \u00e8 doppiata in giapponese da Tomoko Matsushima nei primi 13 episodi, da Minori Matsushima fino all'episodio 39 e da Kotoe Taichi nei successivi, mentre in italiano da Liliana Sorrentino negli episodi trasmessi negli anni ottanta e da Valentina Mari in quelli distribuiti nel 2015.\nBoss.\n \u00e8 la principale spalla comica della serie. \u00c8 un diciassettenne dai capelli castani, sovrappeso ma piuttosto muscoloso, e pur apparendo arrogante e prepotente \u00e8 in realt\u00e0 di buon cuore. Boss \u00e8 il capo di una piccola banda composta da lui, Nuke e Mucha, inizialmente i suoi unici amici verso cui \u00e8 molto leale. Ha un debole per le belle ragazze e in particolare per Sayaka, per la quale prova un amore non corrisposto. Per questo vede in Ryo un rivale, bench\u00e9 non riesca mai a batterlo n\u00e9 nella lotta n\u00e9 con la motocicletta. Con il proseguire della serie, e soprattutto dopo che l'istituto costruisce per lui il ridicolo Boss Robot, impara a rispettare Ryo e ad essergli amico.\nBoss \u00e8 doppiato in giapponese da Hiroshi \u014ctake, mentre in italiano da Gil Baroni negli episodi trasmessi negli anni ottanta e da Gianluca Tusco in quelli distribuiti nel 2015.\nNuke e Mucha.\n e sono i due subalterni di Boss. Estremamente leali al loro capo, lo seguono ovunque vada e gli stanno a fianco anche nelle situazioni pi\u00f9 pericolose. Nuke ha un viso abbastanza lungo e un'espressione ottusa, e ha sempre il naso che cola; nella versione originale dell'anime, per motivi ignoti, chiama il suo capo \"Bossun\". Mucha ha una pettinatura disordinata, una bocca dritta e degli occhi molto piccoli; rispetto a Nuke ha un carattere pi\u00f9 impaziente.\nNuke \u00e8 doppiato in giapponese da K\u014dsei Tomita, mentre in italiano da Vittorio Guerrieri negli episodi trasmessi negli anni ottanta e da Davide Lepore in quelli distribuiti nel 2015. Mucha invece \u00e8 doppiato in giapponese da Isamu Tanonaka, mentre in italiano da Massimo Rossi negli episodi trasmessi negli anni ottanta e da Marco Baroni in quelli distribuiti nel 2015.\nShiro Kabuto.\n \u00e8 il fratello minore di Ryo, un ragazzino preadolescente con i capelli mori o castani pettinati in avanti. Allegro, spensierato e giocoso, \u00e8 il pi\u00f9 grande sostenitore di Ryo, con cui \u00e8 molto protettivo. Nell'anime, dove ha un ruolo pi\u00f9 rilevante e spesso determinante, \u00e8 rappresentato come una persona piuttosto saggia a dispetto dell'et\u00e0. \u00c8 un buon amico di Boss e la sua banda, bench\u00e9 inizialmente li veda come semplici bulli.\nShiro \u00e8 doppiato in giapponese da Kazuko Sawada, mentre in italiano da Fabrizio Manfredi negli episodi trasmessi negli anni ottanta e da Tito Marteddu in quelli distribuiti nel 2015.\nGennosuke Yumi.\nIl professor , chiamato Yanosuke Yumi in alcune traduzioni del manga, \u00e8 il direttore (dopo il ritiro di Juzo Kabuto) dell'istituto di ricerca per l'energia fotoatomica, il quale \u00e8 anche la base segreta di Mazinga Z, e padre di Sayaka. Il suo aspetto ha subito diverse modifiche tra il manga originale e l'anime, ma in tutte le sue incarnazioni appare come un uomo di mezz'et\u00e0 con occhiali e baffi che indossa sempre un camice da laboratorio. Competente scienziato e spesso abile stratega nell'aiutare Ryo e Sayaka durante le battaglie, il professor Yumi \u00e8 un uomo mite che cerca sempre di trovare il modo migliore per gestire una situazione; tuttavia, quando la situazione sembra disperata, \u00e8 in grado di commettere azioni discutibili. Si preoccupa molto per Sayaka, per la quale per\u00f2 non trova molto tempo essendo sempre occupato nel suo lavoro, e diviene una figura paterna anche per i fratelli Kabuto dopo la morte di Juzo.\nGennosuke Yumi \u00e8 doppiato in giapponese da J\u014dji Yanami, mentre in italiano da Aldo Massasso negli episodi trasmessi negli anni ottanta e da Ambrogio Colombo in quelli distribuiti nel 2015.\nNossori, Morimori e Sewashi.\nI dottori , e sono i tre assistenti del professor Yumi. Nossori, alto e calvo, \u00e8 il pi\u00f9 anziano del terzetto; Morimori \u00e8 alto e tarchiato e con una barba che gli incornicia il mento; Sewashi \u00e8 basso, indossa spessi occhiali ed ha una lunghissima barba che gli arriva ai piedi. Nel complesso sono buoni e pazienti, specialmente con gli adolescenti. Sono anche piuttosto goffi e servono parzialmente da spalle comiche, ma quando serve riescono ad usare seriamente le loro competenze. Come hobby giocano a bowling, pur essendoci negati. Nel manga (dove inizialmente hanno un design differente) appaiono pi\u00f9 raramente, e dimostrano di incarnare lo stereotipo dell'anziano pervertito.\nNossori \u00e8 doppiato in giapponese principalmente da Yonehiko Kitagawa e da Isamu Tanonaka a partire dall'episodio 65, mentre negli episodi 3 e 9 \u00e8 doppiato rispettivamente da Hiroshi Masuoka e Ken'ichi Ogata; in italiano invece \u00e8 doppiato da Oliviero Dinelli negli episodi distribuiti nel 2015. Morimori \u00e8 doppiato in giapponese da K\u014dji Yada e in italiano da Mario Bardella negli episodi trasmessi negli anni ottanta, mentre Sewashi \u00e8 doppiato in giapponese da Hiroshi \u014ctake e in italiano da Nino Scardina negli episodi trasmessi negli anni ottanta.\nMisato.\n \u00e8 la lontana parente di Boss che nella seconda met\u00e0 della serie entra a far parte del gruppo guidato dal dottor Yumi. Sayaka dimostra subito d'essere molto gelosa di lei. Nel manga originale non compare. \u00c8 doppiata in giapponese da Nana Yamaguchi e in italiano da Ilaria Zanti.\nAntagonisti.\nDottor Inferno.\nIl , chiamato dottor Hell nel manga e nelle opere derivate, \u00e8 l'antagonista principale della serie. \u00c8 uno scienziato malvagio che ha deciso di conquistare il mondo dopo aver scoperto sull'isola di Rodi (Bardos nell'edizione originale) i resti della civilt\u00e0 micenea e i suoi mostri meccanici. Alcuni anni prima dell'inizio della serie, aveva partecipato assieme ad altri scienziati (fra cui proprio Juzo Kabuto) ad una spedizione archeologica in cui era avvenuto il ritrovamento. Terminato il restauro dei robot, Hell li aveva attivati grazie a uno scettro uccidendo gli altri partecipanti alla spedizione tranne Juzo, che era riuscito a salvarsi.\nBarone Ashura.\nIl pi\u00f9 importante tra i collaboratori di Inferno, \u00e8 stato da lui creato attraverso la fusione di due mummie dell'antico impero di Mikene. Ha un corpo ermafrodita, per met\u00e0 maschile e met\u00e0 femminile; si trova a capo delle maschere di ferro ed \u00e8 un rivale di Blocken, con cui compete costantemente. Morir\u00e0 in un attacco suicida contro Mazinga. Culturalmente, \u00e8 una figura appartenente all'induismo, in cui gli Asura sono spiriti malvagi che combattono contro i Deva (dei).\nConte Blocken.\nSi tratta di un ex militare nazista, salvato dal dr. Inferno dopo essersi trovato in fin di vita a seguito di una terribile battaglia durante la seconda guerra mondiale: il risultato \u00e8 un corpo bionico con la testa separata che pu\u00f2 avere vita autonoma. Comanda l'esercito degli elmetti di ferro; anche lui soccomber\u00e0 verso la fine durante uno scontro con Mazinga.\nDuca Gorgon.\nCompare nella seconda met\u00e0 della serie in qualit\u00e0 di rappresentante del redivivo impero di Mikene. Si tratta di un essere simile a un centauro, con busto umano che poggia sulle zampe posteriori di una tigre dai denti a sciabola gialla striata di nero.\nVisconte Pigman.\nRisultato dell'unione tra un pigmeo esperto d'incantesimi, la sua parte superiore, ed un potente guerriero masai esperto nell'uso della lancia e dello scudo.\nPubblicazione.\n\"Mazinger Z\" inizi\u00f2 la serializzazione su \"Weekly Sh\u014dnen Jump\" il 2 ottobre 1972. Il 13 agosto 1973 la serie fu improvvisamente interrotta, ufficialmente a causa del target differente che stava acquisendo e della retribuzione troppo alta che Nagai richiedeva alla Sh\u016beisha. In seguito la serie riprese su \"TV Magazine\" della rivale K\u014ddansha, che per\u00f2 impose a Nagai di non continuare la trama dal punto in cui si era interrotta su \"Sh\u014dnen Jump\" e di utilizzare un tono pi\u00f9 simile a quello dell'anime. Vennero quindi totalmente ignorati eventi come la distruzione di Afrodite A, la creazione di Venus A e la morte di Ashura e Blocken. L'ultimo capitolo fu pubblicato nel settembre 1974 col titolo \"Great Mazinger\", e come nella serie TV vedeva l'introduzione dell'omonimo robot.\nUn altro manga, scritto da Nagai e disegnato da Gosaku \u014cta, fu pubblicato su \"Boken Oh\" dalla Akita Shoten in contemporanea alla trasmissione dell'anime, di cui inizialmente rappresent\u00f2 un adattamento con toni pi\u00f9 comici rispetto al manga di origine ma da cui in seguito si sleg\u00f2 per virare su toni pi\u00f9 adulti, presentando dei retroscena inediti sui personaggi.\nEdizioni italiane.\nIn Italia arriv\u00f2 per prima la versione di \u014cta, pubblicata dalla Granata Press in undici volumi nel mensile \"Manga Classic\" da marzo 1992 a gennaio 1993, col titolo \"Mazinga Z\". Essa fu riedita (come \"Mazinger Z\") da dicembre 2005 a ottobre 2006 da d/visual, che da ottobre 2009 a gennaio 2010 pubblic\u00f2 in sei volumi anche il manga di Nagai, nella versione apparsa originariamente su rivista (e quindi priva dei ritocchi attuati in seguito nel design di alcuni personaggi).\nLe due edizioni sopra elencate del manga di \u014cta si segnalano per la mancanza di tre capitoli che si credevano andati perduti. La versione d/visual era inoltre gravata dalla mancanza di svariate pagine nella storia in cui Mazinga Z va in Africa: si trattava di una versione censurata della storia (integrale nella versione Granata) considerata in Giappone offensiva per il modo in cui venivano rappresentate graficamente le trib\u00f9 indigene. Nel 2014, sia il manga di \u014cta che quello di Nagai sono stati ripubblicati dalla J-Pop: la versione di \u014cta contiene l'edizione integrale della storia ambientata in Africa, e i tre capitoli mancanti. La versione di Go Nagai ha, in appendice all'ultimo volume, il finale inedito dell'arco narrativo pubblicato dalla Sh\u016beisha (mancante nell'edizione d/visual).\nAnime.\nEdizione italiana.\nBench\u00e9 \"Mazinga Z\" si collochi cronologicamente prima de \"Il Grande Mazinger\" e \"UFO Robot Goldrake\", la serie fu trasmessa per la prima volta in Italia su Rete 1 dal 21 gennaio 1980, quando le due successive erano gi\u00e0 state trasmesse. In tale occasione furono trasmessi solo 51 episodi sui 92 totali; nello specifico, la serie fu trasmessa fino all'episodio 56 ma saltando gli episodi 4, 5, 14, 28 e 38, e l'episodio 56 non fu trasmesso durante il primo ciclo di programmazione ma solo al termine delle repliche l'anno successivo. Inoltre in ogni episodio furono tagliate diverse scene senza motivo apparente. Oltre a singoli tagli di alcuni secondi all'interno della puntata, vennero completamente tolte le scene iniziali in cui generalmente gli antagonisti discutono o iniziano a porre in esecuzione il loro piano (tra cui tutte le apparizioni del dottor Inferno a partire dall'episodio 48). Questi tagli ridussero la durata media di ogni episodio a circa 19 minuti anzich\u00e9 i normali 22. Furono inoltre rimossi eyecatch e anticipazioni. Nel doppiaggio italiano, realizzato dalla D.E.F.I.S. con un cast completamente diverso da quello delle altre serie, Koji Kabuto fu ribattezzato Ryo come gi\u00e0 accaduto nel film di montaggio \"Mazinga contro gli UFO Robot\", il dottor Hell fu chiamato Inferno e tutti i nomi dei colpi dei robot furono tradotti. Gli stessi episodi vennero replicati sempre su Rai 1 e, dalla met\u00e0 degli anni ottanta, su varie televisioni locali.\nA partire dal 26 giugno 2015 la serie rimasterizzata \u00e8 stata pubblicata in 23 DVD-Video realizzati dalla Yamato Video e allegati a \"La Gazzetta dello Sport\" e \"Corriere della Sera\", che includono audio italiano e giapponese con sottotitoli fedeli (anche per le scene precedentemente tagliate). Per l'occasione la CDR, sotto la direzione di Giorgio Bassanelli Bisbal, ha doppiato gli episodi fino ad allora inediti, con un cast totalmente nuovo e mantenendo un adattamento coerente con quello degli altri episodi. Questa edizione \u00e8 stata poi trasmessa dal 16 settembre 2015 sulla rete a pagamento Man-ga, completando quindi la trasmissione televisiva della serie il 21 gennaio 2016 a 36 anni esatti da quella del primo episodio.\nSigle.\nGiapponesi.\nEntrambe le sigle sono composte da Michiaki Watanabe.\nFilm.\nDurante la trasmissione della serie TV furono distribuiti nei cinema due mediometraggi anime, le cui trame presentano versioni alternative di eventi che accadono nella serie. \"Mazinga Z contro Devilman\" (1973) \u00e8 un crossover con l'anime \"Devilman\". \"Mazinga Z contro il Generale Nero\" (1974) anticipa il finale della serie in cui ci si collega al successivo \"Il Grande Mazinger\", presentando per\u00f2 una trama parzialmente diversa.\nIl 26 gennaio 2017 \u00e8 stata annunciata l'uscita del film anime \"Mazinga Z Infinity\", realizzato dalla Toei in occasione del 45\u00ba anniversario della serie. Il film, che \u00e8 stato distribuito in Giappone il 13 gennaio 2018, \u00e8 diretto da Junji Shimizu e scritto da Takahiro Ozawa; Ichir\u014d Mizuki \u00e8 stato richiamato a cantare il tema d'apertura, mentre la colonna sonora \u00e8 composta da Toshiyuki Watanabe, figlio di Michiaki. Koji Kabuto e Sayaka Yumi sono doppiati rispettivamente da Sh\u014dtar\u014d Morikubo e Ai Kayano, e il film racconta una storia originale ambientata dieci anni dopo il finale della serie. \u00c8 stato proiettato in anteprima alla Festa del Cinema di Roma 2017 il 28 ottobre e distribuito nei cinema italiani tre giorni dopo dalla Lucky Red.\nRemake.\nNegli anni ottanta, Toshiki Hirano e Masami \u014cbari iniziarono i lavori per un remake di \"Mazinga Z\" in OAV. La miniserie si sarebbe dovuta intitolare e avrebbe presentato un robot pi\u00f9 realistico, ad esempio i pugni a razzo non sarebbero stati in grado di tornare automaticamente alle braccia. La notizia, inizialmente riservata, riusc\u00ec a trapelare; di conseguenza la Toei protest\u00f2, dicendo alla Dynamic Planning che i diritti sull'animazione di Mazinga erano solo suoi e che non avrebbe tollerato un Mazinga animato da altri, e il progetto fu bloccato.\nDal 1998 al 2000 fu pubblicata su \"Magazine Special\" una serie manga di Nagai intitolata \"Z Mazinger\", che rielabora \"Mazinger Z\" mischiandolo con la mitologia greca e ambientandolo in epoca contemporanea. Nel 2009 fu invece trasmessa su TV Tokyo la serie anime \"\", che rielabora anch'essa la storia originale aggiungendoci elementi di altre opere di Nagai."}
{"id": "110216", "revid": "963244", "url": "https://it.wikipedia.org/wiki?curid=110216", "title": "Pasquale Bayl\u00f3n", "text": "Biografia.\nNato il giorno di Pentecoste (in spagnolo \"Pascua de Pentecost\u00e9s\", da cui il nome di Pasquale) da Martino e Isabella Jubera, in una famiglia di umile condizione, da fanciullo fu garzone di un allevatore di pecore. Manifest\u00f2 fin da piccolo la sua vocazione spirituale trascorrendo le lunghe ore del pascolo del gregge in meditazione e preghiera. Impar\u00f2 a leggere da autodidatta esercitandosi sui libri di preghiere.\nA diciotto anni chiese l'ammissione al noviziato presso il convento di Santa Maria di Loreto della congregazione dei Frati Minori aderenti alla riforma di san Pietro d'Alcantara, ma riusc\u00ec ad esserne ammesso solo due anni dopo. Nel frattempo, lavorando presso il ricco allevatore Martino Garcia, che lo aveva preso a ben volere, rifiut\u00f2 l'offerta di quest'ultimo di divenire suo erede.\nIl 2 febbraio 1564 fece la professione solenne dei voti come frate converso. Fu per anni addetto al servizio di portineria, anche nei conventi di J\u00e1tiva e Valenza.\nL'eucaristia fu il centro della sua vita spirituale. Pur essendo illetterato, seppe difendere coraggiosamente la sua fede, soprattutto riguardo l'eucaristia, rischiando anche la vita durante un difficile viaggio che, nel 1576, fu incaricato di compiere fino a Parigi, attraversando la Francia calvinista dell'epoca.\nDopo il viaggio Pasquale scrisse una raccolta di sentenze per comprovare la reale presenza di Ges\u00f9 Cristo nell'eucaristia ed il potere divino trasmesso al papa.\nMor\u00ec all'et\u00e0 di 52 anni, il giorno di Pentecoste, nel convento del Rosario a Villarreal, anche a causa delle frequenti mortificazioni corporali alle quali si sottoponeva.\nCulto.\nVenne proclamato beato il 29 ottobre 1618 da papa Paolo V, canonizzato nel 1690 da papa Alessandro VIII. \u00c8 festeggiato il 17 maggio. Nel 1897 papa Leone XIII lo proclam\u00f2 patrono delle opere eucaristiche e dei congressi eucaristici.\nLe sue spoglie, che si veneravano a Villarreal, furono profanate e disperse durante la guerra civile spagnola (1936-39); in parte furono successivamente recuperate nel 1952. Attualmente sono principalmente conservate presso il santuario dedicato al santo a Villarreal.\nIconografia.\nSan Pasquale \u00e8 raffigurato spesso nell'atto di adorare l'ostensorio e con accanto un gregge. \nNell'iconografia il santo inoltre \u00e8 stato rappresentato, insieme a san Pietro d'Alc\u00e0ntara, in ginocchio ai piedi della Madonna del Pozzo; questo perch\u00e9 a partire dalla met\u00e0 del Settecento i frati alcantarini, presenti nel sud Italia, erano impegnati nella diffusione del culto della Madonna del Pozzo di Capurso, abbinando i due maggiori santi dell'ordine alla Vergine del Pozzo diffondevano il culto in ogni posto dove erano presenti."}
{"id": "110218", "revid": "277947", "url": "https://it.wikipedia.org/wiki?curid=110218", "title": "Felix Dahn", "text": "Biografia.\nFu professore a Breslavia.\nScrisse la monumentale opera storica \"Die K\u00f6nige der Germanen\" (12 volumi, 1861-1909) e fu autore anche di ballate e di romanzi storici, tra i quali spicca \"Ein Kampf um Rom\", ambientato all'epoca della guerra greco-gotica.\nPartecip\u00f2 alla realizzazione della \"Allgemeine Geschichte in Einzeldarstellungen\", opera storica scritta da un gruppo di storici tedeschi coordinati da Wilhelm Oncken.\nSuo padre, Friedrich Dahn, fu un celebre attore tedesco."}
{"id": "110220", "revid": "1409228", "url": "https://it.wikipedia.org/wiki?curid=110220", "title": "Eupen", "text": "Eupen (pronuncia: , in vallone \"Ney\u00e5w\", in francese antico \"N\u00e9au\" ) \u00e8 il capoluogo (18.313 ab.) della comunit\u00e0 germanofona del Belgio, nel Belgio orientale (Provincia di Liegi) sulla Vesdre. Capoluogo di un distretto (di Eupen-Malmedy, chiamato anche \"Cantone Orientale\") trasferito, con il trattato di Versailles, dalla Germania al Belgio. Il territorio fu di nuovo annesso alla Germania tra il 1940 e il 1945.\nLa citt\u00e0 \u00e8 situata a 16\u00a0km da Aquisgrana (in Germania) e a 45\u00a0km da Liegi (Belgio francofono) e Maastricht (Paesi Bassi). Gli abitanti sono per il 90% di lingua tedesca.\nDalla conversione del Belgio a stato federale, Eupen \u00e8 sede del governo della comunit\u00e0 germanofona (DG) e perci\u00f2 centro dei circa 72.000 abitanti germanofoni, maggioranza all'interno della comunit\u00e0, ma minoranza a livello nazionale.\nGeografia fisica.\nLa citt\u00e0 si trova al margine del parco naturale delle Alte Fagne-Eifel (fr. \"Hautes Fagnes-Eifel\", ted. \"Hohes Venn-Eifel\"), che si estende per 2.400\u00a0km\u00b2 tra la Germania e il Belgio; Eupen \u00e8 circondata da boschi a est e a sud e da immensi prati nella parte occidentale.\nSport.\n\u00c8 sede del K.A.S. Eupen, societ\u00e0 calcistica militante nella massima serie belga."}
{"id": "110221", "revid": "1543377", "url": "https://it.wikipedia.org/wiki?curid=110221", "title": "Maria Teresa d'Austria", "text": "In virt\u00f9 della Prammatica Sanzione del 1713, emanata dal padre, l'imperatore Carlo VI, nel 1740 fu la prima (nonch\u00e9 unica) donna della Casa d'Austria a ereditare il governo dei vasti possedimenti della monarchia asburgica. L'eredit\u00e0 di Maria Teresa non fu riconosciuta da diversi stati tedeschi, che, spalleggiati dalla Francia e dalla Spagna, precipitarono l'Europa centrale in quella che fu nota come guerra di successione austriaca. Alla fine, grazie soprattutto alla fedelt\u00e0 dimostratale dall'Ungheria, Maria Teresa usc\u00ec vittoriosa e venne riconosciuta come legittima sovrana dei suoi possedimenti ereditari, ma non pot\u00e9 essere eletta al soglio imperiale e si accontent\u00f2 d'essere l'imperatrice consorte, facendo eleggere come imperatore il proprio marito. Ebbe quale proprio principale avversario negli scontri che interessarono il suo regno la figura di Federico il Grande, re di Prussia.\nInsieme al marito fu fondatrice del casato degli Asburgo-Lorena, la dinastia che resse le sorti dei domini austriaci fino alla prima guerra mondiale. Fu madre degli imperatori Giuseppe II e Leopoldo II, nonch\u00e9 di Maria Antonietta, regina di Francia, e Maria Carolina, regina di Napoli e Sicilia.\nIl suo governo personale \u00e8 ricordato come un periodo ricco di riforme economiche e sociali, nonch\u00e9 di grande sviluppo culturale in tutto l'impero. Maria Teresa seppe avvalersi di consiglieri di grande spessore dell'epoca dell'illuminismo come Wenzel Anton von Kaunitz-Rietberg, Friedrich Wilhelm von Haugwitz e Gerard van Swieten. Promosse largamente il commercio e lo sviluppo delle moderne tecniche di agricoltura, riorganizz\u00f2 l'esercito imperiale e rafforz\u00f2 il prestigio internazionale dell'Austria. Si mostr\u00f2 invece tradizionalista nella politica religiosa, espellendo dalle sue terre ebrei e protestanti, avocando a s\u00e9 il principio della chiesa di Stato e rifiutandosi di riconoscere il pluralismo religioso, motivo per cui alcuni contemporanei la criticarono.\nBiografia.\nInfanzia e problemi successori.\nNata nella mattina del 13 maggio 1717, secondogenita e figlia maggiore superstite dell'imperatore Carlo VI d'Asburgo e della moglie Elisabetta Cristina di Brunswick-Wolfenb\u00fcttel, fu battezzata la sera stessa avendo come madrine la zia Guglielmina Amalia di Brunswick-L\u00fcneburg e la nonna Eleonora Maddalena del Palatinato-Neuburg.\nNel corso del battesimo, Maria Teresa fu portata davanti alle sue cugine, Maria Giuseppa d'Austria e Maria Amalia, le figlie dell'imperatore, ormai defunto, Giuseppe I. Questo fu il primo segnale che il padre non avrebbe seguito il patto di successione e che avrebbe anteposto sua figlia alle figlie del fratello, Giuseppe I.\nInfatti, l'imperatore Carlo VI, sebbene fosse deluso dalla mancanza di eredi maschi che potessero continuare la dinastia, nel 1713, eman\u00f2 la Prammatica Sanzione mediante la quale diseredava le figlie del fratello Giuseppe e nominava quale erede Maria Teresa.\nIn ogni caso, la Prammatica Sanzione fu accettata dalle altre potenze europee solo dopo difficili negoziati che obbligarono l'imperatore ad accettare alcune condizioni: infatti, la Gran Bretagna pretese come contropartita all'accettazione lo smantellamento della Compagnia di Ostenda mentre Spagna e Francia richiesero alcune contropartite in Italia. Dunque, la Prammatica Sanzione fu accettata solo da alcuni Stati, la Gran Bretagna, la Francia, la Spagna, la Sassonia, la Polonia, la Repubblica delle Sette Province Unite, lo Stato Pontificio, la Russia e la Danimarca, la Prussia e la Baviera. In realt\u00e0, al momento opportuno, Francia, Spagna, Sassonia, Baviera e Polonia avrebbero rinnegato il riconoscimento.\nMaria Teresa aveva delle parentele molto influenti tra i monarchi europei che le derivavano innanzitutto dall'essere una Asburgo, figlia del sacro romano imperatore, e da una politica matrimoniale accorta tra i suoi parenti prossimi. Tramite la sorella di sua madre che aveva sposato l'erede al trono russo Aleksej Petrovi\u010d Romanov, Maria Teresa era infatti cugina di primo grado dello zar Pietro II di Russia nonch\u00e9 del duca tedesco Ferdinando Alberto II di Brunswick-L\u00fcneburg. Altri suoi cugini furono Carlo Alberto di Baviera (per breve tempo imperatore in contesa con la stessa Maria Teresa), Giuseppe I e Pietro III del Portogallo. Sua cugina Maria Giuseppa d'Austria, fu regina consorte di Polonia (in quanto moglie di Augusto III) ed elettrice consorte di Sassonia.\nGiovent\u00f9.\nPrima di Maria Teresa Carlo VI ebbe un maschio primogenito che per\u00f2 mor\u00ec prima di compiere un anno. Dopo la nascita di Maria Teresa, la famiglia imperiale ebbe altre due figlie, Maria Anna e Maria Amalia che, per\u00f2, mor\u00ec a sei anni. Fisicamente, Maria Teresa aveva grandi occhi azzurri, capelli biondi, un lieve rossore alle gote, una bocca larga e un corpo forte; inoltre, siccome i genitori non avevano stretti rapporti di parentela, Maria Teresa non sub\u00ec gli effetti nefasti dei matrimoni tra stretti consanguinei che avevano caratterizzato molti dei suoi antenati.\nCaratterialmente, Maria Teresa era estremamente seria e riservata; amava cantare, tirare con l'arco e avrebbe voluto imparare almeno le basi dell'equitazione ma il padre, temendo si potesse far male, glielo imped\u00ec; inoltre, partecipava alle produzioni liriche, spesso condotte direttamente dall'imperatore Carlo VI.\nLa sua educazione fu supervisionata dai gesuiti che, sebbene riuscissero a insegnarle un buon latino, non furono in grado di correggere la sua ortografia e punteggiatura non convenzionale n\u00e9 le trasmisero la capacit\u00e0 oratoria dei suoi predecessori, a tal punto che la stessa Maria Teresa divenne solita parlare e scrivere nel dialetto viennese. Il padre, che ancora aspettava un erede maschio, non la istru\u00ec sugli affari di Stato n\u00e9 diede alla figlia la preparazione propria di un erede al trono, sebbene le permettesse di partecipare alle sedute del consiglio sin dai quattordici anni; per questo motivo, infatti, Maria Teresa, al pari della sorella minore, ricevette esclusivamente nozioni di disegno, pittura, musica e danza, discipline tipiche per un ruolo di una principessa o di una regina consorte.\nMatrimonio.\nSin dall'infanzia, Maria Teresa divenne oggetto di trattative matrimoniali tra le diverse corti d'Europa. Il padre decise di fidanzare la figlia al principe Leopoldo Clemente il quale avrebbe dovuto incontrare Maria Teresa a Vienna nel 1723 ma mor\u00ec di vaiolo; l'imperatore, allora, ripieg\u00f2 sul fratello minore del principe Leopoldo Clemente, Francesco Stefano di Lorena, e lo invit\u00f2 a vivere a Vienna.\nIn ogni caso, Carlo VI consider\u00f2 altre possibilit\u00e0: pens\u00f2 di far sposare la figlia al principe ereditario di Prussia, Federico, in modo da creare un forte Stato tedesco, ma questi era protestante e le differenze religiose si dimostrarono essere insormontabili; in seguito, promise la figlia in moglie a Carlo di Spagna ma le potenze europee si opposero e lo costrinsero a rinunciare, timorose che un tale matrimonio avrebbe sconvolto gli equilibri europei. Maria Teresa, che nel frattempo era divenuta ottima amica di Francesco Stefano di Lorena, fu assai rallegrata della conclusione negativa di tali negoziati.\nNel 1729, alla morte del padre Leopoldo, Francesco Stefano sal\u00ec al trono di Lorena e part\u00ec da Vienna; finalmente, il 31 gennaio 1736, durante i negoziati per la conclusione della guerra di successione polacca, Luigi XV di Francia accett\u00f2 che Francesco Stefano fosse fidanzato a Maria Teresa, alla sola condizione di rinunciare al Ducato di Lorena in favore del deposto re di Polonia, Stanislao Leszczy\u0144ski, e ricevendo in cambio il diritto di succedere al granduca di Toscana, Gian Gastone de' Medici, il quale non aveva eredi maschi. Francesco Stefano accett\u00f2 gli accordi e spos\u00f2 Maria Teresa il 13 febbraio 1736.\nL'amore di Maria Teresa per il marito fu forte e possessivo: nelle lettere esprimeva il suo desiderio di vedere lui e solo lui mentre le risposte del marito apparivano assai formali. Estremamente gelosa, ebbe col passare degli anni forti contrasti con il marito per le sue infedelt\u00e0, in specie con Maria Wilhelmina von Neipperg, principessa di Auersperg, la sua amante pi\u00f9 nota.\nAlla morte di Gian Gastone, il 9 luglio 1737, Francesco Stefano divenne granduca di Toscana. L'anno seguente, Carlo VI invit\u00f2 la figlia e il genero a fare il loro ingresso formale in Toscana: per l'occasione, fu eretto un arco trionfale a Porta San Gallo, dove rimane ancor oggi; tuttavia, il soggiorno fu breve poich\u00e9 l'imperatore richiam\u00f2 la figlia, ormai sua erede designata a Vienna. Nella capitale danubiana, infatti, li attese una situazione assai complessa: dall'estate del 1738, l'Impero austriaco era in guerra con l'Impero ottomano ma il conflitto stava volgendo al disastro; le continue sconfitte e le perdite territoriali avevano portato i viennesi alla rivolta e Francesco Stefano, inviato al fronte, divenne oggetto del disprezzo generale in virt\u00f9 delle sue origini francesi che ne facevano temere la lealt\u00e0; finalmente, nel 1739, la guerra si concluse con il trattato di Belgrado.\nAscesa al trono.\nCarlo VI mor\u00ec il 20 ottobre 1740, probabilmente a causa di un avvelenamento da funghi; l'imperatore lasciava alla sua morte una situazione assai precaria: avendo ignorato il consiglio del principe Eugenio di Savoia, aveva ottenuto in via diplomatica l'adesione delle altre potenze ai suoi progetti successori, ma non si era cautelato contro eventuali voltafaccia degli altri monarchi e dunque non aveva previsto la minaccia di una guerra di successione. Il tesoro, infatti, conteneva appena fiorini, l'esercito aveva al servizio appena uomini che, sebbene devoti alla dinastia, erano scoraggiati a causa della sconfitta contro i turchi subita l'anno prima.\nPeraltro, Maria Teresa non era preparata al suo ruolo di regina regnante: non era informata sulle questioni di Stato, non conosceva i ministri, non aveva rapporti con gli altri monarchi e l'unico consiglio lasciatole dal padre era stato di mantenere i consiglieri in carica e di affidarsi al marito. Lei stessa descrisse nel \"Testamento Politico\" le circostanze della sua ascesa al potere: \"Mi sono trovata senza danaro, senza credito, priva di un'armata, senza esperienza e conoscenza di me stessa e, infine, anche senza consiglio, poich\u00e9 ciascuno dei suoi membri, in un primo momento, voleva aspettare e vedere come si sarebbe sviluppata la situazione\".\nSin dall'ascesa al trono, respinse la possibilit\u00e0 che altri Paesi potessero ottenere per diritto o con la forza alcuni dei suoi territori e da subito si attiv\u00f2 per ottenere la dignit\u00e0 di imperatrice del Sacro Romano Impero; tuttavia, dal momento che le donne non potevano accedere al soglio imperiale, dovette quindi favorire l'ascesa del marito a tale carica, conservando per s\u00e9 il titolo di imperatrice consorte (Maria Teresa avrebbe comunque continuato a ricoprire il ruolo di regina su tutti i territori della monarchia asburgica, governandoli direttamente).\nFrancesco Stefano, tuttavia, per quanto avesse regolarmente il titolo di granduca di Toscana (nonch\u00e9 duca di Teschen e conte di Falkenstein), non disponeva per\u00f2 del titolo di principe elettore e quindi non avrebbe potuto votare n\u00e9 essere eletto imperatore. Pertanto, al fine di garantire una sufficiente base politica al marito, Maria Teresa decise di conferirgli a titolo formale la co-reggenza dei domini ereditari asburgici affinch\u00e9 potesse partecipare alle riunioni della Dieta imperiale in qualit\u00e0 di principe elettore di Boemia. In ogni caso, ci volle oltre un anno prima che la Dieta di Ungheria accettasse Francesco Stefano nel suo ruolo di sovrano associato.\nVa infine aggiunto che Maria Teresa, nonostante provasse un forte sentimento di amore nei confronti del marito e per quanto lo avesse associato a s\u00e9 nel governo, imped\u00ec sempre che Francesco Stefano si interessasse agli affari di Stato e spesso giunse a congedarlo dalle riunioni di consiglio, quando i due non erano d'accordo. L'ascesa al trono venne quindi formalizzata il 22 novembre 1740, quando Maria Teresa ottenne, alla Hofburg - residenza cittadina della corte - l'omaggio della nobilt\u00e0 dei possedimenti ereditari della Bassa Austria.\nGuerra di successione austriaca.\nSubito dopo l'ascesa al trono, alcuni sovrani europei, che in un primo momento avevano riconosciuto la successione di Maria Teresa, ruppero le loro promesse: infatti, Carlo Alberto di Baviera, marito di Maria Amalia d'Asburgo, cugina di Maria Teresa, con il sostegno di Francia e Spagna, pretese parte dei possedimenti asburgici; a dicembre, Federico II di Prussia invase la Slesia e pretese che Maria Teresa accettasse di consegnarla a lui, oppure avrebbe appoggiato gli avversari. Contemporaneamente, Maria Teresa ottenne l'appoggio di Carlo Emanuele III di Savoia, Stato che non aveva accettato la Prammatica Sanzione durante la vita di suo padre, nel novembre del 1740.\nSostenuta da questo successo, Maria Teresa rifiut\u00f2 di cedere la Slesia, temendo che una qualsiasi violazione della Prammatica Sanzione avrebbe potuto invalidare l'intero documento; lo stesso Francesco Stefano esclam\u00f2 all'ambasciatore prussiano: \"Meglio i Turchi alle porte di Vienna, meglio la resa dei Paesi Bassi alla Francia, meglio ogni concessione alla Baviera e alla Sassonia, piuttosto che la rinuncia della Slesia!\". L'invasione della Slesia, inoltre, fu l'inizio di una lunga inimicizia con il re di Prussia, al quale Maria Teresa si riferiva come \"l'uomo malvagio\".\nA corto di ufficiali esperti, Maria Teresa rilasci\u00f2 il maresciallo Wilhelm Reinhard von Neipperg, che Carlo VI aveva imprigionato per il suo scarso rendimento nella guerra contro i turchi.\nNell'aprile del 1741 gli austriaci subirono una pesante sconfitta nella battaglia di Mollwitz, a seguito della quale Federico II entr\u00f2 a Olm\u00fctz e la Francia concord\u00f2 con Prussia, Baviera, Sassonia e Spagna un piano di spartizione dei possedimenti asburgici. In una situazione cos\u00ec compromessa, Francesco Stefano cerc\u00f2 di indurre la moglie ad accettare un compromesso con la Prussia e Maria Teresa, a malincuore, accett\u00f2 i negoziati.\nContrariamente alle aspettative, tuttavia, Maria Teresa riusc\u00ec a raccogliere un notevole sostegno in Ungheria: si fece incoronare il 25 giugno del 1741 (dopo aver affinato le proprie abilit\u00e0 equestri necessarie per la cerimonia di incoronazione), poi, per placare coloro che consideravano il suo sesso come il pi\u00f9 serio ostacolo, assunse i titoli maschili di arciduca e re.\nA luglio, i tentativi di conciliazione con la Prussia crollarono; l'Elettore di Sassonia, fino a quel momento alleato di Maria Teresa, cambi\u00f2 fronte, mentre l'Elettore di Brunswick-L\u00fcneburg si dichiar\u00f2 neutrale; pertanto Maria Teresa fu costretta a richiedere aiuto all'Ungheria. Al fine di raggiungere tale scopo, non bad\u00f2 a mezzi: concesse favori alla nobilt\u00e0, don\u00f2 la citt\u00e0 portuale di Fiume all'Ungheria (fino a quel momento faceva parte dei possedimenti austriaci), infine, mostr\u00f2 trionfale il figlio ed erede davanti ai nobili riuniti, assicurandosene ancora di pi\u00f9 la simpatia.\nNel 1741, le autorit\u00e0 austriache informarono Maria Teresa che il popolo boemo avrebbe preferito, come sovrano, Carlo Alberto; in ogni caso, Maria Teresa rifiut\u00f2 di cedere terreno. Tuttavia, il 26 ottobre, Carlo Alberto, conquistata Praga, ottenne la nomina a Re di Boemia; il 24 gennaio, fu eletto Imperatore del Sacro Romano Impero con il nome di Carlo VII, fatto che fu considerato una catastrofe.\nDopo alcuni insuccessi, grazie ai rinforzi ungheresi e sfruttando le divisioni degli avversari, le truppe austriache riuscirono a conquistare Monaco, la capitale di Carlo Alberto di Baviera.\nFinalmente, nel giugno 1742, il trattato di Breslavia concluse le ostilit\u00e0 tra Austria e Prussia, permettendo a Maria Teresa di concentrare tutte le sue forze nella riconquista della Boemia: nell'inverno dello stesso anno, le truppe francesi abbandonavano Praga; infine, il 12 maggio 1743, Maria Teresa fu incoronata Regina di Boemia nella Cattedrale di San Vito.\nNel 1745 la morte di Carlo Alberto di Baviera rese vacante il trono imperiale e, nonostante alcuni successi francesi nei Paesi Bassi austriaci, il 13 settembre i principi tedeschi elessero Francesco Stefano come imperatore; Federico II accett\u00f2 la proclamazione dopo che Maria Teresa riconobbe, nel dicembre 1745, la perdita della Slesia.\nLa guerra si trascin\u00f2 per altri tre anni, finch\u00e9 il trattato di Aquisgrana riconobbe la successione di Maria Teresa nei possedimenti ereditari di Austria, Boemia e Ungheria e la posizione di Francesco Stefano quale imperatore, in cambio del riconoscimento della conquista prussiana della Slesia e della cessione del Ducato di Parma al principe Filippo di Spagna.\nGuerra dei sette anni.\nMaria Teresa concep\u00ec le proprie riforme in campi tra loro molto diversi come uno strumento per rafforzare l'impero in vista di un conflitto con il suo principale rivale, Federico II di Prussia.\nNell'agosto 1756, dopo lunghe schermaglie diplomatiche, Federico II di Prussia invase la Sassonia, dando inizio al conflitto noto come guerra dei sette anni in cui l'Austria, alleata con la Russia e la Francia (vero e proprio capovolgimento diplomatico orchestrato da Maria Teresa e dal cancelliere Kaunitz), fronteggi\u00f2 la Gran Bretagna e la Prussia.\nMaximilian Ulysses Browne si trovava al comando delle truppe austriache. Dopo l'inconcludente battaglia di Lobositz del 1756, venne rimpiazzato al comando dal principe Carlo Alessandro di Lorena, cognato di Maria Teresa, nominato pi\u00f9 per le sue relazioni familiari che per le capacit\u00e0 militari che si rivelarono infatti un fiasco. Questo venne poco dopo rimpiazzato da Leopold Joseph von Daun, Franz Moritz von Lacy e da Ernst Gideon von Laudon.\nSe sui mari e nelle colonie la superiorit\u00e0 britannica fu quasi sempre assoluta, il fronte europeo fu assai pi\u00f9 incerto: in un primo momento, Federico II colse alcuni successi, in seguito la battaglia di Kol\u00edn segn\u00f2 un vero e proprio capovolgimento delle sorti a favore dell'Austria, dal momento che Federico II, avendo perso un terzo delle proprie forze, non fu in grado di mantenere un contegno offensivo.\nNel 1758 le sorti del conflitto iniziarono a equilibrarsi: in quell'anno, infatti, i francesi subirono una dura disfatta nella battaglia di Krefeld e furono costretti a ritirarsi al Reno; infine, alla morte dell'imperatrice Elisabetta di Russia, nel 1762, il di lei successore, Pietro III, ammiratore di Federico II, ritir\u00f2 le forze russe dal conflitto, lasciando praticamente sola l'Austria. Nel 1763, i contendenti, ormai all'esaurimento delle forze, stipularono i trattati di Hubertusburg e di Parigi, mediante i quali la Francia fu costretta a rinunciare a gran parte delle sue colonie in favore degli inglesi, mentre l'Austria dovette accontentarsi dello status quo ante bellum, rinunziando al sogno di riconquistare la Slesia.\nVedovanza e co-reggenza con Giuseppe.\nL'imperatore Francesco mor\u00ec il 18 agosto 1765, mentre lui e la corte erano a Innsbruck a celebrare il matrimonio dell'arciduca Leopoldo. Maria Teresa fu devastata dal dolore: rinunzi\u00f2 a gioielli e altri ornamenti, tagli\u00f2 i capelli corti, pose tende nere alle sue stanze, indoss\u00f2 abiti neri per il resto della sua vita e, infine, si ritir\u00f2 dalla vita pubblica, al punto da trascorrere ogni anno l'intero mese di agosto e il diciottesimo giorno di ogni altro mese reclusa da sola nelle sue camere; lei stessa scrisse di riconoscersi appena e di essere diventata, senza l'amore del marito, come un animale, priva della ragione.\nLa morte dell'imperatore, inoltre, apr\u00ec alla successione del figlio primogenito Giuseppe, che fu eletto Imperatore del Sacro Romano Impero e prese, il 17 settembre 1765, il ruolo di co-reggente dell'arciducato d'Austria che era stato di Francesco, allo scopo di mantenere intatti i domini asburgici e, alla morte del maresciallo Leopold Joseph Daun, anche il comando supremo delle forze armate.\nSecondo lo storico Robert A. Kann, Maria Teresa era un monarca di qualifiche superiori alla media, ma intellettualmente inferiore a Giuseppe e Leopoldo: la regina possedeva un cuore caldo, mente pratica, ferma determinazione e perspicacia; era pronta a riconoscere la superiorit\u00e0 mentale di alcuni dei suoi consiglieri e ad accettarne i consigli, ma in ogni caso il rapporto con il figlio fu complicato.\nInfatti, sebbene Maria Teresa e Giuseppe non mancassero di intelligenza e calore umano, le loro personalit\u00e0 erano piuttosto divergenti e raramente si vedevano in pubblico, fatto che spesso cre\u00f2 forti contrasti nell'amministrazione dello Stato, al punto che entrambi ricorsero alla minaccia di abdicare dai loro ruoli.\nUno dei pi\u00f9 noti episodi di contrasto tra madre e figlio fu la spartizione della Polonia: l'ipotesi, infatti, concordata da Giuseppe e da Kaunitz insieme a Federico II di Prussia e Caterina II di Russia, vide la ferma opposizione di Maria Teresa, che la riteneva disonorevole e ingiusta; solo dopo lunghe discussioni, Maria Teresa, convinta dal figlio che Prussia e Russia si sarebbero mosse anche senza l'appoggio austriaco, decise di accettare l'annessione del Regno di Galizia e Lodomiria; cinico, Federico II comment\u00f2: \"Pi\u00f9 piange, pi\u00f9 prende\".\nMorte.\nPer molta parte della sua vita Maria Teresa godette di una salute fisica eccellente (anche in pieno inverno teneva le finestre aperte), finch\u00e9, nel 1767, fu colpita da un forte attacco di vaiolo. Da questo, secondo molti storici, non si riprese mai completamente e negli ultimi anni inizi\u00f2 a soffrire di asma, astenia, tosse persistente, necrofobia, insonnia e, infine, edema.\nSorpresa da un temporale autunnale, il 24 novembre 1780 Maria Teresa inizi\u00f2 a soffrire degli effetti di una polmonite che l'aveva colpita e ben presto, sulla base delle diagnosi dell'archiatra di corte, il dottor St\u00f6rk, si comprese che le sue condizioni erano divenute ormai particolarmente critiche. Nei quattro giorni seguenti si indebol\u00ec sempre pi\u00f9 e quindi chiese l'estrema unzione. Si spense alle nove di sera del 29 novembre, circondata dai suoi cari. Per sua volont\u00e0, fu sepolta a Vienna nella Cripta Imperiale, accanto al marito.\nFederico il Grande, per lungo tempo suo rivale, venuto a conoscenza della scomparsa della sovrana disse che Maria Teresa con la sua presenza aveva dato onore e lustro al suo trono e a tutte le donne del mondo e che, pur avendola combattuta in tre guerre, non la consider\u00f2 mai sua nemica. Con la sua morte, si estinse anche la casata degli Asburgo che venne rimpiazzata da quella degli Asburgo-Lorena. L'imperatore Giuseppe II, gi\u00e0 co-reggente dei domini asburgici, ne divenne ora unico titolare, dando vita a una nuova era di profonde riforme.\nGiudizio storico.\nL'arciduchessa aveva ereditato uno Stato in crisi per fallimenti diplomatici e sconfitte militari, ormai prossimo al declino. Dopo quarant'anni di regno, lasci\u00f2 al figlio Giuseppe, primo degli Asburgo-Lorena, uno Stato rivitalizzato e dotato di un efficiente sistema militare, economico e amministrativo. L'acquisizione del Regno di Galizia e Lodomiria e i privilegi concessi alla nobilt\u00e0 ungherese tuttavia ne accentuarono il carattere multinazionale e, di contro, l'introduzione dell'obbligo scolastico come mezzo di diffusione della cultura tedesca innesc\u00f2, come reazione, anche la rinascita della cultura ceca e il risveglio di vari nazionalismi.\nMaria Teresa comprese nella sua vita l'importanza del suo personaggio pubblico e fu in grado di ottenere stima e affetto da parte dei suoi sudditi. Il suo governo \u00e8 stato giudicato dagli storici come un successo senza precedenti, in particolare se paragonato a quello dei suoi predecessori. Le sue riforme trasformarono significativamente il Sacro Romano Impero e l'Austria soprattutto in uno Stato moderno, con un ruolo internazionale significativo. Centralizz\u00f2 e modernizz\u00f2 tutte le istituzioni e il suo regno \u00e8 considerato come l'inizio dell'era dell'\"assolutismo illuminato\" in Austria con un nuovo modo di concepire il governo: le misure prese dal sovrano divennero pi\u00f9 moderne e razionali, nell'interesse di tutto il popolo.\nLe riforme.\nIstituzioni.\nSebbene di opinioni piuttosto conservatrici (specie se comparate a quelle del figlio e successore, Giuseppe), attu\u00f2 importanti riforme in campo amministrativo e giuridico in modo da rafforzare le capacit\u00e0 economiche e militari dell'Austria: in primo luogo, Maria Teresa incaric\u00f2 il conte Friedrich Wilhelm von Haugwitz di istituire un esercito stanziale permanente di soldati, sottoposto direttamente al controllo del governo centrale, per pagare il quale Haugwitz razionalizz\u00f2 il sistema tributario, istituendo un sistema di catasto e imponendo anche al clero e alla nobilt\u00e0 di pagare le imposte.\nCon tale riforma, dunque, fu sostanzialmente affermato il principio dell'equiparazione giuridica rispetto allo Stato e alle funzioni pubbliche, tra patriziato e borghesia: infatti, se ognuno era tenuto a contribuire secondo una percentuale dei propri averi, cadeva il presupposto di uno status privilegiato per la nobilt\u00e0; il criterio di affidare l'amministrazione tributaria a \"corpi\" o alla \"ferma\" (appalto della riscossione ai privati), fu sostituito da un nuovo soggetto, il contribuente, in rapporto diretto con lo Stato.\nA seguito di ci\u00f2, tra il 1754 e il 1764, Maria Teresa riusc\u00ec a raddoppiare gli introiti fiscali e a reperire i 14 milioni di fiorini annui necessari all'esercito e, anche se l'estensione dell'obbligo tributario anche a clero e nobilt\u00e0 fu solo un successo parziale, tuttavia, la riforma ebbe esito positivo sull'economia.\nNel maggio del 1749, Maria Teresa cur\u00f2 l'unificazione delle cancellerie dei domini austriaci e boemi, mentre l'amministrazione centrale degli affari giudiziari fu affidata a un organo distinto; infine, nel 1760, istitu\u00ec il Consiglio di Stato, composto da un cancelliere e sei membri (tre in rappresentanza dell'alta aristocrazia e tre in rappresentanza della piccola nobilt\u00e0), che, sebbene fosse dotato di sole funzioni consultive, evidenziava la differenza con altri despoti \"illuminati\" (tra questi Federico II) i quali esercitavano direttamente e personalmente le loro prerogative.\nMedicina e igiene.\nIn seguito alla morte della sorella, l'arciduchessa Maria Anna, Maria Teresa reclut\u00f2 il medico Gerard van Swieten affinch\u00e9 servisse a corte come medico personale e riformasse il sistema sanitario mediante la costruzione di un ospedale a Vienna e il rinnovamento degli studi di medicina; in seguito, Maria Teresa affid\u00f2 a Van Swieten il compito di studiare il problema della mortalit\u00e0 infantile in Austria e, su raccomandazione del medico, la regina sanc\u00ec che l'ospedale della citt\u00e0 di Graz (seconda citt\u00e0 dell'Austria) avrebbe dovuto effettuare autopsie per tutte le morti avvenute, in modo da garantire dati adeguati alla ricerca medica.\nPoi, Maria Teresa viet\u00f2 la costruzione di cimiteri senza un previo permesso governativo, contrastando in tal modo usanze funerarie dispendiose e scarsamente igieniche; infine la decisione di sottoporre, nel 1767, i propri figli alla vaccinazione fu essenziale per superare il contrasto verso tale pratica, pi\u00f9 volte espresso dalla comunit\u00e0 accademica. Fu la stessa Maria Teresa a inaugurare la vaccinazione, ospitando al castello di Sch\u00f6nbrunn una cena per sessantacinque bambini.\nGiustizia.\nIn materia di diritto, Maria Teresa cur\u00f2 la compilazione del \"Codex theresianus\", iniziato nel 1752 e terminato nel 1766, che regolava i diritti personali, i diritti reali e le obbligazioni.\nIl testo del codice, diviso in tre libri, era composto da articoli che, secondo le intenzioni iniziali, sarebbero divenuti l'unica fonte legale; tuttavia, l'opposizione del cancelliere Kaunitz, che considerava il codice troppo aderente al diritto comune e ai diritti locali, nonch\u00e9 eccessivamente prolisso, ne imped\u00ec una promulgazione.\nInoltre, nel 1776, su impulso del figlio, Giuseppe, mise fuori legge la pratica della caccia alle streghe, ridusse le fattispecie criminose punite con la pena capitale e abol\u00ec la tortura; la lentezza e il forte travaglio con cui l'Austria pratic\u00f2 tali riforme \u00e8 stato spiegato da molti storici con il fatto che Maria Teresa, nata e cresciuta in et\u00e0 tardo barocca, si adatt\u00f2 con estrema difficolt\u00e0 e riluttanza alle idee dell'illuminismo.\nEducazione e scuola.\nConsapevole della inadeguatezza della burocrazia in Austria, Maria Teresa nel 1774 eman\u00f2 il suo \"Allgemeine Schulordnung f\u00fcr die deutschen Normal-, Haupt und Trivialschulen in s\u00e4mmtlichen Kayserlichen K\u00f6niglichen Erbl\u00e4ndern (Regolamento generale scolastico per le scuole tedesche normali, superiori ed elementari in tutte le terre ereditarie imperiali e reali)\", riformando cos\u00ec il sistema scolastico. Tale regolamento stabiliva che ogni bambino di et\u00e0 compresa tra i sei e i dodici anni avrebbe dovuto obbligatoriamente frequentare la scuola. Questa normativa fu accolta con forte ostilit\u00e0 in molte aree e non ebbe l'esito desiderato dalla sovrana. In alcune zone dell'Austria, infatti, nel XIX secolo ancora met\u00e0 della popolazione era analfabeta, ma il regolamento fu importante poich\u00e9 sanc\u00ec il principio del valore di una educazione gratuita e pubblica.\nInoltre consent\u00ec anche agli studenti non cattolici il diritto di frequentare l'universit\u00e0 e ne riorganizz\u00f2 i corsi di studi, promuovendo l'introduzione delle materie di diritto e facendo s\u00ec che i professori fossero scelti con particolare riferimento alla capacit\u00e0 professionale; infine, allo scopo di garantire una preparazione uniforme, fu sancito che solo le universit\u00e0 avrebbero potuto garantire il titolo di laurea, esautorando i collegi professionali o riservati alla nobilt\u00e0.\nCensura.\nIl governo di Maria Teresa divenne noto anche per la censura che applic\u00f2 sistematicamente alle pubblicazioni. L'autore inglese sir Nathaniel Wraxall scrisse in una sua lettera da Vienna: \"L'ingiuriosa bigotteria dell'imperatrice \u00e8 in particolare da attribuire a una deficienza della sua cultura. \u00c8 duro a credersi ma sono molti i libri e le produzioni d'ogni genere, in ogni lingua, che sono stati proibiti da lei. Non solo Voltaire e Rousseau sono tra gli inclusi nella lista, per le tendenze immorali e la natura licenziosa dei loro scritti, ma anche autori che noi consideriamo assolutamente innocui hanno riservato un tale trattamento\". La censura colpiva in particolare quelle opere che la sovrana riteneva essere contrarie alla religione cattolica e ai suoi principi. Ironicamente, per tale proposito, Maria Teresa venne assistita da Gerard van Swieten, considerato un uomo \"illuminato\".\nEconomia.\nMaria Teresa si impegn\u00f2 particolarmente per migliorare gli standard di vita del suo popolo, principalmente perch\u00e9 in questa riforma vedeva un collegamento tra lo standard di vita delle classi pi\u00f9 povere di lavoratori (i contadini), la produttivit\u00e0 e la rendita dello Stato. Il governo teresiano tent\u00f2 anche di rafforzare il settore industriale tramite l'intervento del governo. Dopo la perdita della Slesia, Maria Teresa increment\u00f2 i sussidi e le barriere commerciali per incoraggiare lo spostamento delle industrie tessili slesiane verso la Boemia settentrionale. Si contrappose invece agli antichi privilegi delle gilde (di origine medievale) e i dazi interni sul commercio (in particolare sull'asse austro-boemo).\nUn altro punto di riforma economica durante il regno di Maria Teresa fu indubbiamente il regolamento dei rapporti dei contadini con lo Stato. Per quanto l'imperatrice fosse inizialmente riluttante a un intervento del suo governo in tal senso, si convinse infine che il funzionamento di una burocrazia pi\u00f9 vicina al cittadino comune avrebbe favorito di molto lo Stato in ultima analisi e avrebbe ridotto le proteste contadine e l'abuso dei diritti feudali da parte degli aristocratici. Nel 1771-1778 una serie di \"Robotpatenten\" vennero siglate da Maria Teresa per regolare e restringere le ore lavorative dei contadini in Germania e in Boemia. L'obiettivo era quello di assicurare ai contadini non solo di potersi sostenere con le loro famiglie, ma anche di poter far s\u00ec che essi potessero contribuire in caso di guerra al benessere dello Stato. A ogni modo, a queste riforme si oppose strenuamente l'aristocrazia ungherese.\nMaria Teresa e la Lombardia.\nUno dei territori che pi\u00f9 beneficiarono del governo di Maria Teresa fu il Ducato di Milano, le cui condizioni economico-sociali agli inizi del 1700 erano alquanto precarie, a causa degli effetti delle guerre e delle pestilenze del secolo precedente oltre che della inefficiente amministrazione spagnola che non era stata in grado di gestire la stagnazione economica e la forte crisi dei settori manifatturieri lombardi.\nQuanto al catasto, completato da Pompeo Neri su incarico dell'imperatrice (che per l'appunto da lei prese il nome di Catasto Teresiano), la sua importanza risiede nel particolare meccanismo di funzionamento: di ogni patrimonio fondiario, veniva presunta una rendita del quattro per cento, che diventava cos\u00ec la base imponibile fissa di calcolo dell'imposta fondiaria; il reddito superiore al quattro per cento, cos\u00ec come ogni profitto derivante da un aumento del reddito, era esentato.\nL'introduzione del catasto ebbe due effetti positivi: in primo luogo chiamava a contribuire ceti sociali che fino ad allora non avevano pagato tributi; in secondo luogo rendeva conveniente l'aumento delle rendite agricole, in quanto tali aumenti sarebbero stati in ogni caso esenti da imposte; fu proprio questo secondo fattore a spronare la nobilt\u00e0 a curare meglio il proprio patrimonio, affidandolo a una nuova figura, quella dell'affittuario, il quale, dietro il pagamento di un canone, assumeva la gestione del patrimonio in modo da raggiungere un profitto, in particolare mediante la trasformazione dei campi aperti e delle propriet\u00e0 coltivate da mezzadri in pascoli per ricavare carne e latticini.\nIn seguito venne la riforma amministrativa, la quale determin\u00f2 sia l'abolizione, graduale, degli appalti dei servizi pubblici (sale, dogane, poste, trasporti, tabacchi) sia la riforma delle circoscrizioni amministrative e degli enti pubblici locali: fu riconosciuto a ogni Comune il \"convocato\", ovvero un consiglio composto dai principali proprietari terrieri, i quali avrebbero eletto sia il sindaco del Comune sia una delegazione consultiva presso la circoscrizione provinciale (le circoscrizioni provinciali riunite formavano la Congregazione di Stato); al vertice fu mantenuto il Senato di Milano che, per\u00f2, perse le proprie funzioni amministrative a vantaggio di un secondo organo, il Consiglio del Governo presieduto dal Cancelliere, l'effettivo responsabile dell'intera amministrazione pubblica.\nAltrettanto importante fu la graduale soppressione dei dazi interni e delle corporazioni (sostituite dal Consiglio supremo di economia e poi da un vero e proprio dicastero), in quanto, abbattendo tutti i divieti che ostacolavano la libera circolazione della manodopera, permise agli imprenditori di giovarsi della manodopera in eccesso proveniente dalle campagne per assumere in pianta stabile un numero sempre crescente di lavoratori affinch\u00e9 lavorassero i filati tessili negli stabili e adoperando i telai del datore di lavoro; in sostanza, sia pure a prezzo di un diffuso fenomeno di proletarizzazione del ceto artigianale, si assistette al passaggio da attivit\u00e0 manifatturiere artigianali a vere e proprie attivit\u00e0 industriali.\nIn materia ecclesiastica, l'iniziativa di Maria Teresa vide l'abolizione delle esenzioni fiscali di cui godevano chiese e monasteri e la soppressione della censura religiosa; infine, in ambito culturale, furono riorganizzate le Scuole Palatine di Milano e fu decretata la ricostruzione del vecchio teatro ducale; nasceva cos\u00ec il Teatro alla Scala.\nRiforme in campo religioso.\nCome tutti i membri della Casa d'Asburgo, Maria Teresa fu fervente cattolica e ritenne che l'unit\u00e0 religiosa fosse necessaria per garantire una vita pubblica pacifica, tanto che pi\u00f9 volte respinse esplicitamente l'idea di garantire una forma di tolleranza religiosa; in ogni caso, Maria Teresa respinse con decisione anche le intromissioni della Chiesa nelle sue prerogative di monarca e controll\u00f2 personalmente la selezione di arcivescovi, vescovi e abati.\nPer questi motivi, il suo approccio alla religione differiva rispetto a quello dei predecessori: influenzata dalle idee gianseniste, sostenne la conversione al cattolicesimo mediante la concessione di sussidi economici ai neo-convertiti e toller\u00f2 la chiesa greco-ortodossa, che riteneva pari a quella cattolica. Lei stessa, infine, fu nota per la vita estremamente austera e ascetica, specialmente durante la lunga vedovanza.\nI rapporti con la Sede Apostolica furono di maggiore continuit\u00e0 con il successore di Clemente XIII, Clemente XIV, il quale soppresse l'Ordine dei Gesuiti, di cui Maria Teresa incamer\u00f2 i beni per il proprio Stato, fu promotore degli Ordini Cavallereschi, tra i quali spiccavano anche l'Ordine militare di Maria Teresa e l'Ordine di Carlo III (quest'ultimo spagnolo) e si fece promotore ortodosso e austero dell'unit\u00e0 della Chiesa e della conoscenza: Clemente XIV compose \"la storia dell'Ordine Benedettino e diresse l'edizione faticosa dei libri liturgici della Chiesa Orientale;[..] fu consultore del Sant'Offizio in Roma\".\nA tre mesi dalla sua elezione, il pontificato ebbe inizio con la \"Decet Quam Maxime\", la sua prima enciclica, che richiamava i chierici al Concilio di Trento, in particolare rispetto a episodi di simonia. Negli stessi anni, l'imperatrice d'Austria concluse l'edificazione della biblioteca benedettina di Admont.\nRapporti con i Gesuiti.\nIl rapporto tra Maria Teresa e la Compagnia di Ges\u00f9 fu assai complesso: infatti i membri dell'ordine erano stati educatori e confessori della regina sin da prima della sua ascesa al trono, istitutori del principe ereditario e personaggi influenti nella vita ecclesiastica e politica del paese.\nI gesuiti rimasero un ordine particolarmente potente durante la prima parte del regno di Maria Teresa; tuttavia in seguito i ministri dell'imperatrice riuscirono a convincerla del fatto che i gesuiti sarebbero potuti diventare un pericolo per l'autorit\u00e0 monarchica; non senza esitazioni, Maria Teresa decise di rimuoverli dagli incarichi pubblici, poi li esili\u00f2.\nEbrei e protestanti.\nAnche se alla fine rinunci\u00f2 a cercare di convertire i suoi sudditi non cattolici al cattolicesimo romano, Maria Teresa consider\u00f2 sia gli ebrei sia i protestanti come pericolosi per lo Stato e cerc\u00f2 attivamente di espellerli.\nMaria Teresa, infatti, aveva fortissimi pregiudizi antigiudaici, affermando che fossero una vera e propria piaga a causa della loro attivit\u00e0 bancaria e che pertanto dovessero essere evitati ed espulsi. Nel 1777 l'imperatrice scriveva: \"So che non vi \u00e8 piaga pi\u00f9 grande di questa razza, la quale coi propri inganni, usura e avarizia sta portando i miei sudditi alla miseria. Pertanto per quanto possibile gli ebrei devono essere evitati e tenuti lontano dalle mie genti\". Per compromettere gli affari degli ebrei a Vienna, accett\u00f2 persino la presenza del noto finanziere e uomo d'affari protestante Johann Fries (svizzero per nascita), cercando nel contempo di imporre alle comunit\u00e0 giudaiche forti tassazioni.\nNel dicembre del 1744, Maria Teresa ordin\u00f2 ai suoi ministri di espellere gli ebrei dall'Austria e dalla Boemia entro il mese successivo; la sua idea iniziale era di deportare l'intera comunit\u00e0 ebraica dell'impero dal 1\u00ba gennaio, ma su consiglio dei suoi ministri che calcolarono che questo avrebbe potuto dire muovere persone, prorog\u00f2 la tempistica sino al giugno del 1745. L'ordine di espulsione degli ebrei dovette essere rivisto nel 1748 su pressione degli altri paesi, tra cui in particolare la Gran Bretagna dove si erano riversate le principali comunit\u00e0 austriache. A Maria Teresa invece riusc\u00ec la deportazione di ebrei da Praga con l'accusa di essere stati infedeli all'epoca dell'occupazione franco-bavarese durante la guerra di successione austriaca. L'ordine venne poi esteso a tutti gli ebrei della Boemia e a tutte le comunit\u00e0 delle principali citt\u00e0 della Moravia.\nContemporaneamente, fece trasferire la popolazione protestante dall'Austria (nella sola Alta Austria erano 2 600) alla Transilvania, ma prefer\u00ec abbandonare l'idea di trasferire \"in massa\" i protestanti perch\u00e9 questo avrebbe avuto troppe complicazioni a livello pratico, demografico ed economico.\nSolo nel 1777, dopo che il figlio, Giuseppe, aveva minacciato di abdicare in protesta alle decisioni della madre, Maria Teresa rinunzi\u00f2 alla politica di conversione delle minoranze religiose e acconsent\u00ec che la popolazione non cattolica potesse svolgere i riti religiosi in forma privata. Ci\u00f2 nonostante, il figlio Giuseppe considerava la politica religiosa della madre come \"ingiusta, empia, impossibile, dannosa e ridicola\".\nInfine, nell'ultima decade del regno, influenzata dal figlio e da un cortigiano ebreo Abraham Mendel Theben, Maria Teresa ammorbid\u00ec le proprie posizioni antigiudaiche: nel 1762, proib\u00ec il battesimo forzato di bambini ebrei, l'anno seguente impose al clero di cessare ogni esazione patrimoniale a carico degli ebrei, nel 1764 ordin\u00f2 che fossero rilasciati gli ebrei ingiustamente accusati nel villaggio di Orkuta; infine, sostenne l'attivit\u00e0 commerciale e industriale ebraica.\nGli ortodossi.\nLe politiche del governo di Maria Teresa verso gli ortodossi furono contraddistinte da un certo interesse particolare, non solo per la particolare e complessa situazione religiosa nelle regioni orientali della monarchia asburgica, abitate da cristiani ortodossi come serbi e rumeni, ma anche per le aspirazioni politiche della corte asburgica per le terre vicine del sudest europeo, ancora sottomesse a un ormai decadente Impero ottomano, ma abitate appunto da una popolazione a maggioranza di fede ortodossa.\nMaria Teresa riconferm\u00f2 (1743) e continu\u00f2 a sostenere gli antichi privilegi concessi ai suoi sudditi di fede ortodossa concessi a suo tempo dai suoi predecessori (Leopoldo I, Giuseppe I e Carlo VI), ma nel contempo propose nuove riforme, ad esempio stabilendo un pi\u00f9 stretto controllo statale sul metropolitanato di Karlovci. Queste riforme vennero avviate tramite delle patenti regie note come \"Regulamentum privilegiorum\" (1770) e \"Regulamentum Illyricae Nationis\" (1777), e concluse nel 1779 dalla pubblicazione della Declaratoria della nazione illirica, un documento onnicomprensivo che regolava i principali aspetti della vita religiosa degli ortodossi sudditi del metropolitanato di Karlovci. Quest'ultimo atto di Maria Teresa rimase in uso sino al 1868.\nVita privata e familiare.\nNel corso di venti anni, Maria Teresa dette alla luce sedici figli, di cui tredici sopravvissero all'infanzia. Dopo un anno di matrimonio, nacque l'arciduchessa Maria Elisabetta d'Asburgo-Lorena (morta appena a tre anni), poi Maria Anna e Maria Carolina che, tuttavia, mor\u00ec ad appena 1 anno di et\u00e0. Finalmente, nel corso della guerra di successione austriaca, nel momento pi\u00f9 critico per la sopravvivenza della dinastia, nacque il sospirato erede, Giuseppe. Nel corso del conflitto, nacque anche Maria Cristina (la figlia prediletta), venuta alla luce il giorno del venticinquesimo compleanno della regina, poi Maria Elisabetta, l'arciduca Carlo, Maria Amalia, Leopoldo e ancora Maria Carolina nata morta il 17 settembre 1748.\nCinque bambini nacquero durante la pace tra la guerra di successione austriaca e la guerra dei sette anni: Maria Giovanna, Maria Giuseppina, Maria Carolina, Ferdinando e Maria Antonia. L'ultimo figlio, Massimiliano Francesco, nacque nel corso della guerra dei sette anni. Maria Teresa stessa afferm\u00f2 che se non fosse stata sempre impegnata nelle gravidanze, avrebbe partecipato direttamente nelle battaglie.\nNel 1750 mor\u00ec la madre, l'imperatrice vedova Elisabetta Cristina, seguita quattro anni dopo dalla governante, Karoline von Fuchs-Mollard, che, per ordine espresso di Maria Teresa, fu seppellita insieme ai membri della famiglia imperiale in segno di gratitudine per il servizio che aveva svolto.\nCon i figli, Maria Teresa fu estremamente devota e affettuosa ma spesso ne sacrific\u00f2 la felicit\u00e0 personale in vantaggiosi matrimoni dinastici e, anche quando furono accasati, non mancava di inviare lettere settimanali per recare loro consigli e critiche: spesso accus\u00f2 Leopoldo di freddezza, Maria Carolina di occuparsi troppo di questioni politiche, Ferdinando di disporre di scarse doti di amministratore, Maria Amalia per la superbia e infine Maria Antonietta che, anche dopo il matrimonio con Luigi, Delfino di Francia, ricevette lunghe lettere di critica in merito ai passatempi frivoli e oziosi e per la mancanza di un erede.\nLa sua vita familiare fu influenzata non solo dalla morte del marito, nel 1765, ma anche dalla morte della figlia Maria Giuseppina: infatti, nel maggio del 1767, Maria Teresa contrasse il vaiolo dalla nuora, moglie dell'imperatore Giuseppe. Alla morte della nuora, costrinse la figlia Maria Giuseppina a seguirla per una preghiera davanti alla tomba, non sigillata, della defunta; dopo pochi giorni, Maria Giuseppina inizi\u00f2 a mostrare i sintomi del vaiolo e presto mor\u00ec. Per Maria Teresa fu una perdita durissima poich\u00e9 per tutta la vita ritenne che la figlia avesse preso il vaiolo nel corso della preghiera che lei stessa le aveva imposto (in realt\u00e0 oggi si pu\u00f2 affermare, considerando il tempo di incubazione del virus, che l'arciduchessa fu molto probabilmente infettata alcune settimane prima della visita alla tomba).\nDiscendenza.\nFrancesco Stefano e Maria Teresa ebbero sedici figli, dei quali raggiunsero l'et\u00e0 adulta quattro maschi e sei femmine."}
{"id": "110222", "revid": "767487", "url": "https://it.wikipedia.org/wiki?curid=110222", "title": "Modo eolio", "text": "Il modo eolio \u00e8 un modo musicale o, nell'uso moderno, una scala diatonica corrispondente alla scala minore naturale.\nIl modo minore naturale (detto anche \"eolio\" o \"eolico\") si ottiene utilizzando la stessa sequenza di toni e semitoni del modo maggiore a partire dal sesto grado relativo.\nPer questo motivo gli intervalli (toni e semitoni) sono disposti in un altro modo rispetto alla scala maggiore:\nRispetto alla scala maggiore, il terzo, il sesto e il settimo grado sono abbassati di un semitono.\nOltre a quella naturale esistono altri due tipi di scala minore, una detta \"melodica\" ed una detta \"armonica\".\nLa scala \"melodica\" \u00e8 usata dalle voci nei passaggi melodici:\nche applicato a partire dalla nota La genera la \"scala melodica di La Minore\":\nIn questo caso per mantenere la struttura di toni e semitoni si introducono ben due alterazioni alla scala minore naturale (La-Si-Do-Re-Mi-Fa-Sol), necessarie per ottenere il semitono finale detto sensibile, nota cardine dell'armonia occidentale. La particolarit\u00e0 della scala minore melodica sta nell'avere come successione ascendente quella suindicata, mentre la successione discendente ritorna alla scala minore naturale:\nLa scala minore detta \"armonica\" \u00e8 usata per la formazione degli accordi e si differenzia per la sesta nota, mantenendo per\u00f2 lo stesso schema sia in ascesa che in ritorno:\nNella musica popolare e moderna (soprattutto nel jazz) la scala utilizzata nel modo minore \u00e8 molto spesso quella utilizzata nel modo dorico, ottenuta suonando una scala maggiore a partire dal secondo grado. Ad esempio la scala di Re minore dorico:\nNella musica moderna in generale, i modi minori sono tutti caratterizzati dalla distanza di terza minore (tre semitoni) del terzo grado della scala."}
{"id": "110223", "revid": "2812", "url": "https://it.wikipedia.org/wiki?curid=110223", "title": "Prammatica sanzione", "text": ""}
{"id": "110224", "revid": "6923", "url": "https://it.wikipedia.org/wiki?curid=110224", "title": "Eurovision Song Contest 1993", "text": "Il trentottesimo Concorso Eurovisione della Canzone si tenne a Millstreet (Irlanda) il 15 maggio 1993.\nStoria.\n\u00c8 l'ultimo anno in cui il Lussemburgo ha partecipato alla manifestazione. Nel 1993 ci furono 25 paesi in gara. La Jugoslavia si ritir\u00f2 (in effetti il paese non esisteva pi\u00f9), ma tre delle ex repubbliche jugoslave, Bosnia ed Erzegovina, Croazia e Slovenia, fecero il loro debutto: questi tre paesi vinsero una competizione preliminare \"Kvalifikacija za Millstreet\" (Qualificazione per Millstreet), tenutasi il 3 aprile 1993, fra sette paesi dell'Europa dell'Est che volevano partecipare al \u201cGran Premio dell'Eurovisione\u201d (oltre ai tre gi\u00e0 citati ci furono Estonia, Romania, Slovacchia e Ungheria). I quattro paesi non classificatisi, avrebbero preso parte al concorso del 1994 secondo le modalit\u00e0 rese note pi\u00f9 tardi.\nLe cartoline di presentazione dei cantanti, mostravano gli artisti di ogni paese, filmati in Irlanda durante la settimana di prove dello show. La citt\u00e0 che ospitava la manifestazione fu la piccola Millstreet. Un ricco abitante del luogo offr\u00ec la sua scuola di equitazione alla RT\u00c9 come sede, cosa che la televisione irlandese accett\u00f2 di buon grado, diminuendo cos\u00ec i costi di produzione. L'Irlanda, dopo la vittoria dell'anno precedente, vinse per la quinta volta il concorso grazie alla voce di Niamh Kavanagh e al brano \"In your eyes\". Enrico Ruggeri rappresenta l'Italia con il brano \"Sole d'Europa\", piazzandosi al dodicesimo posto.\nStati partecipanti.\nPaesi non qualificati \nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Olli Ahvenlahti (Finlandia), Haris Andreadis (Grecia), Andrej Basa (Croazia), Bert Candries (Belgio), Vittorio Cosma (Italia), Christian Cravero (Francia), Norbert Daum (Germania), Amir Frohlich (Israele), Francis Goya (Lussemburgo), Curt-Eric Holmquist (Svezia), Noel Kelehan (Irlanda e Bosnia ed Erzegovina), George Keller (Danimarca), Christian Kolonovits (Austria), Eduardo Leiva (Spagna), Rolf L\u00f8vland (Norvegia), Armindo Neves (Portogallo), Jose Privsek (Slovenia), Joseph Sammut (Malta), Jon Kjell Seljeseth (Islanda), Marc Sorrentino (Svizzera), George Theophanous (Cipro), Harry van Hoof (Paesi Bassi) e Nigel Wright (Regno Unito). La canzone turca non usa accompagnamento orchestrale.\nClassifica.\nI paesi segnati in grassetto partecipano all'Eurovision Song Contest 1994\n12 punti"}
{"id": "110225", "revid": "123830294", "url": "https://it.wikipedia.org/wiki?curid=110225", "title": "F\u00e8s", "text": "F\u00e8s, detta anche Fes o Fez (in berbero: Fas; in arabo: \u0641\u0627\u0633) \u00e8 una citt\u00e0 santa del Marocco, a , nel fondo di una fertile vallata, capoluogo della regione di Fas-Meknas. La citt\u00e0 vecchia \u00e8, per i suoi monumenti, i suoi mercati e le sue moschee, considerata uno dei centri pi\u00f9 attraenti di tutto il mondo islamico.\nTra le maggiori citt\u00e0 del Marocco, F\u00e8s \u00e8 la pi\u00f9 antica delle quattro Citt\u00e0 imperiali e deve questo prestigio alla sua prevalenza politica secolare e all'importanza della sua antica universit\u00e0, sulla cultura e sull'arte del Maghreb.\nStoria.\nSi attribuisce l'avvio della fondazione, iniziata nel 789, a un discendente del profeta, di nome Idr\u012bs ibn Idr\u012bs (poi Idr\u012bs I), morto nel 791, che in tarda et\u00e0 vi fiss\u00f2 la sua capitale. La citt\u00e0 sorgeva sulla riva destra del fiume F\u0101s (\"Wadi F\u0101s\") e da questa avrebbe desunto il suo nome. Il figlio Idr\u012bs II complet\u00f2 invece la costruzione di un diverso insediamento, sulla riva sinistra dello stesso wadi, dandogli il nome di al-\u02bf\u0100liya (La Suprema) e fiss\u00f2 qui la capitale della sua dinastia nell'809.\nNell'812 degli andalusi cacciati dagli Omayyadi del Califfato di Cordova s'insediarono nella F\u00e8s di Idr\u012bs I e i due gruppi svilupparono le due comunit\u00e0 sulle rive opposte del \"wadi\", costruendo proprie moschee, mercati e fortificazioni. In seguito la dinastia degli Almoravidi un\u00ec i due insediamenti, le singole fortificazioni vennero abbattute e fu costruita una nuova cinta muraria. Anche se la capitale degli Almoravidi fu Marrakesh, F\u00e8s rimase una citt\u00e0 di primaria importanza sotto la dinastia, tant'\u00e8 che Y\u016bsuf ibn T\u0101shf\u012bn \u00e8 considerato il secondo fondatore della citt\u00e0.\nAnche i successori degli Almoravidi, gli Almohadi, mantennero la capitale a Marrakesh, ma ampliarono notevolmente F\u00e8s, e sotto il loro dominio la citt\u00e0 divenne per un breve periodo (tra il 1170 e il 1180) la pi\u00f9 grande del mondo, raggiungendo i abitanti. Nel 1250, con la presa definitiva dei Merinidi, F\u00e8s divenne nuovamente capitale, e nel 1276 il sultano Ab\u016b Y\u016bsuf Ya\u02bfq\u016bb avvi\u00f2 le costruzioni di un nuovo insediamento chiamato inizialmente \"Mad\u012bnat al-Bay\u1e0d\u0101\u02be\" (la citt\u00e0 bianca), presto cambiato in Fes el-Jadid (F\u00e8s la Nuova) per distinguerla dalla preesistente Fes el-Bali (F\u00e8s la vecchia).\nAgli inizi del XV secolo F\u0101s al-Jad\u012bd fu dotata di una \"mell\u0101\u1e25\" (ghetto) in cui furono trasferiti gli ebrei della citt\u00e0. Gli ebrei convissero con i musulmani senza molte difficolt\u00e0, pur con qualche restrizione che sopravvisse fino all'avvento del protettorato: non potevano cavalcare cavalli o muli, n\u00e9 portare calzature all'esterno della \"mell\u0101\u1e25\". Poterono costruire le loro sinagoghe e i loro cimiteri, emigrando in massa a partire dagli anni 1950 (principalmente verso Casablanca, la Francia ed Israele), abbandonando case e beni, che i concittadini musulmani adibirono a loro abitazioni o a depositi e mostre di tappeti. Nella citt\u00e0 rimangono circa 300 ebrei.\nLa citt\u00e0 conobbe un particolare periodo di prosperit\u00e0 durante il regno del sultano merinide Abu al-Rabi Sulayman all'inizio del XIV secolo e sotto il suo successore Abu Sa'id Uthman II (che regn\u00f2 dal 1310 al 1331), che fecero di F\u00e8s un centro industriale e commerciale. L'Universit\u00e0 al-Qarawiyy\u012bn crebbe in fama attirando i migliori docenti dell'Islam. Il tramonto della dinastia merinide segn\u00f2 l'inizio del lento regresso di F\u00e8s.\nNel 1471 la citt\u00e0 cadde nelle mani della dinastia dei Banu Wattas (o Wattasidi). Nel 1492 inizi\u00f2 l'immigrazione in tutto il Marocco e soprattutto nella citt\u00e0 di F\u00e8s degli ebrei sefarditi espulsi dalla Spagna, in seguito arrivarono anche molti ebrei in fuga dal Portogallo, l'immigrazione continu\u00f2 fino al XVI secolo. Nel XVII secolo inizi\u00f2 invece l'immigrazione dei moriscos musulmani espulsi da Filippo III di Spagna.\nDistrutta in parte da un terremoto nel 1522, la citt\u00e0 pass\u00f2 sotto i Sadiani e perse d'importanza a favore di Marrakech, divenuta la capitale, come pure di Mekn\u00e8s anch'essa successivamente capitale sotto il sultano alawide Mulay Isma'il. Ridivenne capitale nel XVIII secolo e rifior\u00ec nuovamente. Nel 1912 col protettorato francese F\u00e8s perse nuovamente d'importanza anche se si ebbe un certo sviluppo di nuovi quartieri di aspetto occidentale.\nIl governatore francese Louis Lyautey la dichiar\u00f2 infatti citt\u00e0 monumentale ma trasfer\u00ec le funzioni politiche e amministrative a Rabat, ancora oggi capitale del regno indipendente dal 1956; F\u00e8s ha, quindi, nel contesto marocchino, un ruolo principalmente di citt\u00e0 d'arte e dell'artigianato, conservando quello di capitale religiosa. Nel gennaio 1944, \u00e8 stato scritto il \"Manifesto per l'indipendenza\" in una casa della vecchia medina di F\u00e8s, situata oggi a Place de l'Istiqlal.\nLa citt\u00e0, dopo l'indipendenza, ha dovuto affrontare gravi problemi di povert\u00e0 e degrado, avendo registrato ampi movimenti migratori dalle zone rurali d'individui sottoccupati che vivono in condizioni misere, occupando le case lasciate libere dagli emigrati, in promiscuit\u00e0 e stipati nei locali. Nel corso del XX secolo una parte della borghesia e degli intellettuali l'hanno abbandonata, preferendo le pi\u00f9 moderne e ricche di opportunit\u00e0 Casablanca e Rabat.\nMonumenti e luoghi d'interesse.\nF\u00e8s \u00e8 famosa per la sua medina, nome con cui gli europei indicano la parte vecchia delle citt\u00e0 arabe, si tratta essenzialmente di Fes el-Bali in cui si manifesta tutta la complessit\u00e0 di una citt\u00e0 musulmana antica con le sue tortuose e strette strade, percorribili solo a piedi in cui i trasporti avvengono con gli asini carichi fino all'inverosimile che ingombrano i vicoli pi\u00f9 stretti, fino a costringere i passanti a schiacciarsi contro le pareti. L'intrecciarsi delle strade \u00e8 tale per cui i turisti sono consigliati di munirsi di guide ufficiali per non correre il rischio di perdersi. Ogni tanto si aprono slarghi o piccole piazze con mercati di ogni tipo. I negozi espongono nelle vetrine le merci anche pi\u00f9 imprevedibili, anche dentiere, ma accanto ai prodotti occidentali ci sono prodotti dell'artigianato del legno, del metallo, del cuoio, ed anche botteghe artigiane dei pi\u00f9 svariati mestieri.\nMadrasa Bou Inania.\nFra i monumenti notevoli la Medersa Madrasa Bou Inania, con alloggio per gli studenti, fronteggiata da un orologio ad acqua e da un arco che scavalca la strada. Eretta nel 1350-57 dal sultano Ab\u016b \u02bfIn\u0101n secondo i canoni architettonici di questo tipo di costruzioni, ha sulla sinistra del portale maggiore (in legno di cedro placcato in bronzo lavorato) una pi\u00f9 modesta porta detta \"degli scalzi\", riservata ai visitatori che si dovevano pulire i piedi grazie ad una canaletta d'acqua che scorreva vicino, per non sporcare il luogo.\nTutti gli edifici del complesso si affacciano su un cortile il cui pavimento \u00e8 ornato da marmo, onice, gesso e legno scolpito. Le porte degli edifici sono finemente decorate, i gradini per salire al piano superiore, sede degli alloggi, sono bordati in onice. Al seminterrato si trovano le aule, lungo un lato del cortile si apre la sala di preghiera, il cui ingresso \u00e8 vietato ai non musulmani, e dall'esterno si pu\u00f2 solo sbirciare il mi\u1e25r\u0101b (nicchia che indica la direzione della Ka\u02bfba, verso cui si deve rivolgere la preghiera) finemente decorato, le antiche vetrate e i capitelli.\nMoschea e Universit\u00e0 al-Qarawiyyin.\nLa citt\u00e0 ha molte moschee con relativi minareti, la pi\u00f9 importante \u00e8 la Moschea al-Qarawiyy\u012bn (francesizzata Karaouine), ossia \"Moschea degli abitanti di Qayraw\u0101n\"), fondata nell'857 da F\u0101\u1e6dima, figlia di Mu\u1e25ammad al-Fihr\u012b, espatriato appunto da Qayraw\u0101n, pi\u00f9 piccola in origine ma ampliata nel 1135-44. La Moschea \u00e8 anche sede della pi\u00f9 antica universit\u00e0 islamica, con una biblioteca di antichi testi coranici ed \u00e8 seconda per prestigio - insieme alla Zayt\u016bna di Tunisi - solo ad al-Azhar del Cairo, fondata nel X secolo.\nPalazzo reale.\nIl Palazzo reale, coprendo un'area di 80 ettari, \u00e8 un complesso di edifici, giardini cortili, composto da un serraglio, una moschea, una madrasa merinide del 1320 e una \"kubba\": piccolo edificio cubico sormontato appunto da una cupola che custodisce il sepolcro di un personaggio stimato o venerato. In Occidente alcuni chiamano erroneamente la \"kubba\" col nome di \"marabut\" invece \"mur\u0101bi\u1e6d\", o \"marabutto\", indica un sufi che si ritirava in un \"rib\u0101\u1e6d\", sorta di eremo eretto in aree non abitate e spesso lungo i confini delle aree islamiche, per condurvi vita monastica di meditazione, difendendo al contempo la \"d\u0101r al-Isl\u0101m\", il territorio sottoposto alla legge islamica.\nGeneralmente le \"kubba\" sono m\u00e8ta di pellegrinaggi per ottenere la \"baraka\" cio\u00e8 la \"benedizione\", la fortuna, la buona sorte.\nIl palazzo si trova nel quartiere di Fes el-Jadid. Al sito \u00e8 impedito l'accesso al pubblico e di esso si possono solo vedere dall'esterno le porte dorate costruite fra il 1969 e il 1972. La porta d'entrata principale \u00e8 decorata con piastrelle zellige e legno di cedro intagliato.\nAltri luoghi caratteristici.\nNella medina \u00e8 presente il mellah, l'antico quartiere ebraico, analogo al ghetto europeo.\nLa citt\u00e0 \u00e8 sede della sinagoga Ibn Danan.\nUn'altra madrasa \u00e8 quella degli \u02bfA\u1e6d\u1e6d\u0101r\u012bn (profumieri), eretta dal sultano Ab\u016b Sa\u02bf\u012bd \u02bfUthm\u0101n nel 1323-25, uno dei capolavori dell'arte merinide a F\u00e8s.\nInteressante \u00e8 la cerchia delle mura che circonda insieme le due citt\u00e0 ed \u00e8 munita di torri e di pregevoli porte.\nSociet\u00e0.\nF\u00e8s conobbe una vasta immigrazione dalle regioni rurali circostanti che portarono ad un incremento demografico e ad un conseguente ampio sviluppo edilizio nella citt\u00e0 nuova.\nAntiche famiglie di F\u00e8s.\nLe antiche famiglie della citt\u00e0 (definite \"fassi\") conservano tratti culturali che trovano buona parte delle loro origini nella cultura araba andalusa e che le distinguono dalla popolazione immigrata dalle campagne nel XX secolo. La tradizionale borghesia oligarchica (\"makhzen\") di F\u00e8s ha ricoperto nei secoli un ruolo di primo piano nella monarchia marocchina. La borghesia si suddivideva tradizionalmente tra famiglie \"chorfa\", discendenti del Profeta Maometto, famiglie \"\u02bfulam\u0101\u02be\", dedite allo studio della religione e al mantenimento della tradizione, e famiglie mercantili, che si occupavano del commercio e dell'esportazione di pelli, tessuti e tappeti. La borghesia di F\u00e8s \u00e8 caratterizzata nelle origini da un'eterogeneit\u00e0 etnica che comprende origini andaluse, berbere e arabe; numerose famiglie sono originarie di al-Qayrawan. Una componente importante \u00e8 composta dai \"beldiyin\", discendenti da importanti famiglie ebraiche convertitesi all'Islam nel XV secolo. Tra le principali famiglie \"fassi\" si citano i Abdellaoui Ma\u00e2ne, i Alaoui, i Amrani Joutei, i Ayouch, i Belkhayat, i Benchekroun, i Benjelloun, i Benkiran, i Bennani, i Bennis, i Bennouna, i Benslimane, i Bensouda, i Benzakour, i Berrada, gli Chra\u00efbi, i Diouri, gli El Fassi, gli El Kohen, i Filali, i Guennoun, i Guessous, i Iraqi, i Kadiri, i Kafhali, i Kettani, i Lahbabi, i Lahlou, i Mernissi, i Sebti, i Sefrioui, i Slaoui, gli Sqalli, i Tahiri, i Tazi, i Touzani e gli Yacoubi. La gran parte delle antiche famiglie borghesi \"fassi\" abbandonarono nel XX secolo la citt\u00e0 vecchia per emigrare verso i quartieri della citt\u00e0 nuova e verso altre citt\u00e0 del Marocco; molte di queste famiglie si stabilirono in particolare, a partire dal XIX secolo, a Casablanca, divenuta nel XX secolo il nuovo polo economico del paese, dove mantennero il loro tradizionale monopolio della politica e della finanza marocchina. La citt\u00e0 vecchia fu ripopolata da famiglie immigrate dalle zone rurali circostanti.\nComunit\u00e0 ebraica.\nLa citt\u00e0 \u00e8 stata storicamente sede di un'antica comunit\u00e0 ebraica, storicamente concentrata nel mellah di F\u00e8s, che contava 10.507 unit\u00e0 nel 1936, saliti a 16.050 nel 1951. La comunit\u00e0, incoraggiata da agenti sionisti legati all'Agenzia ebraica e poi dal Mossad, \u00e8 emigrata in massa verso Israele e Francia tra gli anni 1950 e 1960. Molte famiglie ebraiche appartenenti alla borghesia si stabilirono invece a Casablanca.\nLingue e dialetti.\nIl tradizionale dialetto arabo urbano di F\u00e8s \u00e8 di tipo pre-hilalico ed era parlato tradizionalmente a F\u00e8s el-Bali e nel mellah. Oggi \u00e8 tendenzialmente preservato dalle donne delle antiche famiglie della citt\u00e0, in quanto considerato espressione di femminilit\u00e0 e di eleganza, mentre gli uomini sono generalmente incoraggiati ad adottare la koin\u00e8 araba marocchina. Tra le principali caratteristiche fonetiche e morfologiche del dialetto di F\u00e8s si cita l'uso dei fonemi /\u0279/ al posto di /r/ e di /q/ al posto di /g/ (ad esclusione della parola \"q\u0101l\", dove viene adottato il fonema /\u0294/) e l'assenza della distinzione del genere nei verbi. A F\u00e8s el-Jadid era invece parlato un dialetto hilalico.\nCultura.\nEventi.\nIn citt\u00e0 si tiene, ogni anno, il festival Musiques sacr\u00e9es du monde.\nArtigianato.\nTradizionalmente \u00e8 presente a F\u00e8s l'artigianato delle ceramiche blu, dei piatti di rame, dei lavori in cuoio con la concia delle pelli, del legno proveniente dalla vicina \"Foresta di Cedri\".\nLe lavorazioni artigianali sono fatte usando metodi tradizionali molto antichi; la visita guidata agli \"opifici\" si snoda in ambienti strettissimi, dove gli artigiani tessono con vecchi telai o fabbricano a mano uno per volta i mattoni poi essiccati al sole, oppure costruiscono piani per tavoli o decorano con mosaici a disegni geometrici. A far pensare quasi a un girone dell'inferno dantesco sono le concerie delle pelli, le fabbriche pi\u00f9 antiche: secondo la tradizione sarebbero state costruite addirittura dal fondatore della citt\u00e0. Il turista viene munito prima della visita di un rametto di menta da tenere sotto il naso per attenuare il fetore che regna sovrano, e dall'alto del terrazzo di uno dei laboratori pu\u00f2 osservare le vasche tonde o quadrate scavate nel suolo per la concia delle pelli o per la tintura, che risaltano per i colori diversi: all'interno delle une o delle altre sono immersi gli operai che provvedono alle operazioni. Generalmente tutti i laboratori artigiani dei vari tipi sono gestiti da cooperative anch'esse di antica formazione.\nEconomia.\nFondamentale risorsa \u00e8 il turismo, in particolare di tipo culturale. La citt\u00e0 \u00e8 nota per la sua arte e cultura molto ricca, il cui know-how \u00e8 gelosamente custodito e tramandato di padre in figlio da generazioni. Negli ultimi anni l'infrastruttura alberghiera ha registrato una rapida crescita, ed esistono alberghi di tutte le categorie, da quelli di lusso ai pi\u00f9 modesti, da quelli pi\u00f9 tradizionali (\"Riad\") a quelli pi\u00f9 moderni.\nTradizionalmente \u00e8 presente a F\u00e8s l'industria tessile con lavorazione del cotone e della lana. Situato nella pianura di Sa\u00efss, F\u00e8s ha una rilevante industria agroalimentare.\nInfrastrutture e trasporti.\nLa citt\u00e0 di F\u00e8s \u00e8 servita dalla stazione ferroviaria di F\u00e8s-Ville (che la collega a Rabat e ad altre citt\u00e0, come Casablanca e Marrakech) e dall'aeroporto internazionale F\u00e8s-Sa\u00efss posto a circa a sud della citt\u00e0.\nPosizionata a circa dalla capitale Rabat e a da Oujda, \u00e8 raggiunta dall'autostrada A2 che unisce queste due ultime citt\u00e0."}
{"id": "110229", "revid": "729019", "url": "https://it.wikipedia.org/wiki?curid=110229", "title": "Clitoride", "text": "Il clitoride (dal greco \u03ba\u03bb\u03b5\u03b9\u03c4\u03bf\u03c1\u03af\u03c2, -\u03af\u03b4\u03bf\u03c2, \"kleitor\u00eds, -\u00eddos\", dal significato di \"collinetta\") \u00e8 un organo dell'apparato genitale femminile ed \u00e8 il principale organo erettile della donna, posto sulla parte anteriore superiore della vulva, dove si uniscono le piccole labbra della vagina e sotto una piega della pelle che la copre, chiamata cappuccio (prepuzio).\nEsso \u00e8 presente anche negli struzzi e nei mammiferi di sesso femminile.\nAl contrario del pene, il suo omologo maschile, il clitoride normalmente non contiene l'apertura distale dell'uretra, e non ha nessun ruolo nella minzione e nella riproduzione.\nIn alcuni animali, fra cui la iena, il clitoride \u00e8 particolarmente grande: viene usato anche per la minzione, l'accoppiamento e il parto. Anche in altri mammiferi, fra cui i lemuri e le scimmie ragno, il clitoride risulta di dimensioni notevoli.\nIl primo anatomista a darne una completa descrizione anatomica e funzionale \u00e8 stato Georg Ludwig Kobelt.\nAnatomia e fisiologia.\nIl clitoride \u00e8 costituito da due radici di corpi cavernosi, che formano un organo unico, di forma cilindrica, detto corpo del clitoride, che si porta in alto e in avanti, per ripiegare poi in basso, terminando con un glande sormontato da un prepuzio clitorideo. Misura circa 2/4\u00a0mm di cui 3 nascosti dietro le grandi labbra e ha circa 8.000 terminazioni nervose. \u00c8 ancorato alla sinfisi pubica tramite il legamento suspensorio del clitoride.\nDal punto di vista dello sviluppo embrionale il clitoride ha la stessa origine del pene. \u00c8 infatti anche chiamato \"pene arcaico\".\nLa conoscenza del clitoride e della sua anatomia \u00e8 scarsa rispetto a quella di altri organi sessuali ed \u00e8 influenzata in modo significativo dalle percezioni culturali di questo organo. Una maggiore educazione al riguardo potrebbe aiutare a superare i giudizi sociali associati al corpo femminile e al piacere sessuale femminile; come per esempio, il fatto che la masturbazione femminile sia un tab\u00f9.\nOrgasmo clitorideo.\nIl clitoride non partecipa alla funzione riproduttiva. Un'opportuna stimolazione attuata presso il glande del clitoride porta la donna all'orgasmo.\nFino a tempi recenti venivano erroneamente definiti due tipi di orgasmo per la donna, quello clitorideo e quello vaginale.\nUno studio condotto su un campione di volontarie da Foldes e Buisson e intitolato \"Il complesso clitorideo: uno studio ecografico dinamico\" porta al superamento della distinzione tra i due orgasmi, sostenendo che l'orgasmo \u00e8 sempre generato dal clitoride. L'orgasmo impropriamente detto vaginale sarebbe provocato dalla stimolazione per sfregamento indiretto del clitoride stesso. Solo il 25% delle donne sperimenta regolarmente l'orgasmo durante la penetrazione vaginale.\nMutilazioni clitoridee.\nL'escissione del clitoride \u00e8 erroneamente chiamata circoncisione femminile. Quando, oltre all'escissione del clitoride, si ha l'ablazione delle grandi labbra e il restringimento con sommario intervento chirurgico occlusivo dell'orifizio vaginale, si parla di infibulazione.\nTali pratiche sono attuate in molti Paesi del mondo, in particolare in alcuni paesi arabi e africani, con diverse finalit\u00e0:\nLe mutilazioni comportano una diminuzione e talvolta un'alienazione della capacit\u00e0 della donna di raggiungere l'orgasmo. Inoltre la ferita cicatrizzata provocata dall'infibulazione si riapre in maniera molto dolorosa con la deflorazione.\nLe Mutilazioni Genitali Femminili (MGF) comportano gravi danni psicologici e fisici, e possono condurre anche alla morte per emorragia e/o infezioni. Le MGF sono una violazione dei diritti umani, perseguita penalmente in molti paesi del mondo, compresa l'Italia.\nLe MGF riflettono una disuguaglianza radicata tra i sessi, una forma estrema di discriminazione nei confronti delle donne e delle ragazze.\nL'articolo 583-bis del codice penale italiano punisce entrambe le pratiche. La legislazione coranica non prevede interventi mutilatori, mentre \u00e8 \"raccomandata\" (\"sunna\"), la circoncisione. La tradizione in alcune parti dell'Egitto e nel Corno d'Africa fa sopravvivere tali pratiche, talora eseguite anche dopo il trasferimento all'estero per motivi legati al fenomeno migratorio.\nPiercing del clitoride.\nIl clitoride \u00e8 una delle zone soggette alla pratica del piercing, seppure molto meno comunemente di altre aree del corpo quali per esempio lobo dell'orecchio, narice, capezzoli o ombelico. Storicamente la pratica si attesta presso il popolo del Borneo dei daiachi (presso cui \u00e8 in uso anche il piercing del glande maschile detto ampallang), dove viene praticato forando il clitoride con una spina e inserendovi poi un piccolo anello d'oro o un gioiello a forma di fuso e che rappresenta un grande orgoglio per le donne daiachi."}
{"id": "110230", "revid": "2039709", "url": "https://it.wikipedia.org/wiki?curid=110230", "title": "Frenulo del pene", "text": "Il frenulo del pene \u00e8 il sottile lembo di pelle che unisce il glande al prepuzio. Quando il pene \u00e8 flaccido, il frenulo \u00e8 solitamente nascosto all'interno del prepuzio, diventando quindi visibile solo al momento dell'erezione con il conseguente scoprimento del glande. Al contrario, nei soggetti circoncisi, il frenulo \u00e8 normalmente rimosso al momento dell'operazione.\nSensibilit\u00e0.\nQuesto tessuto \u00e8 molto sensibile perch\u00e9 ricco di vasi sanguigni e di recettori nervosi. Per questo, se stimolato direttamente pu\u00f2 provocare piacere, mentre una stimolazione troppo intensa pu\u00f2 causare disagio. Se particolarmente sollecitato, pu\u00f2, come tutti i tessuti umani, andare incontro a lacerazioni parziali o totali, con sanguinamento e intenso dolore.\nFunzione.\nTenendo in considerazione l'alta elasticit\u00e0 del frenulo, la sua prima funzione \u00e8 in un certo senso meccanica. Serve infatti come \u201cfreno\u201d (questo significa il termine) quando, durante l'erezione, si scopre il glande. In questo momento, il prepuzio si distende lungo il pene e il frenulo, se normoconformato e normoelastico, interviene limitandone l'escursione e impedendo una eccessiva trazione. Ovviamente, quando il pene torna poi flaccido, il frenulo garantisce pure la \"ricopertura\" del glande da parte del prepuzio, assicurandone il corretto posizionamento. Il frenulo ha per\u00f2 un suo ruolo preciso anche nella dinamica sessuale. \u00c8 infatti molto ricco di recettori sensoriali, che hanno il compito di trasmettere sensazioni (di solito) piacevoli, ma anche dolorose o sgradevoli se il frenulo viene sottoposto a manovre incongrue o violente.\nFrenulo corto.\nIn alcuni individui il frenulo rimane corto e impedisce al prepuzio di scoprire sufficientemente il glande, provocando talvolta una sensazione di fastidio durante l'erezione. In tali casi \u00e8 possibile eseguire un intervento di frenulotomia, nel quale viene fatta una incisione sul frenulo in anestesia locale; il pene riprende la sua completa funzionalit\u00e0 dopo un mese circa. L'operazione \u00e8 semplice e senza troppe complicazioni, l'unico possibile fastidio \u00e8 la siringa utilizzata per l'anestesia, che viene effettuata esattamente nel glande, proprio accanto all'uretra.\nLacerazione del frenulo.\nLa lacerazione del frenulo pu\u00f2 avvenire nel caso il pene (o la vagina in caso di rapporto sessuale) non sia stato ben lubrificato o sia stato sottoposto a un'elevata sollecitazione. In caso di rottura cercare di disinfettare la ferita.\nPost operatorio.\nDopo essere stati operati, \u00e8 necessario attendere la perdita di tutti i punti di sutura, o a volte viene usato un bisturi elettrico e nessun punto di sutura sar\u00e0 necessario. "}
{"id": "110233", "revid": "287204", "url": "https://it.wikipedia.org/wiki?curid=110233", "title": "Maria Teresa d'Austria (disambigua)", "text": "Con il nome Maria Teresa d'Austria sono conosciute molte donne della storia:"}
{"id": "110235", "revid": "9", "url": "https://it.wikipedia.org/wiki?curid=110235", "title": "Crimini contro l'umanit\u00e0", "text": ""}
{"id": "110236", "revid": "125840321", "url": "https://it.wikipedia.org/wiki?curid=110236", "title": "Aconcagua", "text": "L'Aconcagua (spagnolo ; spagnolo argentino ) \u00e8 una montagna dell'Argentina.\nSi trova sulla Cordigliera delle Ande della quale, con i suoi di altezza, \u00e8 la massima cima, oltre a essere il rilievo pi\u00f9 alto dell'emisfero australe e delle Americhe, caratteristica quest'ultima che gli permette di figurare nell'elenco delle vette pi\u00f9 alte di ogni continente, il cosiddetto \"Seven Summits\".\nLa sua cima \u00e8, inoltre, il pi\u00f9 alto rilievo sul livello del mare al di fuori del continente asiatico e, dopo l'Everest, \u00e8 la seconda montagna della Terra per prominenza.\nAmministrativamente l'Aconcagua si trova nel dipartimento di Las Heras, parte della provincia di Mendoza, in prossimit\u00e0 del confine con il Cile; la montagna si trova all'interno di un parco provinciale che porta il suo nome. \nDescrizione.\nLa montagna \u00e8 costituita da rocce appartenenti al periodo Permo-Triassico; la sua genesi \u00e8 comunque di era terziaria, ed \u00e8 dovuta alla subduzione della \"placca di Nazca\" sotto la \"placca sudamericana\" nel quadro dell'orogenesi andina.\nL'origine del nome \u00e8 incerta. Il Coleti riporta l'esistenza, in Cile, del popolo \"Aconcagua\", dal quale avrebbero preso il nome la valle da loro abitata e, di conseguenza, anche la montagna. Il popolo Aconcagua \u00e8 citato anche da altri autori. Secondo quanto riportato dal Secor, il nome potrebbe derivare dal quechua \"Anco Cahuac\", ovvero \"sentinella bianca\", oppure \"Ackon Cahuak\", ovvero \"sentinella di pietra\". Lo stesso autore riferisce che in lingua Aymara il termine \"kon kawa\" significa \"montagna innevata\", mentre nella lingua mapudungun del popolo mapuche \"Aconca Hue\" significa \"che viene dall'altra parte\". Il sito \"Andes Argentinos\" riporta una probabile origine dal quechua \"accon cahua\", col probabile significato di \"la grande rocca che guarda intorno\".\nSulle falde della montagna vi sono diversi ghiacciai: i principali sono il \"ghiacciaio nordorientale\" (o \"polacco\") ed il \"ghiacciaio orientale\" (o \"inglese\"). Il primo tentativo europeo di raggiungere la vetta dell'Aconcagua risale al 1883, quando una spedizione tedesca guidata dal geologo ed esploratore Paul G\u00fcssfeldt tent\u00f2 di raggiungere la vetta dallo sperone nord-ovest, arrivando ad una quota di 6500\u00a0m. La spedizione segu\u00ec quella che oggi \u00e8 la via normale.\nLa vetta fu raggiunta per la prima volta nel 1897 da Matthias Zurbriggen, guida alpina svizzera che operava a Macugnaga, della spedizione guidata da Briton Edward Fitzgerald. La prima donna a raggiungerne la vetta fu la francese Adriana Bance, il 7 marzo 1940, accompagnata da diversi membri del \"Club Andinista de Mendoza\". In molti atlanti figura ancora la vecchia misura dell'altitudine (6959\u00a0m s.l.m.) presa in quel frangente. Una spedizione italiana dell'Universit\u00e0 di Padova, nel 2002, ha rilevato che l'esatta altitudine dell'Aconcagua \u00e8 di 6.962 . Il limite delle nevi permanenti si aggira intorno ai 5000\u00a0m. Da uno dei suoi versanti scende il fiume omonimo che raggiunge il Pacifico dopo un corso di 200\u00a0km.\nAscensione alla vetta.\nL'accesso al \"parque provincial Aconcagua\" \u00e8 limitato: per intraprendere l'ascensione alla vetta, \u00e8 necessario chiedere un permesso all'autorit\u00e0 di gestione del parco, la \"Direcci\u00f3n de Recursos Naturales Renovables\" della provincia di Mendoza. Il costo del permesso varia di anno in anno; inoltre, \u00e8 legato alla stagione, essendo pi\u00f9 alto in alta stagione. Il periodo consigliato per intraprendere l'ascesa \u00e8 l'estate (da dicembre a marzo nell'emisfero australe).\nVia normale.\nLa via normale alla vetta non presenta particolari difficolt\u00e0 alpinistiche. Si sviluppa sul versante nord-est, ed \u00e8 poco pi\u00f9 di una lunga camminata, scandita dalle necessarie tappe per l'acclimatazione. I rischi maggiori sono legati alla quota (poco sotto i 7000\u00a0m) ed alle brusche variazioni meteorologiche. Le tappe di acclimatazione richiedono qualche giorno ciascuna.\nI diversi campi e punti di sosta che si trovano lungo il percorso sono i seguenti.\nVia del ghiacciaio dei Polacchi.\nSi sviluppa sul \"ghiacciaio dei Polacchi\", anch'esso sul versante NE. L'avvicinamento avviene attraverso la \"valle de las vacas\", fino alla base del ghiacciaio; da qui, si risale il ghiacciaio, incrociando la via normale, fino alla vetta.\nCreste sud e sud-est.\nSi tratta di vie di notevoli difficolt\u00e0 alpinistiche. L'accesso alle creste avviene superando la parete sud, che presenta un dislivello di quasi 3000\u00a0m da superare in arrampicata.\nRecord di ascesa.\nLa prima ascesa sulla vetta dell'Aconcagua \u00e8 opera della guida Matthias Zurbriggen, avvenuta il 14 gennaio del 1897 nel corso di una spedizione organizzata dall'inglese Edward Fitz Gerald. La prima ascesa lungo il Ghiacciaio dei Polacchi spetta agli scalatori Daszinski e Osiecki, di nazionalit\u00e0 polacca, nel marzo del 1934, cui si deve il nome col quale attualmente la via \u00e8 nota. Adriana Bance, di nazionalit\u00e0 francese, \u00e8 la prima donna a raggiungere la vetta, il 7 marzo 1940.\nIl 23 gennaio del 1953 gli svizzeri F. e D. Marmillod insieme agli argentini F. Grajales e F. Ib\u00e1\u00f1ez raggiungono la vetta a Sud aprendo una nuova via. La prima salita della parete sud fu invece portata a termine il 25 febbraio 1954 da una spedizione francese guidata da Ren\u00e9 Ferlet; la squadra di vetta era composta da Pierre Lesueuer, Adrien Dagory, Edmond Denis, Robert Paragot, Lucien Berardini e Guy Poulet. Nel febbraio del 1992 Miguel \"Lito\" S\u00e1nchez, Marcelo Acosta e Gabriel Cabrera diventano i primi a raggiungere la vetta in meno di 24 ore, partendo da Plaza de Mulas (quota 4200 metri s.l.m.), salendo lungo il Ghiacciaio dei Polacchi e ridiscendendo lungo la via normale.\nIl 3 febbraio del 2006 il peruviano Holmes Pantoja Bayona, seguendo la via normale e partendo da Horcones, dove \u00e8 situato l'ingresso del parco, raggiunge la vetta e ridiscende in 20h35'. Il dislivello coperto durante l'ascensione, avvenuta in 13 ore, \u00e8 di 4112 metri, essendo Horcones situato a quota 2850; la lunghezza del percorso \u00e8 di circa 81 chilometri. \nIl 24 febbraio 2006 il peruviano \"Jaime Ramirez Quiroz\" (durante \"EXPE/6000\" Italo/Peruviana guidata da \"Giancarlo Sardini e Valerio Bertoglio\"), seguendo la via normale, partendo da Horcones, ha stabilito il nuovo record di velocit\u00e0 in 14h59' salendo e scendendo dalla vetta dell'Aconcagua fino a Horcones (Jaime Ramirez \u00e8 stato il primo uomo al mondo a scendere sotto le 15ore)http://www.desnivel.com/alpinismo/15-horas-para-lograr-el-aconcagua\nIl 28 dicembre del 2006 l'alpinista asturiano Jorge Egocheaga tenta di abbassare il tempo di Jaime Ramirez. Il tempo dichiarato da Jorge Egocheaga, sul medesimo percorso, \u00e8 di 13h46', mentre dalle riprese cinematografiche si evincerebbe un tempo di 14h05'. Sull'impresa di Egocheaga sono comunque stati sollevari alcuni dubbi riguardo al metodo di cronometraggio. Nel 2013 lo skyrunner portoghese Carlos G\u00f3mez porta il tempo a 15h42'. Le autorit\u00e0 del parco considerano quest'ultimo come record ufficiale, non essendo certificato in modo inequivocabile il tempo di Egocheaga.\nNell'ambito del suo progetto \"Summits of my life\" lo scialpinista e skyrunner catalano K\u00edlian Jornet i Burgada affronta l'Aconcagua nel mese di dicembre del 2014. Dopo un primo tentativo andato a vuoto a causa del vento che soffiava a 90\u00a0km/h presso quota 6500, Jornet ritenta quattro giorni dopo, il 23 dicembre. Partito anch'egli da Horcones, raggiunge la vetta e ridiscende in un tempo complessivo di 12h49', battendo quindi sia il record ufficiale di Jaime Ramirez, che quello di Carlos G\u00f3mez, sia quello ufficioso di Jorge Egocheaga. Il 19 febbraio del 2015 l'atleta svizzero-ecuadoregno Karl Egloff ha portato a 11h52' il tempo totale di ascesa e discesa seguendo il medesimo percorso di Kilian Jornet.\nL'Aconcagua nella cultura.\nNel film di animazione della Disney \"Saludos amigos\", uno degli episodi \u00e8 incentrato sull'aeroplanino Pedro che effettua servizio postale tra Santiago del Cile e Mendoza, passando in prossimit\u00e0 dell'Aconcagua, rappresentata come una montagna minacciosissima e circondata da correnti pericolose.\nL'Aconcagua \u00e8 anche il luogo in cui \u00e8 ambientato l'omonimo videogame del 2000 per la prima PlayStation."}
{"id": "110237", "revid": "125696168", "url": "https://it.wikipedia.org/wiki?curid=110237", "title": "Fenrir", "text": "Fenrir (in norreno noto anche come Fenris) \u00e8 un gigantesco lupo della mitologia norrena, nato dall'unione tra il dio Loki e la gigantessa Angrbo\u00f0a, assieme alla regina dei morti Hel e J\u00f6rmungandr.\nEtimologia.\nIl nome di Fenrir, che significa probabilmente \"Lupo della brughiera\", o \"Lupo della palude\", \u00e8 anche usato in modo metaforico per indicare i giganti, paragonati ai lupi in diversi testi.\nAltri suoi appellativi sono Fenris\u00falfr, ossia \"lupo di Fenrir\", Hr\u00f3\u00f0vitnir ossia \"lupo(nemico) di fama\", \u00dej\u00f3\u00f0vitnir ossia \"lupo (nemico) del popolo\",\nV\u00e1nargandr ossia \"lupo(demone) del fiume V\u00e1n\" dove questo \u00e8 il fiume che si crea dalla sua saliva.\nMitologia.\nFenrir viene generato nella J\u00e1rnvi\u00f0r (\"foresta di ferro\"), luogo da cui provengono anche i due lupi Sk\u01ebll e Hati. Come il padre, possiede un'intelligenza fuori dal comune e riesce persino a parlare rendendosi quindi un avversario forte sia fisicamente che mentalmente.\nIl lupo incatenato.\nQuando gli dei seppero che Fenrir veniva allevato assieme a Hel e il Mi\u00f0gar\u00f0sormr a J\u01ebtunheimr, la terra dei giganti, decisero di farli portare al loro cospetto perch\u00e9 Odino decidesse cosa farne: le profezie dicevano che da simili creature non sarebbero venute che disgrazie. Mentre Hel fu inviata a regnare negli inferi, e il Mi\u00f0gar\u00f0sormr inabissato sul fondo dell'oceano, non sapendo che fare con Fenrir, gli Dei lo tennero presso di loro.\nOra, il lupo cresceva sempre pi\u00f9, sia in ferocia che dimensioni, tanto che solo il dio T\u00fdr, noto per il suo coraggio, osava dargli da mangiare. Fu quindi presa la decisione di incatenarlo, ma l'impresa non sembrava facile. Gli dei prepararono una catena, e proposero al lupo di farsi legare per misurare la sua forza nel tentativo di romperla. Ma Fenrir la spezz\u00f2 con facilit\u00e0, e lo stesso avvenne con una seconda catena pi\u00f9 robusta. La prima catena si chiamava L\u0153\u00f0ingr (letteralmente: \"che lega con astuzia\", per slittamento semantico: \"lenza\"), la seconda Dr\u00f3mi (letteralmente: \"frenante\", per slittamento semantico: \"catena\").\nNel frattempo Fenrir continuava a crescere. Allora gli Dei mandarono Sk\u00ecrnir, servitore di Freyr, nello Svart\u00e1lfaheimr, il regno degli elfi scuri, perch\u00e9 chiedesse a certi nani di preparare una catena magica. La catena magica, chiamata Gleipnir (forse legata al verbo \"gleipa\": \"spalancare la bocca\"; quindi, o \"che deride\", o \"che divora\"), fu costruita con questi elementi: rumore del passo del gatto, barba di donna, radici di montagna, tendini d'orso, respiro di pesce, saliva di uccello (secondo altre fonti: latte d'uccello). Alla vista e al tatto sembrava un nastro di seta, ma in realt\u00e0 nessuno avrebbe potuto spezzarla.\nGli Dei andarono quindi su un'isola di nome Lyngvi, sul lago \u00c1msvartnir, e l\u00ec convocarono Fenrir. Ma il lupo, al vedere quella catena dall'aspetto tanto fragile, si fece sospettoso, perch\u00e9 temeva qualche incantesimo o un inganno. Dopo una breve discussione, accetta di essere legato, ma ad una condizione: nessuno avrebbe usato Gleipnir finch\u00e9 qualcuno non avesse posato la mano sulla sua bocca, come segno di fedelt\u00e0 al patto. T\u00fdr accetta, e pur sapendo che cos\u00ec la sua mano sarebbe stata quasi sicuramente sacrificata, si fa avanti. Ed effettivamente Fenrir, nonostante impegnasse tutta la sua tremenda forza, non riusc\u00ec a liberarsi dalla catena magica, tanto che tutti gli Dei scoppiarono a ridere, ad eccezione di T\u00fdr, cui Fenrir mozz\u00f2 all'istante la mano, non appena si rese conto di essere stato sconfitto. Fu quindi presa l'estremit\u00e0 della catena, chiamata Gelgja (\"palo\"; in altre fonti si parla appunto di un paletto di legno, non dell'estremit\u00e0 della catena), e fissata al suolo con due massi, di nome Gj\u00f6ll (forse \"largo\" o forse \"tagliente\") e \u00deviti (\"pietra infissa a terra\").\nDurante questa operazione Fenrir tent\u00f2 a pi\u00f9 riprese di azzannare i suoi carcerieri, tanto che gli infilarono una spada tra le due mascelle, in modo che non riusc\u00ec pi\u00f9 a chiuderle. Da allora Fenrir rimase incatenato sull'isola, e cos\u00ec dovr\u00e0 rimanere sino alla fine del mondo. Folle di rabbia, il grande lupo ululava e sbavava, tanto che dalla sua saliva si form\u00f2 un fiume perch\u00e9 non pot\u00e9 pi\u00f9 chiudere le mascelle e quindi impossibilitato di deglutire, il nome del fiume \u00e8 V\u00e1n (letteralmente \"attesa\").\nIl lupo scatenato.\nQuando giunger\u00e0 la fine del mondo, il Ragnar\u01ebk, in cui tutti i legami saranno spezzati, persino la magica catena che lega Fenrir si scioglier\u00e0. Il lupo, nuovamente libero, attaccher\u00e0 gli D\u00e8i, assieme alle altre forze del caos e delle tenebre. Sar\u00e0 tanto grande, e spalancher\u00e0 la bocca con tanta ferocia, che la mascella inferiore toccher\u00e0 il suolo e quella superiore il cielo: ma se ci fosse altro spazio, la spalancherebbe ancora di pi\u00f9.\nFenrir sar\u00e0 tanto grande e forte da divorare lo stesso Padre di Tutto, Odino. Quindi ingagger\u00e0 lotta mortale con Vi\u00f0arr, figlio di Odino, destinato a vendicare il padre. V\u00ed\u00f0arr fermer\u00e0 la mascella inferiore di Fenrir con un piede, e quella superiore con una mano, spezzandogliele. Quindi lo uccider\u00e0, con un colpo di spada al cuore.\nSecondo alcuni un'ulteriore immagine di Fenrir \u00e8 quella del cane Garmr, che al Ragnar\u00f6k si scontrer\u00e0 con T\u00fdr in un duello mortale ad entrambi. In quest'ultimo caso, sarebbe comunque incongruente il fatto che le due bestie vadano incontro a una morte diversa nello stesso momento.\nLa figura di Fenrir compare in alcune delle pi\u00f9 importanti fonti della mitologia norrena. Sia nel \"Gylfaginning\" che nel \"Gr\u00edmnism\u00e1l\" viene indicato che ha due figli, i lupi Hati, l'inseguitore della Luna e Sk\u01ebll, l'inseguitore del Sole; la figura di quest'ultimo viene confusa con Fenirr nella stanza 46 della \"Vaf\u00fer\u00fa\u00f0nism\u00e1l\"."}
{"id": "110238", "revid": "123054020", "url": "https://it.wikipedia.org/wiki?curid=110238", "title": "Isole Ionie", "text": "Le Isole Ionie (; ; in veneto \"\u00ccxo\u0142e Ionie\") costituiscono un arcipelago greco nel Mar Ionio. Tradizionalmente denominato con il termine di Eptaneso, cio\u00e8 \"Le Sette Isole\" (; ), l'arcipelago comprende in realt\u00e0 numerose altre isole oltre alle sette maggiori.\nCostituiscono di per s\u00e9 una regione storica ben distinta con forti influenze culturali italiane e in modo particolare veneziane che si svilupparono a partire dal plurisecolare dominio veneziano, il quale assicur\u00f2 che le isole non venissero assoggettate dall'Impero Ottomano. L'arcipelago divenne infine parte del moderno stato greco nel 1864. Dal punto di vista amministrativo, le isole appartengono oggi alla regione delle Isole Ionie, fatta eccezione per Cerigo che fa parte della regione dell'Attica.\nEtimologia.\nTradizionalmente, in greco antico l'aggettivo \"Ionios\" (\u1f38\u03cc\u03bd\u03b9\u03bf\u03c2), epiteto per il tratto di mare tra l'Epiro e l'Italia, prende origine dal racconto mitologico secondo il quale la sacerdotessa Io vi nuot\u00f2 attraverso.\nGeografia fisica.\nLa regione storica delle isole Ionie \u00e8 costituita da sette isole maggiori (e dagli isolotti circonvicini), che formavano il cosiddetto \"Eptaneso\", cio\u00e8 \"Le Sette Isole\".\nDa nord a sud, sono:\nDi queste sette isole maggiori, l'attuale regione amministrativa non include l'isola di Cerigo, che oggi rientra nell'Attica.\nSono isole per lo pi\u00f9 montuose, con un clima caldo e umido.\nStoria.\nNell'antica Grecia vi si trovava la citt\u00e0 di Alalcomene.\nEt\u00e0 romana e bizantina.\nA partire dal IV secolo a.C. la maggior parte delle isole passarono in orbita macedone, tant'\u00e8 che alcune di esse rimasero sotto il controllo macedone fino al 146 a.C., quando la penisola greca venne gradualmente annessa nell'impero romano. Dopo quattro secoli di pace sotto Roma, l'arcipelago pass\u00f2 quindi all'impero romano d'Oriente e dunque all'impero bizantino.\nMedio Evo.\nMaio di Monopoli (1197-1260), fuggito dalla citt\u00e0 pugliese insieme ad alcuni compagni per avere ucciso una persona di rango elevato, trov\u00f2 rifugio nell'isola di Cefalonia, impadronendosene. Successivamente riusc\u00ec a conquistare anche le isole di Zante e Itaca divenendone conte. I discendenti di Maio controllarono Zante, Cefalonia e Itaca fino all'inizio del XIV secolo.\nCorf\u00f9 divenne una dipendenza della Repubblica di Venezia nel 1204, Citera nel 1393, Zante nel 1482, Cefalonia e Itaca nel 1483, Leucade nel 1502.\nLe isole Ionie furono la sola parte della Grecia a sottrarsi al dominio ottomano. , mentre la maggior parte del popolo continuava a parlare greco e a essere di religione ortodossa.\nEt\u00e0 moderna.\nNel 1797 dopo la caduta della Repubblica di Venezia occupata dalle truppe francesi di Napoleone Bonaparte e il trattato di Campoformio le isole passarono alla Francia e furono suddivise nei dipartimenti di Corf\u00f9, Itaca e del Mar Egeo.\nNel 1799 l'ammiraglio russo F\u00ebdor F\u00ebdorovi\u010d U\u0161akov, alla guida di forze russo-turche, le strapp\u00f2 ai Francesi e nel marzo 1800 con il trattato di Costantinopoli lo zar Paolo I le costitu\u00ec in stato autonomo (Repubblica Settinsulare) sotto sovranit\u00e0 ottomana; la Repubblica Settinsulare fu il primo governo semiautonomo greco dopo molti secoli e adott\u00f2 come emblema il Leone di San Marco. Nel 1807 la Francia conquist\u00f2 nuovamente le isole Ionie, ma nel 1809 la Gran Bretagna, sotto la guida di Stuart e di Church, le riconquist\u00f2 tutte, tranne Corf\u00f9, e nel 1815 il Congresso di Vienna avall\u00f2 la creazione del protettorato britannico degli Stati Uniti delle Isole Ionie. Nel 1848 la popolazione greca delle isole Ionie si ribell\u00f2 agli inglesi chiedendo l'unione alla Grecia; l'unione avvenne soltanto nel 1863 con l'avvento al trono di Giorgio I, un sovrano filoinglese. Durante la seconda guerra mondiale le Ionie vennero occupate dalle truppe italiane e il 10 agosto 1941 le isole di Corf\u00f9, Cefalonia, Zante, Leucade e alcune isole minori vennero ufficialmente annesse al territorio metropolitano italiano come parte della \"Grande Comunit\u00e0 del Nuovo Impero Romano\".\nSociet\u00e0.\nEvoluzione demografica.\nLa popolazione delle isole Ionie, esclusa Cerigo, era, nel 2011, di 207\u00a0855 abitanti, l'1,5% in meno rispetto a quella censita nel 2001. Ciononostante, la regione rimane la terza in Grecia in quanto a densit\u00e0 di popolazione con 90,1 ab./km\u00b2, ben al di sopra della media nazionale di 81,96 ab./km\u00b2. L'isola pi\u00f9 popolata \u00e8 Corf\u00f9 con 104 371 abitanti, seguita da Zante (40 759), Cefalonia (35 801), Leucade (23 693) e Itaca (3 231).\nGli abitanti di origine straniera erano, nel 2001, 19 360, vale a dire il 9,3% del totale, la maggior parte dei quali si trovava a Corf\u00f9 e Zante ed era di origine albanese (13 536 individui). Secondo l'Eurostat, nel 2011 il tasso di fertilit\u00e0 era di 1,35 nascite per donna.\nEconomia.\nIl prodotto interno lordo del 2010 si attestava sui 4 029 milioni di euro. Il PIL pro capite era invece, sempre nello stesso anno, di 18 440 euro, inferiore alla media nazionale greca di 20 481 euro. Tuttavia, il PIL pro capite di Cefalonia e Zante (rispettivamente di 23 275 e 24 616 euro) \u00e8 sensibilmente pi\u00f9 elevato del valore di quello nazionale. Inoltre, il tasso di disoccupazione del 2012 era del 14,7%, il pi\u00f9 basso tra tutte le regioni greche, considerando tra l'altro che la media nazionale era del 24,2%.\nI prodotti agricoli principali sono uva sultanina (uva passa), olive, uva, cereali, frutta e ortaggi. Le principali attivit\u00e0 sono la pesca, la cantieristica e la manifattura di sapone.\nSuddivisione amministrativa delle isole greche del mar Ionio.\nA seguito della riforma in vigore dal 1\u00ba gennaio 2011 la periferia delle Isole Ionie \u00e8 suddivisa in 5 unit\u00e0 periferiche (Corf\u00f9, Itaca, Cefalonia, Leucade, Zante) e 7 comuni (Cefalonia, Corf\u00f9, Itaca, Leucade, Meganisi, Pax\u00f2, Zante).\nDelle altre isole greche del mar Ionio, Cervi \u00e8 sede comunale dell'unit\u00e0 periferica della Laconia nella periferia del Peloponneso, mentre Cerigo e Cerigotto sono confluiti nel nuovo comune di Cerigo, unit\u00e0 periferica delle \"Isole\" (in precedenza prefettura del Pireo) nella periferia dell'Attica."}
{"id": "110239", "revid": "767487", "url": "https://it.wikipedia.org/wiki?curid=110239", "title": "Scala enigmatica", "text": "La scala enigmatica \u00e8 una scala inventata da Adolfo Crescentini (questa scala fu proposta ai lettori della \"Gazzetta musicale\" di Milano nel numero del 5 agosto 1888; in uno successivo, quello del 26 agosto, furono pubblicate le armonizzazioni inviate dai lettori e quella dello stesso autore) e impiegata da Giuseppe Verdi nell'\"Ave Maria, scala enigmatica armonizzata a 4 parti\", pubblicata nel 1898: uno dei \"Quattro pezzi sacri\".\nHa una sonorit\u00e0 alquanto strana, essendo composta da intervalli inusuali: semitono - tono e mezzo - tono - tono - tono - semitono - semitono.\nLa sua formula \u00e8: 1 (tonica), 2\u266d, 3 (maggiore), 4\u266f, 5\u266f (aumentata), 6\u266f, 7 (sensibile), 8 (ottava)\nEsempio di scala enigmatica di Do:\nDo, Re\u266d, Mi, Fa\u266f, Sol\u266f, La\u266f, Si, Do"}
{"id": "110240", "revid": "834", "url": "https://it.wikipedia.org/wiki?curid=110240", "title": "Azienda Nazionale Autonoma delle Strade Statali", "text": ""}
{"id": "110244", "revid": "339392", "url": "https://it.wikipedia.org/wiki?curid=110244", "title": "Amedeo Sebastiani", "text": ""}
{"id": "110247", "revid": "2163589", "url": "https://it.wikipedia.org/wiki?curid=110247", "title": "Cefalonia", "text": "L'isola di Cefalonia () \u00e8 un'isola greca, la maggiore delle isole Ionie; montuosa (Monte Eno, ) e ricca di boschi, \u00e8 divisa in due parti dalla profonda baia dei Livadi. Dal punto di vista amministrativo, costituisce un'unit\u00e0 periferica, composta dal comune omonimo, delle isole Ionie.\nVi si coltivano cereali, olive, uva. Caratteristico dell'isola \u00e8 il pino nero di Cefalonia. Attrazione turistica dell'isola sono le grotte di Drakena e le Katavothres, canali sotterranei naturali ad Argostoli.\n\u00c8 anche nota per essere stata teatro dell'eccidio della Divisione Acqui dell'Esercito italiano per mano dei soldati tedeschi tra il 15 e il 26 settembre 1943, cio\u00e8 poco dopo l'annuncio dell'armistizio fra l'Italia e gli Alleati, l'8 settembre.\nOggi la memoria dei fatti della Divisione Acqui \u00e8 tramandata dall'Associazione Nazionale Divisione Acqui. Ad Argostoli, capoluogo dell'isola, in collina sorge un Monumento dedicato ai Caduti della Divisione Acqui eretto, nel 1978, dallo Stato Italiano.\nStoria.\nSecondo la mitologia, il nome \"Cefalonia\", \u039a\u03b5\u03c6\u03b1\u03bb\u03bf\u03bd\u03b9\u03b1, deriva da quello del re Kephalos, i cui quattro figli avrebbero fondato le citt\u00e0 di Sami, Pali, Krani e Pronnoi.\nDi fatto, nel periodo \"classico\" Cefalonia era dominata da quattro citt\u00e0 autonome, ognuna battente moneta propria e legate da una lega difensiva nota come Tetrapoli. \nNella mitologia omerica l'isola era uno dei possedimenti di Ulisse. Recenti scavi condotti in localit\u00e0 Giannata vicino a Poros, sembrerebbero indicare che la capitale del regno di Ulisse fosse a Cefalonia e non ad Itaca.\nLa presenza dei Romani \u00e8 attestata dai resti di qualche villa nei pressi di Skala e di Ag. Eufemia, un mosaico romano da un tempio dedicato a Posidone trovato presso la spiaggia di Vatsa (ora in museo archeologico), mentre due importanti abitati romani evolsero gi\u00e0 dal II secolo d.C. nella citt\u00e0 di Same e a Fiscardo, detto in antico Panormos.\nNel Medioevo Cefalonia fu il centro del \"thema\" bizantino dello Ionio. Alla fine dell'XI secolo, con l'indebolimento dell'impero bizantino, l'isola conobbe le dominazioni dei Normanni sotto la gestione degli Orsini e dei Tocco. \nSull'isola mor\u00ec Roberto il Guiscardo, una deformazione del cui nome fu data al celebre porticciolo turistico di Fiskardo.\nSalvo un breve periodo in cui cadde in mano agli Ottomani, dal 1500 al 1797 appartenne alla Repubblica di Venezia; durante la guerra contro i Turchi fu teatro dell'Assedio del Castello di San Giorgio. I Veneziani vi costruirono successivamente il Castello di Assos e fondarono la citt\u00e0 di Argostoli. \nDopo il trattato di Campoformio con cui Venezia venne ceduta all'Austria, vide avvicendarsi dominatori francesi e britannici.\nFece parte della Repubblica delle Sette Isole Unite, sotto protettorato russo-ottomano ma a guida veneto-greca. Fu questa la prima esperienza di autogoverno greco (durata 1800-1807), in cui ebbero un ruolo principale i greco-veneti, tra i quali Giovanni Capodistria.\nDal 1815 fece parte del minuscolo Stato indipendente degli Stati Uniti delle Isole Ionie costituito sotto protettorato britannico; il Regno Unito la cedette al regno di Grecia nel 1864.\nDurante la seconda guerra mondiale, l'isola di Cefalonia fu occupata dagli italiani (1\u00ba maggio 1941) come parte della campagna di Grecia iniziata il 28 ottobre 1940. Dopo l'armistizio dell'8 settembre 1943, il presidio italiano costituito dalla Divisione Acqui ricevette un'intimazione di resa da parte delle truppe tedesche. Il comandante della divisione, il generale Antonio Gandin, fece un referendum tra le sue truppe per decidere in proposito: queste ultime all'unanimit\u00e0 scelsero di non arrendersi. Ebbe quindi inizio una battaglia tra le truppe italiane e le truppe tedesche, con la perdita da parte italiana di soldati e 65 tra ufficiali e sottufficiali. Le truppe italiane, attaccate anche dal cielo dalla Luftwaffe e rimaste senza rifornimenti, dopo pochi giorni furono costrette alla resa. L'epilogo fu la rappresaglia tedesca con la fucilazione di circa militari e di gran parte degli ufficiali italiani (15-26 settembre 1943), in quello che \u00e8 noto come l'eccidio di Cefalonia. I pochi militari superstiti alla strage furono deportati prigionieri in Germania.\nAlcuni anni dopo, il disastroso terremoto del 1953 costrinse gran parte degli abitanti dell'isola all'emigrazione.\nAlla fine del gennaio 2006, una tempesta di neve senza precedenti si \u00e8 abbattuta su Cefalonia causando numerosi disagi tra cui un black out della corrente elettrica di tre giorni.\nEconomia.\nL'economia di Cefalonia \u00e8 stata di carattere rurale fino alla fine del XX secolo. Il terremoto del 1953 inferse un duro colpo all'economia locale, determinando un decremento demografico progressivo arrestatosi solo agli inizi del XXI secolo.\nIn epoche recenti, il prepotente incalzare del turismo e delle attivit\u00e0 ad esso correlate ha sconvolto il volto dell'economia riducendo grandemente le attivit\u00e0 tradizionali in favore di quelle legate all'accoglienza. La zona di Lassi \u00e8 stata la prima a svilupparsi grazie alla sua vicinanza al capoluogo. Nel 1971 fu creato l'aeroporto proprio per soddisfare l'accresciuta domanda turistica. A partire dal 1980, fu il porto di Fiskardo che si svilupp\u00f2 sempre in chiave turistica cos\u00ec come in seguito il litorale di Skala. Molte zone di Cefalonia sono ancora dotate di modeste strutture ricettive come Leivatho o addirittura ne difettano completamente; \u00e8 il caso della seducente spiaggia di Petani.\nLa pastorizia \u00e8 ancora praticata nelle sue forme rudimentali e l'olio d'oliva \u00e8 ancora voce di una qualche rilevanza come attestano i numerosi frantoi sparsi un po' ovunque.\nL'itticoltura, finanziata dall'Unione europea e destinata a soddisfare la domanda del mercato europeo, \u00e8 praticata invece su scala industriale; \u00e8, dopo il turismo, la voce economica pi\u00f9 importante.\nL'attivit\u00e0 industriale, invece, \u00e8 limitata a qualche cementificio e fabbrica di laterizi.\nInfrastrutture e trasporti.\nCollegamenti aerei.\nCefalonia \u00e8 dotata di un aeroporto internazionale situato a dal capoluogo Argostoli. La compagnia aerea nazionale Olympic assicura il collegamento quotidiano con Atene. Alcuni giorni della settimana gli aerei dell'Olympic effettuano uno scalo a Zante.\nD'estate agenzie turistiche organizzano numerosi voli charter da e per il Nord Europa.\nSono attivi dal 2012 collegamenti settimanali con Pisa e Bergamo-Orio al Serio con la compagnia aerea Ryanair.\nCollegamenti marittimi.\nSami \u00e8 il porto principale dell'isola per via delle sue acque profonde. Vi attraccano i traghetti provenienti da Patrasso per poi proseguire alla volta di Itaca. I traghetti sono gestiti dalla compagnia di navigazione Strintzis. Alcuni traghetti provenienti dai porti italiani di Bari, Brindisi e Ancona effettuano nel solo periodo estivo una sosta a Sami.\nDa Argostoli partono i traghetti per Killini nel Peloponneso.\nA Poros attraccano i traghetti provenienti da Killini.\nPessada e Skala sono collegate a Zante da un servizio estivo di traghetti.\nInfine la West Ferry assicura il collegamento dal Porto di Fiskardo, punta nord dell'isola, con l'isola Leucade che \u00e8 a sua volta collegata con la terraferma da un ponte mobile.\nEsistono infine servizi di aliscafi per l'isola di Astak\u00f2s.\nCollegamenti terrestri.\nLa principale stazione di autobus si trova ad Argostoli. Una fitta rete di autolinee assicura il collegamento tra il capoluogo e i centri pi\u00f9 remoti. Da qui partono gli autobus diretti a Patrasso e ad Atene\nAmministrazione.\nCefalonia insieme alla vicina Itaca costituiva una delle quattro prefetture (In greco: Nomarch\u00eca) in cui era divisa amministrativamente la regione delle Isole Ionie, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\".\nL'intera isola costituisce quindi un comune all'interno della periferia."}
{"id": "110248", "revid": "76963", "url": "https://it.wikipedia.org/wiki?curid=110248", "title": "Ry\u016bichi Sakamoto", "text": "\u00c8 considerato tra i pionieri della fusione tra la musica etnica orientale e le sonorit\u00e0 elettroniche occidentali. La sua vasta discografia solista (che include oltre settanta titoli diversi) spazia fra numerosi generi quali pop, musica elettronica, ambient, bossa nova, world music e musica neoclassica.\nDapprima membro degli Yellow Magic Orchestra, gruppo musicale seminale per la musica elettronica giapponese e il j-pop, Sakamoto ha successivamente inaugurato la carriera solista ed \u00e8 diventato compositore di note colonne sonore cinematografiche, alcune delle quali, come \"Furyo\", \"L'ultimo imperatore\" e \"Il t\u00e8 nel deserto\", hanno ottenuto fama mondiale e premi prestigiosi.\nBiografia.\nDopo aver studiato pianoforte sin da giovanissimo, ebbe le sue prime esperienze musicali al liceo, dove suon\u00f2 in complessi di musica jazz. Frequent\u00f2 successivamente l'Universit\u00e0 delle arti di Tokyo, dove si \u00e8 laureato in composizione, e ha conseguito un titolo post-lauream focalizzato sulla musica elettronica e la musica etnica.\nNel 1978 pubblic\u00f2 il suo esordio \"Thousand Knives\" (sebbene anni prima avesse gi\u00e0 inciso privatamente l'album jazz \"Disappointment\") e divenne membro della Yellow Magic Orchestra con Haruomi Hosono e Yukihiro Takahashi, una band di pop elettronico che riusc\u00ec a farsi notare in Giappone e nel Regno Unito, a partire dagli ultimi anni settanta, grazie ad alcuni singoli di successo ed all'album \"Solid State Survivor\". Alla formazione \u00e8 stata anche attribuita un'influenza significativa sulle scene techno e acid house dei decenni successivi. Dopo aver collaborato con Kazumi Watanabe (anch'egli membro degli YMO) in un paio di pubblicazioni, divenne co-protagonista, insieme a David Bowie, nel film di Nagisa \u014cshima \"Furyo (Merry Christmas, Mr. Lawrence)\" uscito nel 1983. Del film ha scritto anche le musiche, tra le quali spicca il tema principale, \"Forbidden Colours\", cantata da David Sylvian, che divenne un singolo di successo ed il suo brano pi\u00f9 famoso.\nIn seguito allo scioglimento degli Yellow Magic Orchestra avvenuto nel 1984, usc\u00ec \"Ongaku Zukan\" che venne ripubblicato poco tempo dopo con il titolo \"Illustrated Musical Encyclopedia\", e fu registrato con Simon Jeffes e Thomas Dolby. L'album segn\u00f2 la maturazione della musica di Sakamoto, divenuta una fusione di musica \"occidentale\" e \"orientale\". In seguito all'uscita di \"Esperanto\" e \"Futurista\", che vennero pubblicati per il solo mercato giapponese, registr\u00f2 nel 1987 l'album di successo \"Neo Geo\", caratterizzato da ricercate sonorit\u00e0 world music, pop, e arrangiamenti elettronici.\nSempre nel 1987 vinse un premio Oscar grazie alla colonna sonora del film \"L'ultimo imperatore\" di Bernardo Bertolucci, che realizz\u00f2 con David Byrne e Cong Su. Tra le altre sue colonne sonore vi sono quelle per l'anime \"Le ali di Honneamise\" di Hiroyuki Yamaga (1987), \"Il t\u00e8 nel deserto\" e \"Piccolo Buddha\" di Bertolucci (1990 e 1993) e per \"Tacchi a spillo\" di Pedro Almod\u00f3var (1992). A Sakamoto venne affidata l'orchestrazione della cerimonia di apertura dei Giochi olimpici del 1992, tenutisi a Barcellona, in Spagna.\nA partire dal 1996 condusse il programma radiofonico musicale \"Gut On Line\". Il suo primo album per solo pianoforte \u00e8 \"BTTB (Back To The Basics)\" del 1998, seguito anni dopo da \"Out of Noise\" e \"Playing The Piano\", entrambi usciti nel 2009. Quest'ultimo \u00e8 stato distribuito anche in una versione speciale limited edition contenente come bonus l'album \"Out Of Noise\", precedentemente pubblicato solo in Giappone. Nel 2002 Sakamoto divorzi\u00f2 dalla moglie Akiko Yano, musicista con la quale ha collaborato in molte occasioni.\nSakamoto ha collaborato prevalentemente a produzioni discografiche con artisti britannici, in particolare con David Sylvian, intervenendo nella realizzazione di quasi tutti i suoi album. Tra le altre collaborazioni si annoverano quelle con Iggy Pop, Caetano Veloso, Thomas Dolby, Youssou N'Dour, Alva Noto, Hector Zazou e Ces\u00e1ria \u00c9vora. Di lui \u00e8 noto anche l'atteggiamento critico verso la legge sul copyright, sostenendo che sia anacronistica nell'et\u00e0 dell'informatizzazione, ed il suo impegno per la pace e l'ecologia. \u00c8 un membro dell'organizzazione anti-nucleare Stop Rokkasho e ha richiesto la chiusura della Centrale nucleare di Hamaoka.\nNel 2012 ha organizzato il concerto \"No Nukes 2012\", a cui hanno partecipato 18 gruppi, inclusi Yellow Magic Orchestra e Kraftwerk. Nel luglio del 2014 annuncia, attraverso una lettera sul proprio sito web, che gli \u00e8 stato diagnosticato un tumore alla faringe (scoperto a causa di un precedente \"fastidio alla gola\"), e contestualmente comunica la cancellazione di tutti i propri impegni del 2014, primo fra tutti quello da Direttore al \"Sapporo International Art festival\". Il 3 agosto 2015, sempre nel proprio sito web, dichiara: \u00ab\u00c8 passato un anno da allora e, ringraziando tutti, sono in gran forma. Sto pensando di tornare al lavoro\u00bb. Successivamente compone, assieme ad Alva Noto, la colonna sonora del film \"Revenant - Redivivo\".\nSakamoto ha anche collaborato, nel campo dei videogiochi, con la casa di produzione SEGA, per la quale ha composto e prodotto il suono di avvio della console Dreamcast, oltre a partecipare sia come compositore che come sceneggiatore allo sviluppo del gioco \"L.O.L. (Lack of Love)\", sempre per SEGA Dreamcast.\nNel 2017 pubblica dopo quasi otto anni un nuovo album da solista intitolato \"async\". Il disco risulta essere uno dei migliori album del 2017 ed \u00e8 ampiamente apprezzato dalla critica internazionale.\nStile musicale.\nIspirato per sua ammissione a John Coltrane, ai Beatles e a John Cage, Sakamoto si \u00e8 mosso principalmente lungo due percorsi ben definiti: da una parte quello del compositore di colonne sonore minimaliste e orchestrali, dall'altra quella dell'artista di pop elettronico e sofisticato che unisce fra loro sonorit\u00e0 all'avanguardia, melodie orientali, sinfonismi occidentali e occasionali incursioni nel jazz. Particolarmente significativi in questo senso sono \"Illustrated Musical Encyclopedia\" (1986) e \"NEO GEO\" (1987), i due album che definirono la vena world e pop che avrebbe poi caratterizzato molte delle sue uscite seguenti. Se \"Heartbeat\" (1992) \u00e8 un esercizio che lo ha avvicinato all'hip hop e alla musica etnica brasiliana e africana, \"Sweet Revenge\" (1994) si ispira alla techno virando anche verso brani pi\u00f9 melodici; \"1996\" (1996) \u00e8 un album per soli strumenti acustici mentre il seguente \"Smoochy\" (1996) segue la scia della musica lounge. Suoi sono anche alcuni album per solo pianoforte quali \"BTTB: Back to the Basics\" (1999) e \"Out of Noise\" (2009) nonch\u00e9 opere che risentono fortemente l'influsso della musica glitch come quelle realizzate al fianco di Christian Fennesz e Alva Noto.\nDiscografia parziale.\n\"Sakamoto ha pubblicato una ventina di album personali, oltre ad una numerosa serie di lavori comprendenti album collettanei, colonne sonore e antologie, per un totale di oltre 150 titoli.\""}
{"id": "110249", "revid": "1745361", "url": "https://it.wikipedia.org/wiki?curid=110249", "title": "Art rock", "text": "Art rock \u00e8 un sottogenere della musica rock caratterizzato dal tentativo di andare oltre gli schemi standard della canzone pop verso forme musicali pi\u00f9 complesse e ambiziose, in particolare il folk e la musica classica\nStoria.\nIl genere nacque tra la fine degli anni sessanta e l'inizio degli anni settanta e si svilupp\u00f2 durante la prima met\u00e0 degli anni settanta attraverso l'opera di gruppi britannici come Emerson, Lake and Palmer, Gentle Giant, The Moody Blues e Procol Harum. Questi gruppi erano accomunati da un approccio complicato e concettuale alla musica, combinando elementi tipici dei gruppi della British Invasion, caratterizzati da rhythm and blues o pop, con tendenze psichedeliche, avant-garde o classiche. I brani musicali presentavano spesso cambi di ritmo complicati e frequenti, testi fantasiosi con tematiche sociopolitiche o fantascientifiche ed erano uniti a formare spesso concept album. I concerti dei primi anni settanta dei Genesis erano particolarmente orientati all'aspetto visuale, con il cantante Peter Gabriel che usava indossare costumi fantasiosi e arrivava sul palco dall'alto, grazie a macchinari di scena come in un'opera teatrale.\nTra i principali esponenti di questo sottogenere si hanno musicisti che hanno militato in diverse formazioni come Bill Bruford (Yes, King Crimson), Steve Howe (Yes e Asia), Greg Lake (King Crimson e Emerson, Lake and Palmer) o John Wetton (King Crimson e Asia). Anche alcuni artisti americani e britannici del periodo successivo come Laurie Anderson, David Bowie, Brian Eno, Velvet Underground e Frank Zappa sono spesso classificati come art rock.\nDal 1965 vennero pubblicati album come il primo del compositore rock sperimentale americano Frank Zappa con il gruppo Mothers of Invention e quelli di gruppi come Caravan, Jethro Tull, Moody Blues, Nice, Pink Floyd, Pretty Things, Procol Harum e Soft Machine, che vengono annoverati come esempi del genere art-rock. Dal 1972 al 1974 gruppi come Genesis, King Crimson, ELP e Yes produssero lunghe composizioni che arrivavano a riempire un intero lato di un disco LP. Inoltre, alla formazione standard del gruppo rock (chitarra, basso, batteria e voce), si aggiungevano altri strumenti come il mellotron, l'organo, il pianoforte e il sintetizzatore oltre che strumentazione classica arrivando all'impiego di intere orchestre sinfoniche.\nA partire dal 1971 altri gruppi rock progressivo e arena rock come Asia, Blue \u00d6yster Cult, Chicago, Doobie Brothers, Electric Light Orchestra, Foreigner, Genesis, Isildurs Bane, Kansas, Marillion, Nazareth, Rush, Styx, Triumph, Whitesnake e Yes continuarono l'esperienza dei gruppi art rock. Dalla fine degli anni settanta e durante il decennio successivo, si trovano elementi art rock nei Roxy Music, Peter Gabriel e Kate Bush e nelle band heavy metal americane del decennio successivo come Metallica e Dream Theater hanno anche esplorato una serie di caratteristiche stilistiche precedentemente associate all'art rock.\nArt punk.\nL'Art Punk \u00e8 un sottogenere della musica punk, caratterizzato da una commistione di stili, tra cui jazz, rumorismo e musica etnica, e che evolse nell'avant-punk e infine, negli anni ottanta, nella no wave.\nArt rock e musica classica.\nL'art-rock si \u00e8 anche trovato a convergere, per altri versi, con la musica contemporanea. Compositori \"classici\" del XX secolo come John Cage, Karlheinz Stockhausen, Steve Reich, Terry Riley, e Philip Glass, con il loro interesse per il ritmo e la ripetizione, si sono molto avvicinati ai filoni pi\u00f9 d'avanguardia dell'art-rock."}
{"id": "110255", "revid": "599013", "url": "https://it.wikipedia.org/wiki?curid=110255", "title": "Advanced Packaging Tool", "text": "L'Advanced Packaging Tool (conosciuto con l'acronimo \"APT\"), in informatica, \u00e8 il gestore standard di pacchetti software della distribuzione GNU/Linux Debian.\nStoria.\nLa prima versione venne pubblicata il 16 agosto 1998 e introdotta per la prima volta in Debian 2.1, pubblicato il 9 marzo 1999, mentre il 1\u00ba aprile 2014 \u00e8 giunto alla versione 1.0. \nIl 18 marzo 2020 \u00e8 stata pubblicata la versione 2.0 che introduce il comando \"satisfy\" per la gestione e risoluzione di eventuali conflitti di dipendenze relative a pacchetti gi\u00e0 installati e una modalit\u00e0 della selezione dei pacchetti simili ad \"aptitude\".\nCaratteristiche.\nContrariamente a dpkg, apt \u00e8 in grado di gestire le dipendenze in fase di installazione e rimozione di software; \u00e8 concepito per l'installazione di software da repository connettendosi a internet e inoltre ha la particolarit\u00e0 di sfruttare contemporaneamente diverse sorgenti di pacchetti (sorgenti remote FTP e HTTP, CD-ROM, DVD e disco rigido), di gestire autonomamente diverse distribuzioni di pacchetti e di permettere velocemente l'aggiornamento del sistema operativo a una particolare distribuzione. Pu\u00f2 anche gestire pacchetti scaricati su una macchina senza connessione utilizzando \"apt-offline\".\nLa lista delle sorgenti software da cui attingere i pacchetti \u00e8 contenuta nei file:\ncodice_1\ne\ncodice_2\nNelle distribuzioni GNU/Linux che usano tale gestore di pacchetti (come Debian e Ubuntu) \u00e8 disponibile come interfaccia grafica Synaptic e aptitude, quest'ultimo pu\u00f2 anche essere utilizzato in modalit\u00e0 testuale.\nEsempi di utilizzo.\nPer utilizzarlo basta digitare in un emulatore di terminale il comando\ncodice_3 o codice_4\nSeguito da opzioni e parametri.\nInstallazione pacchetti.\nL'installazione di nuovi pacchetti, una volta impostate le sorgenti, \u00e8 effettuabile attraverso l'esecuzione del comando:\n apt-get install \"nomepacchetto\"\ndove \"nomepacchetto\" sar\u00e0 ovviamente il nome del pacchetto che si vuole installare\nRimozione dei pacchetti.\nLa rimozione \u00e8 effettuabile attraverso l'utilizzo del parametro codice_5 che per\u00f2 si limita a rimuovere solo il pacchetto e non i file di configurazione:\n apt-get remove \"nomepacchetto\"\nPer rimuovere, oltre i pacchetti, anche i file di configurazione utilizzati dagli stessi, digitare:\n apt-get remove --purge \"nomepacchetto\"\nPer rimuovere i pacchetti e le dipendenze non pi\u00f9 utilizzate invece:\n apt-get autoremove \"nomepacchetto\"\nAggiornamento dei pacchetti.\nPer aggiornare un singolo pacchetto:\n apt-get upgrade \"nomepacchetto\"\nPer aggiornare tutti i pacchetti installati:\n apt-get upgrade\nPer aggiornare tutti i pacchetti e rimuovere gli obsoleti nonch\u00e9 le relative dipendenze:\n apt-get dist-upgrade\nPer aggiornare tutti i pacchetti e rimuovere gli obsoleti:\n apt-get full-upgrade\nEsegue un avanzamento di versione della distribuzione (solo per Ubuntu e basate):\n apt-get do-release-upgrade\nSimulazione di operazioni.\nL'opzione codice_6, anteposta all'azione, consente di simulare l'azione e tutti i passi che il programma normalmente compierebbe, quindi vedere cosa verrebbe effettuato senza per\u00f2 correre alcun rischio. Per utilizzarla:\n apt-get --simulate \"azione\"\nAd esempio, prima di compiere un upgrade importante, si pu\u00f2 provare il seguente comando e controllare che non vengano installati pacchetti che non ci interessano e che non vengano disinstallati pacchetti importanti:\n apt-get --simulate upgrade\nGestione elenco sorgenti.\nPer modificare l'elenco delle sorgenti da cui APT andr\u00e0 ad attingere \u00e8 possibile modificare il files codice_1 ed eventualmente codice_2 ogni riga nell'elenco dovr\u00e0 seguire uno di questi formati:\n deb http://host/debian distribuzione sezione1 sezione2 sezione3\n deb-src http://host/debian distribuzione sezione1 sezione2 sezione3\nLa prima parola di ogni riga, codice_9 o codice_10, indica il tipo di archivio: se contiene pacchetti binari (codice_9), che sono i pacchetti gi\u00e0 compilati che normalmente usiamo, o se l'archivio contiene i pacchetti sorgente (codice_10), che sono il codice sorgente originale del programma. La seconda parola indica l'indirizzo della sorgente.\nAl posto di \"distribuzione\" deve essere indicata la distribuzione che si vuole gestire (di solito uno dei tre rami di sviluppo \"stable\", \"testing\" o \"unstable\", oppure esplicitamente la versione, per esempio \"woody\", \"sarge\" o \"etch\").\nLe \"sezioni\" indicheranno quali parti della distribuzione dovranno essere gestite (normalmente si possono trovare \"main\" (i pacchetti completamente liberi, la maggioranza), \"non-free\" (i pacchetti distribuiti sotto una licenza non libera) e \"contrib\" (pacchetti liberi che per\u00f2 dipendono da altri non liberi). Al termine delle modifiche dei files codice_13 \u00e8 necessario tuttavia, affinch\u00e9 APT riconosca le modifiche, digitare:\n apt-get update\nLa versione semplificata: apt.\nLinux Mint nel 2011 introdusse uno script in python denominato \"apt\" che utilizzava una sintassi semplificata di \"apt-get\".\nCon la versione 1.0 \u00e8 stata introdotta a una nuova versione denominata \"apt\" meglio performante e che utilizza una sintassi semplificata. Tra le novit\u00e0 vi \u00e8, durante l'esecuzione delle operazioni, una barra del progresso per indicarne lo stato di avanzamento.\nCuriosit\u00e0.\n\u00c8 possibile visualizzare un easter egg nascosto al suo interno, visualizzabile tramite l'opzione codice_14."}
{"id": "110256", "revid": "287204", "url": "https://it.wikipedia.org/wiki?curid=110256", "title": "Kak\u00e0", "text": ""}
{"id": "110257", "revid": "1652635", "url": "https://it.wikipedia.org/wiki?curid=110257", "title": "Jessica Simpson", "text": "\u00c8 stata protagonista insieme all'ex marito Nick Lachey del reality show di MTV \"Newlyweds\"; in seguito ha ideato una propria linea di prodotti di bellezza denominati \"Dessert Treats &amp; Dessert Beauty\" e ha iniziato una carriera di attrice cinematografica.\nBiografia.\nJessica Simpson, \u00e8 nata ad Abilene, in Texas, nel 1980 ed \u00e8 cresciuta a Richardson, un sobborgo di Dallas. \u00c8 figlia del noto manager musicale Joe Simpson - da non confondere con l'omonimo scalatore britannico - e della moglie Tina, ed ha una sorella minore, Ashlee, che lei stessa ha lanciato nel mondo della musica nel 2004.\nJessica ha iniziato a cantare a dodici anni nel coro della Chiesa frequentata coi genitori e qui fu notata da alcuni agenti televisivi che la vollero come baby-conduttrice del The New Mickey Mouse Club, trasmissione per ragazzi in onda sulla TV digitale Disney Channel che ha lanciato tanti altri cantanti famosi quali Britney Spears, Christina Aguilera e Justin Timberlake. Tuttavia, la Simpson apparve s\u00ec carina, ma anche timida ed impacciata e pensarono che non potesse avere successo nel mondo dello show-business.\nContinu\u00f2 pertanto a cantare in Chiesa, ma fu nuovamente notata, questa volta dalla CCM, una piccola casa produttrice di CD musicali contenenti canzoni sacre. Realizz\u00f2 con questa etichetta un cd di pezzi religiosi, e dopo il buon successo dell'album Jessica fu invitata a cantare nella Conferenza della giovent\u00f9 Cristiana insieme a Kirk Franklin, CeCe Winans e il gruppo God's Property. Lei e suo padre vendevano le copie dell'album dopo le sue prestazioni canore.\nTommy Mottola, potente talent scout della Columbia Records, ascolt\u00f2 il disco e vide in Jessica potenzialit\u00e0 da pop star. Pertanto convinse la giovane ragazza a firmare un contratto per la sua casa discografica.\nSweet Kisses, Irresistible (1999 - 2002).\nIl 23 novembre 1999 usc\u00ec il primo album pop di Jessica, intitolato \"Sweet Kisses\". L'album ebbe un successo inatteso ed entr\u00f2 in maniera stabile tra i 40 album pi\u00f9 venduti nel Regno Unito e vendette due milioni di copie anche negli Stati Uniti, mentre il primo singolo del CD, ovvero \"I Wanna Love You Forever\", ottenne il disco di platino e riusc\u00ec ad entrare nella \"Top 10\" in Canada e in Inghilterra, ma fu praticamente ignorato in Italia.\nIl secondo motivo, che era un duetto tra lei e Nick Lachey dei \"98 Degrees\" (divenuto poi suo marito e attualmente ex-marito), si intitolava \"Where You Are\" e non ebbe alcun successo anche perch\u00e9 fu poco trasmesso nelle radio. L'ultimo pezzo del CD, che fu scritto da John Mellencamp col titolo \"I Think I'm In Love With You\", fu tra le quaranta canzoni pi\u00f9 ascoltate in America e in Gran Bretagna\nNel 2000, la Simpson vinse due Teen Choice Awards come \"Miglior rivelazione\" e \"Canzone d'amore dell'anno\" (\"Where You Are\"). Nel 2000, ha vinto il concorso canoro per giovani artisti dedicato alle canzoni d'amore con il brano \"Where You Are\".\nIl secondo album di Jessica Simpson fu \"Irresistible\", lanciato sul mercato il 5 giugno 2001. Fu inserito tra i dieci CD pi\u00f9 belli dell'anno dalla rivista \"Billboard 200\" ed entr\u00f2 nella classifica dei 20 album pi\u00f9 venduti in Canada. Malgrado questi riconoscimenti, le vendite dell'album non furono assolutamente soddisfacenti; soltanto 500.000 copie furono acquistate in tutti gli Stati Uniti.\nLa canzone che d\u00e0 il titolo al CD, che \u00e8 stata descritta dai fan e dai critici come la pi\u00f9 bella dell'intero album, \u00e8 entrata nella \"Top 20\" negli Stati Uniti, nel Canada e nel Regno Unito, mentre in Svizzera e in Australia si dovette accontentare del 40\u00ba posto tra i singoli pi\u00f9 venduti. Peggior sorte ebbe il brano in Francia ed in Italia, dove praticamente non circol\u00f2. Un singolo successivo intitolato \"A Little Bit\" venne inserito nel mercato discografico, ma non riusc\u00ec ad avere molto successo (ma ebbe discrete vendite in Portogallo, dove entr\u00f2 nella \"Top 20\").\nSe confrontata con le sue principali rivali, Christina Aguilera, Britney Spears e Mandy Moore, Jessica Simpson sembrava in una fase calante della sua carriera in quanto le vendite dei suoi lavori erano nettamente inferiori. Tra il secondo e il terzo album, la Simpson ha pubblicato una raccolta di remix intitolata \"This Is the Remix\", il 2 luglio 2002.\nIn The Skin, Pubblic Affair, cinema (2003 - 2007).\nIl suo terzo album, \"In This Skin\", venne pubblicato il 19 agosto 2003. Nel suo complesso, il disco presenta un suono molto pi\u00f9 maturo rispetto alle uscite precedenti. Anche se l'album non fu inizialmente un notevole successo, ebbe la possibilit\u00e0 di scalare le classifiche quando ne venne pubblicata una edizione speciale da collezione il 2 marzo 2004. Questo aiut\u00f2 il disco a raggiungere il secondo posto nella classifica \"Billboard 200\" e la \"Top 40\" nelle classifiche britanniche, soprattutto grazie al successo del suo reality show \"\".\nL'album alla fine si rivel\u00f2 quello di maggior successo, vendendo oltre 3 milioni di copie negli USA e concedendo alla sua traballante carriera una seconda possibilit\u00e0. Il primo singolo estratto dall'album fu una reinterpretazione di \"Sweetest Sin\", di Diane Warren; la canzone non ebbe molto successo comunque, e caus\u00f2 un contraccolpo nelle vendite di \"In This Skin\". Il singolo successivo, il disco d'oro \"With You\", ebbe molto pi\u00f9 successo, e divenne il suo pi\u00f9 importante hit dai tempi di \"I Wanna Love You Forever\". La canzone arriv\u00f2 nella \"Top 10\" nel Regno Unito e nella \"Top 20\" negli USA e in Australia, oltre che nelle altre classifiche mondiali. Il terzo singolo, una reinterpretazione di \"Take My Breath Away\" dei Berlin, arriv\u00f2 anch'esso nella \"Top 20\" negli USA. Una reinterpretazione di \"Angels\" di Robbie Williams, venne pubblicata come quarto e ultimo singolo.\nLa Simpson ha pubblicato un album di canzoni natalizie intitolato \"\", il 23 novembre 2004. Per un album di tale tipo, ebbe successo, e raggiunse la \"Top 20\" della \"Billboard 200\" e divenne disco d'oro nel 2005. Include un duetto con la sorella Ashlee in \"Little Drummer Boy\". Jessica e Ashlee eseguirono insieme la canzone anche al \"Nick &amp; Jessica's Family Christmas\", trasmesso dalla ABC il 1\u00ba dicembre 2004. Per la sua partecipazione ad \"Hazzard\", film girato nel 2005, riceve una nomination ai Razzie Awards come peggior attrice non protagonista. La Simpson ha vinto inoltre tre Teen Choice Awards come \"Icona della moda femminile\", \"Ragazza calda\" e \"Stella televisiva femminile nella categoria variet\u00e0/reality\".\nNel 2006, dopo aver lasciato la Columbia, Jessica Simpson firm\u00f2 un contratto con la Epic Records e pubblic\u00f2 l'album \"A Public Affair\", supportato dalla title track in qualit\u00e0 di primo singolo. Il brano, dedicato al suo ex marito Nick Lachey, ottenne un buon successo in USA; l'album non riesce invece ad andare oltre le 500.000 copie vendute in patria. Per una coincidenza, Jessica e sua sorella Ashlee si ritrovarono contemporaneamente nella top 10 di iTunes USA: si tratt\u00f2 della prima volta in assoluto in cui una coppia di fratelli o sorelle riusciva nell'impresa. Nello stesso periodo, l'artista recita da protagonista nel film Impiegato del mese. Nel 2007 la Simpson \u00e8 nuovamente protagonista di un film, Blonde Ambition - Una Bionda A NY.\nDo You Know, Playlist (2008 - presente).\nNel 2008 Jessica Simpson decise di darsi al country, genere con cui affermava di essere cresciuta, e pubblic\u00f2 l'album \"Do You Know\": l'album fu tuttavia un forte insuccesso commerciale. Per promuovere il progetto, Jessica Simpson apr\u00ec alcuni concerti della band country Rascal Flatts. Nel 2010 Jessica fu la protagonista del documentario di VH1 \"The Price Of Beauty\", avente lo scopo di far percepire la bellezza in un modo diverso da quello classico. Sempre nel 2010 la Simpson pubblic\u00f2 quelle che sarebbero poi rimaste le sue uniche pubblicazioni musicali per l'intero decennio: la compilation \"\" e l'album natalizio \"Happy Christmas\". Successivamente ha poi partecipato alla serie di NBC Fashion Star.\nNel 2015, dopo essere diventata madre, Simpson annunci\u00f2 di stare lavorando ad un nuovo album, per poi confermare nel 2016 che anche produttrice Linda Perry era coinvolta nel progetto: tale progetto non \u00e8 stato tuttavia pubblicato. Sempre nel 2015 ha gestito un brand di abbigliamento chiamato Warm Up, annunciando che sarebbe diventato la sua principale occupazione.\nNel 2020, Simpson ha pubblicato l'autobiografia \"Open Book\", che ha raggiunto la prima posizione nella classifica settimanale dei best seller di \"The New York Times\".\nVita privata.\nIl 26 ottobre 2002 la Simpson ha sposato Nick Lachey. La coppia divenne protagonista del reality show di MTV \"Newlyweds\", che inizi\u00f2 ad essere trasmesso nel 2003 e termin\u00f2 nel 2005. Incassando il successo della sua nuova popolarit\u00e0, \u00e8 apparsa col marito in un variet\u00e0 della ABC intitolato \"Nick and Jessica Variety Hour\", l'11 aprile 2004. Venne prevista anche una puntata pilota per una sitcom della ABC, ma venne scartata dai funzionari del network nel maggio 2004.\nIl 16 dicembre 2005 divorzia dal marito. In seguito la Simpson ha iniziato relazioni con altri personaggi famosi come John Mayer e Tony Romo, per poi convolare a nozze con l'ex giocatore di football Eric Johnson, dal quale ha avuto tre figli: Maxwell Drew Johnson, nata il 1\u00ba maggio 2012, Ace Knute Johnson, nato il 30 giugno 2013 e Birdie Mae, nata il 19 marzo 2019.\nDiscografia.\nSingoli.\n\"Who We Are\" (dal reality show \"The Price of Beauty\")\nDoppiatrici italiane.\nNelle versioni in italiano dei suoi film, Jessica Simpson \u00e8 stata doppiata da:"}
{"id": "110259", "revid": "767487", "url": "https://it.wikipedia.org/wiki?curid=110259", "title": "Ciukci", "text": "I ciukci (singolare: ciukcio; in russo \u0427\u0443\u043a\u0447\u0438, \"\u010cuk\u010di\", in ciukcio \u0513\u044b\u0433\u044a\u043e\u0440\u0430\u0432\u044d\u0442\u0513\u044c\u044d\u0442, \u043e\u0440\u0430\u0432\u044d\u0442\u0513\u044c\u044d\u0442) sono una popolazione della Russia stanziata nella Siberia nord orientale, in particolare nel circondario autonomo della \u010cukotka.\nI ciukci hanno i tipici caratteri culturali e anatomici paleosiberiani. Negli ultimi decenni, tra i ciukci si sta registrando un forte aumento della statura. Sono pescatori nomadi e alcuni gruppi praticano l'allevamento della renna; sono organizzati in clan endogamici a struttura patriarcale; fra le tradizioni ancora seguite il matrimonio per gruppi, il levirato e lo sciamanesimo; diffuso \u00e8 anche il culto dell'orso. Tipiche dei ciukci sono le abitazioni seminterrate, le tende cilindro-coniche (chiamate \"jaranga\"), i kayak in pelle di foca, le slitte tirate da renne o cani, le corazze fatte con bacchette di legno e stecche d'osso.\nUna delle attivit\u00e0 importanti di questo popolo \u00e8 la selezione del Siberian Husky.\nL'et\u00e0 media di questa popolazione \u00e8 di poco superiore ai 40 anni. Uno dei fattori che causa questa alta mortalit\u00e0 \u00e8 l'abuso di alcool, bevanda portata in quelle regioni dalla \"civilizzazione\" avviata dall'Unione Sovietica; l'abuso di alcool ha sostituito il precedente uso dell'amanita muscaria."}
{"id": "110260", "revid": "2121138", "url": "https://it.wikipedia.org/wiki?curid=110260", "title": "Apt", "text": ""}
{"id": "110262", "revid": "9733", "url": "https://it.wikipedia.org/wiki?curid=110262", "title": "Apt-get", "text": ""}
{"id": "110263", "revid": "1318658", "url": "https://it.wikipedia.org/wiki?curid=110263", "title": "Isola Filicudi", "text": "Filicudi \u00e8 un'isola dell'Italia appartenente all'arcipelago delle isole Eolie, in Sicilia.\nAmministrativamente fa parte del comune di Lipari. Sull'isola sono presenti diversi centri abitati o borgate.\nOrigini del nome.\nAnticamente l'isola era nota come \"Phoinicussa\" (\u03a6\u03bf\u03b9\u03bd\u03b9\u03ba\u03bf\u1fe6\u03c3\u03c3\u03b1) oppure come \"Phoinic\u1e51d\u0113s\" (\u03a6\u03bf\u03b9\u03bd\u03b9\u03ba\u03ce\u03b4\u03b7\u03c2), dal sostantivo \"phoinix\" (\u03a6\u03bf\u03b9\u03bd\u03b9\u03be), che in greco antico indica la palma nana, assai diffusa in epoca antica ed oggi ancora presente sui promontori dell'isola.\nGeografia.\nL'isola di Filicudi \u00e8 la quinta isola in ordine di grandezza dell'arcipelago delle Eolie e la seconda isola pi\u00f9 occidentale dell'arcipelago (dopo Alicudi); \u00e8 situata a circa 24 miglia nautiche a ovest di Lipari. \u00c8 dominata dal monte Fossa delle Felci, un vulcano spento alto 773 m. Oltre ad esso, di vulcani ce ne sono ben altri sette (La Sciara, Montagnola - Piano Sardo, Monte Terrione (chiamato anche \"Torrione\"), Monte Guardia, Capo Graziano, Monte Chiumento, Riberosse), tutti spenti da molto tempo e di conseguenza fortemente segnati dall'erosione.\nLa popolazione, circa 200 abitanti (che diventano 3000 nella stagione estiva), \u00e8 distribuita tra i centri di Filicudi Porto, Valdichiesa, Pecorini, Pecorini a mare, Canale e Rocca di Ciavoli, collegati tra loro dall'unica strada asfaltata dell'isola e da una fitta trama di strade pedonali. La localit\u00e0 di Stimpagnato, nel sud-est dell'isola, \u00e8 abitata da turisti soltanto durante l'estate.\nAltri centri abitati minori dell'isola sono: Siccagni (accessibile solo dal mare e situato ad ovest), Zucco Grande (antico centro nella parte nord-est dell'isola), Serra di Rando, Portella, Guardia, Le Punte, Rosa, Timpone, Liscio.\nGli abitanti si chiamano \"filicudari\" ed il loro dialetto \u00e8 il filicudaro.\nLe antiche genti di Sicilia, fino ai primi del '900, la denominavano anche \"Isola del diavolo\" o \"delle streghe\".\nAmbiente.\nSull'isola vegeta la macchia mediterranea composta dal cappero, ginestra, ulivo, lentisco, carrubo, \"Artemisia arborescens\", \"Erysimum brulloi\", \"Centaurea aeolica\".\nTra gli uccelli, il falco pellegrino, il lodolaio, il falco della regina e il falco cuculo.\nStoria.\nMolto interessanti sono le rovine del villaggio neolitico sul promontorio di Capo Graziano. Recentemente sono state portate alla luce altre rovine (sempre nella zona di Capo Graziano) che hanno preso il nome di Rovine di Filobraccio. I reperti ritrovati testimoniano la presenza sull'isola, durante il Neolitico, di una fiorente industria e lavorazione dell'ossidiana.\n\u00c8 presente sull'isola una sezione del Museo archeologico eoliano, con reperti provenienti dagli scavi di Capo Graziano e da altre zone delle isole Eolie.\nEconomia.\nAd oggi i principali prodotti agricoli dell'isola sono i capperi e i fichi. La principale voce dell'economia locale \u00e8 il turismo. La pesca non \u00e8 praticata intensamente, mentre lo \u00e8 quella amatoriale o comunque non professionale.\nEcologia.\nFilicudi \u00e8 sotto la protezione dell'UNESCO, in quanto patrimonio dell'umanit\u00e0.\n\u00c8 stato creato un parco regionale in parte dell'isola.\nTrasporti.\nIl collegamento dell'isola di Filicudi alla terraferma \u00e8 assicurato da un servizio di trasporto marittimo via aliscafo, nave o catamarano. Per andare a Milazzo, si effettuano gli scali di Rinella e Santa Marina Salina, Lipari, isola di Vulcano. I collegamenti esistono anche con la citt\u00e0 di Palermo.\nIl Comune di Lipari ha imposto una tassa di 1,5 euro per l'entrata nel suo territorio.\nEsiste anche un collegamento con Napoli tramite la nave Laurana dalla Siremar (alcuni giorni \u00e8 richiesto lo scalo a Salina per effettuare il cambio nave).\nSviluppo.\nLa luce elettrica \u00e8 stata portata a Filicudi nel 1986 con un impianto di generazione a gasolio; ci\u00f2 ha innescato un repentino balzo nel futuro nella quotidianit\u00e0 degli isolani.\nIl turismo ha iniziato a svilupparsi in quel periodo, crescendo poi di anno in anno.\nCon l'elettricit\u00e0 sono giunti sull'isola ausilii per ogni attivit\u00e0, tra i quali pompe elettriche per l'acqua dei pozzi; i televisori sono divenuti di massa, gli elettrodomestici hanno cominciato a diffondersi. Quanto all'acqua corrente, la si trasporta tramite navi cisterna, per poi distribuirla sulla rete idrica. La proposta di costruire un impianto dissalatore non \u00e8 ancora stata attuata.\nApprodi.\nDue sono gli approdi principali di Filicudi, nessuno dei quali pu\u00f2 definirsi \u00absicuro\u00bb per ogni condizione meteorologica: \nPoste.\nNell'isola \u00e8 presente un ufficio postale in contrada Pecorini monte, vicino alla chiesa di Pecorini, adornato da una macina in pietra di un antico mulino.\nSport.\nL'unico sport praticato sull'isola \u00e8 il calcio, con partite amatoriali organizzate solitamente la Domenica nel \u00abcampetto\u00bb improvvisato a Valdichiesa. Il campetto \u00e8 aperto a tutti; il terreno di gioco \u00e8 in terra battuta e ci sono due porte con le reti; c'\u00e8 anche un impianto di illuminazione. L'accesso principale al terreno di gioco \u00e8 nella strada vicinale Torrione. Il campetto, e il terreno vicino al campetto, appartengono agli eredi di Castellano Angela fu Salvatore e il panorama di fronte al campetto \u00e8 meraviglioso.\nEsiste una squadra regolarmente iscritta ai campionati provinciali di Terza Categoria della Provincia di Messina. I componenti della squadra sono quasi tutti giovani filicudari; le partite in casa del Filicudi vengono giocate sul campo neutro del Balestrieri di Lipari, essendo l'isola di Filicudi ancora sprovvista di impianti regolamentari."}
{"id": "110264", "revid": "1632387", "url": "https://it.wikipedia.org/wiki?curid=110264", "title": "Borneo", "text": "Il Borneo (: ) \u00e8 un'isola di , nel sud-est asiatico, divisa tra Malaysia (regioni di Sabah e Sarawak) e Brunei nella parte settentrionale, e Indonesia nella parte meridionale (regione del Kalimant\u00e0n), la terza isola del mondo per superficie.\n\u00c8 circondata, da ovest a est, da Sumatra, Giava, Sulawesi e dalle Filippine. Il punto pi\u00f9 alto dell'isola \u00e8 il Monte Kinabalu nel Sabah, in Malaysia, con un'altezza di 4095\u00a0m sul livello del mare. Il maggior sistema fluviale dell'isola \u00e8 quello del fiume Kapuas, che con i suoi 1143\u00a0km \u00e8 il pi\u00f9 lungo fiume dell'Indonesia. Il Borneo \u00e8 bagnato a nord ed a ovest dal Mar Cinese meridionale, a nord-est dal Mare di Sulu, ad est dal Mar di Celebes e dallo stretto di Makasar, a sud dal mar di Giava e dallo stretto di Karimata.\nPopolazione, clima, orografia.\nL'isola \u00e8 abitata da daiachi, malesi, cinesi; \u00e8 montuosa (M. Kinabalu, 4094\u00a0m nel nord-est; catena dei M. Kapuas nel nord-ovest), \u00e8 traversata da molti corsi d'acqua (Rajang, Kapuas, Barito, Mahakam, Kayan); ha clima caldo-umido e la vegetazione \u00e8 costituita da lussureggianti foreste (teak, sandalo, ebano, bamb\u00f9); \u00e8 ricca di minerali (carbone, petrolio, oro, diamanti, manganese) e altri prodotti (caucci\u00f9, caff\u00e8, riso, tabacco, ecc.).\nLa sua posizione geografica a cavallo dell'equatore (quasi equamente a nord e a sud) fa in modo che l'isola del Borneo abbia un clima caldo-umido tutto l'anno (24-25 gradi di temp. minima 31-32 di massima; umidit\u00e0 media giornaliera su scala annuale tendenzialmente pi\u00f9 dell'80%): di conseguenza tutti i giorni ci sono dei temporali tra il tardo pomeriggio e la sera i quali, nei mesi estivi (giugno, luglio, agosto e settembre nella parte a nord dell'equatore; dicembre, gennaio, febbraio e marzo nella parte a sud della linea equatoriale) sono spesso accompagnati dalla grandine; tuttavia la quasi totalit\u00e0 del ghiaccio atmosferico si scioglie durante la precipitazione anche con i temporali pi\u00f9 violenti, a causa del fatto che la base dei cumulonembi \u00e8 quasi sempre a bassa quota (anche all'equatore sui 1500 metri di altitudine) ed a quelle latitudini lo zero termico \u00e8 sempre a quota molto elevata (almeno 4800\u20135000\u00a0m).\nEcologia.\nIl Borneo presenta una grande biodiversit\u00e0 se paragonato a molte altre aree. Si trovano circa 15000 specie di piante da fiore, con 3000 specie di alberi (di cui 267 sono Dipterocarpaceae), oltre a 221 specie di mammiferi terrestri e 420 di uccelli (MacKinnon et al. 1998). La foresta pluviale del Borneo \u00e8 l'unico habitat esistente per l'orangutan, oltre ad essere un importante rifugio per molte specie endemiche, come l'elefante del Borneo, il rinoceronte del Borneo, l'orso malese, il babirussa e il leopardo nebuloso del Borneo. Il WWF ha affermato che 361 specie di animali e piante sono state scoperte dal 1996, mentre fra il mese di luglio 2005 e dicembre 2006 ne sono state rilevate altre 52.\nStoria.\nI primi europei sbarcati nel Borneo furono i superstiti della spedizione di Magellano nel luglio 1521, quando l'isola era governata dal sultano di Brunei. Gli spagnoli vi stabilirono una base commerciale a carattere permanente solo nel 1580, gli olandesi nel 1604, gli inglesi nel 1609 e per tutto il XVII e XVIII secolo si contesero il monopolio commerciale dell'isola, che nel 1733 il sultano di Brunei riconobbe formalmente alla Compagnia olandese delle Indie orientali.\nNel 1787 anche il sultano di Bandjarmasin, sovrano delle coste sud-orientali del Borneo, divenne vassallo degli olandesi, seguito da quello di Sambas nel 1802; ma nel corso dell'Ottocento la British North Borneo Company s'impadron\u00ec progressivamente del Borneo settentrionale ai danni del sultanato di Brunei, che nel 1888 pass\u00f2 sotto il controllo inglese. Anche il reame di Sarawak, che aveva sottratto molti territori al sultanato con i Raja Brooke, fin\u00ec per essere inglobato dalla Gran Bretagna sempre nel 1888. Nel 1890 Labuan (ottenuta da Lord Brooke nel 1846) fu unita alla colonia di Malaysia. I confini tra i domini inglesi e quelli olandesi furono stabiliti definitivamente con il trattato del 20 giugno 1891.\nDurante la seconda guerra mondiale, tra il 1941 e il 1945, l'isola fu occupata dai giapponesi. Nel 1950 i possedimenti olandesi nel Borneo entrarono a far parte dell'Indonesia, mentre nel 1963 quelli inglesi di Sabah e Sarawak furono uniti alla Malaysia, infine nel 1984 anche il sultanato del Brunei ottenne l'indipendenza."}
{"id": "110265", "revid": "2232176", "url": "https://it.wikipedia.org/wiki?curid=110265", "title": "Giurisdizione", "text": "Il termine giurisdizione (dal latino \"iurisdictio\", a sua volta derivato da \"ius dicere\"), in diritto, viene utilizzato con diversi significati tra loro connessi, generalmente riferiti all'attivit\u00e0 e al ruolo dell'esercizio del potere giudiziario.\nSignificato concettuale.\nIl termine pu\u00f2 essere utilizzato per designare:\nQuale sinonimo di giurisdizione, nei primi due significati, si usa anche l'espressione \"amministrazione della giustizia\", sebbene la giurisdizione, in senso oggettivo e soggettivo, si distingua dall'amministrazione propriamente detta. D'altra parte, questa espressione viene usata anche con un diverso significato, per indicare le funzioni amministrative connesse alla giurisdizione.\nCaratteri generali.\nLa funzione giurisdizionale si connota per l'esercizio di poteri autoritativi, ossia di pubbliche potest\u00e0, attraverso un particolare procedimento che prende il nome di \"processo\". La \"sentenza\", provvedimento emanato dal giudice in esito a tale procedimento, acquista una particolare efficacia, quella della \"cosa giudicata\", quando sono stati esperiti tutti i mezzi di impugnazione predisposti dall'ordinamento o sono decorsi inutilmente i termini per proporli: la sentenza \"passata in giudicato\" \u00e8 immodificabile (cosa giudicata \"formale\") e fa stato tra le parti (e i loro eredi o aventi causa) che hanno l'obbligo di osservare quanto in essa stabilito, quasi fosse una legge speciale (cosa giudicata \"sostanziale\").\nL'insieme delle pronunce degli organi giurisdizionali prende il nome di \"giurisprudenza\". Si discute in dottrina se la giurisprudenza possa considerarsi una fonte del diritto: la risposta \u00e8 senz'altro affermativa per gli ordinamenti di common law dove vige il principio dello \"stare decisis\"; si tende invece a escluderlo per gli ordinamenti di civil law, sebbene anche in questi i precedenti possano avere una pi\u00f9 o meno incisiva forza persuasiva; ci\u00f2 \u00e8 particolarmente vero per le pronunce delle corti supreme che, di fatto, finiscono per avere nell'ordinamento giuridico un'incidenza non dissimile da quella di una fonte del diritto.\nRelazioni con le altre funzioni pubbliche.\nLa funzione giurisdizionale si distingue da quella legislativa (o, pi\u00f9 in generale, normativa) perch\u00e9 quest'ultima si traduce nella creazione di norme (tendenzialmente) generali e astratte, con efficacia \"erga omnes\", laddove la giurisdizione provvede per il caso singolo, mediante norme speciali e concrete, aventi efficacia \"inter partes\" (ma hanno efficacia \"erga omnes\" le pronunce dei giudici costituzionali che annullano leggi e atti aventi forza di legge e quelle dei giudici amministrativi che annullano atti amministrativi generali, come i regolamenti). La funzione giurisdizionale si differenzia, invece, dalla funzione amministrativa per la particolare posizione di terziet\u00e0 del giudice.\nDi solito l'esercizio della funzione giurisdizionale avviene in relazione a una \"lite\" (o \"controversia\"), ossia a un conflitto di interessi tra le parti, con il giudice chiamato a stabilire quale di esse ha ragione (\"giurisdizione contenziosa\"). Talvolta, per\u00f2, non c'\u00e8 lite e l'intervento del giudice \u00e8 necessario per la costituzione, in collaborazione con le parti, di un rapporto giuridico che l'ordinamento non consente alle parti stesse di costituire autonomamente, a tutela di un interesse pubblico o dell'interesse privato di soggetti, come i minori o gli incapaci, che non possono agire in prima persona. Sono questi i casi di \"volontaria giurisdizione\" la quale, secondo l'opinione comune, non \u00e8 attivit\u00e0 giurisdizionale vera e propria ma attivit\u00e0 materialmente amministrativa che l'ordinamento ha attribuito a organi giudiziari, in deroga al principio di separazione dei poteri.\nGiurisdizione e stato di diritto.\nNegli ordinamenti dove vige la separazione dei poteri i giudici costituiscono uno dei tre poteri dello Stato: il \"potere giudiziario\". L'esistenza di una funzione giurisdizionale esercitata da giudici indipendenti, ai quali il privato possa rivolgersi per la tutela dei suoi diritti (intesi in senso lato), anche a fronte di lesioni arrecate dai pubblici poteri, \u00e8 uno dei capisaldi dello \"stato di diritto\". Anzi, nello \"stato costituzionale di diritto\" il sindacato del giudice si estende all'operato del potere legislativo, sotto forma di controllo di legittimit\u00e0 costituzionale delle leggi.\nD'altra parte, in virt\u00f9 del \"principio di legalit\u00e0\", altro caposaldo dello Stato di diritto, i giudici (cos\u00ec come gli organi del potere esecutivo) possono esercitare le sole potest\u00e0 loro conferite dalle norme, tendenzialmente generali e astratte, poste dal potere legislativo e le devono esercitare in conformit\u00e0 a tali norme.\nAutodich\u00eca.\nSono deroghe al principio di separazione dei poteri i casi di \"autodich\u00eca\" (), in cui funzioni giurisdizionali sono attribuite a organi diversi dal potere giudiziario. Per la loro riconduzione a sistema, all'interno dello Stato di diritto, si \u00e8 prevista quanto meno la ricorribilit\u00e0 per Cassazione degli atti di esercizio dei poteri disciplinari di alcuni ordini professionali, che la legge pone in capo direttamente ai relativi Consigli dell'ordine.\nResiduano invece margini di assoluta sottrazione al potere giudiziario, quando si tratti di autodichia del potere legislativo (ed eventualmente di altri organi costituzionali), laddove alcune costituzioni moderne ancora prevedono la sottrazione ai giudici di alcune attivit\u00e0 che si svolgono al suo interno (i cosiddetti \"interna corporis\"), in modo da impedire ingerenze di altri poteri dello Stato e salvaguardare cos\u00ec la sua indipendenza. \nIl punto di maggiore divaricazione, rispetto agli ambiti sottratti alla giurisdizione dai Parlamenti delle altre democrazie moderne, \u00e8 nel fatto che, in Italia, il principio di autodichia riguarda anche \"il diritto del Parlamento di essere giudice delle controversie che riguardano i propri dipendenti\": un diritto definitivamente consacrato, dopo una lunga battaglia legale, dalla Corte costituzionale con la sentenza n. 262 del 2017, che ha per\u00f2 escluso che si possa applicare anche ai terzi che vengano in relazione con gli organi costituzionali.\nNon sono comunque mancate istanze per un suo volontario abbandono: essa \u00e8 stata contestata negli ultimi anni e ha dato luogo a una serie di iniziative legislative volte a ricondurre tali discipline al diritto comune.\nClassificazione.\nGiurisdizione ordinaria e speciale.\nLa Costituzione italiana afferma i principi di statualit\u00e0 ed esclusivit\u00e0 della giurisdizione. Secondo questi principi dell'ordinamento italiano, nell'ordinamento giudiziario la persona e l'organismo che esercitano la funzione requirente e giudicante proprie del potere giudiziario sono e non possono essere altro che statali (TITOLO IV- LA MAGISTRATURA, Sezione I Ordinamento giurisdizionale, art. 101-102).\nIn tutti gli ordinamenti vi sono giudici ordinati in un sistema, caratterizzato da una disciplina omogenea e dalla possibilit\u00e0 di impugnare le decisioni di un giudice innanzi a uno superiore; di solito sono assicurati tre gradi di giudizio, quello iniziale (di fronte al giudice \"di prima istanza\") e due a seguito d'impugnazione, l'ultimo dei quali si svolge davanti alla corte suprema che \u00e8 posta al vertice del sistema. I giudici che appartengono a questo ordine sono detti \"ordinari\" e hanno competenza generale, in contrapposizione ai giudici \"speciali\" che, invece, non appartengono all'ordine e hanno competenza su materie specifiche.\nIn alcuni ordinamenti i giudici speciali possono essere ordinati in \"giurisdizioni speciali\", parallele alla \"giurisdizione ordinaria\" costituita dai giudici ordinari (comunque dipendenti di un ministero, nell'ambito di un potere pubblico autonomo e indipendente, che opera nel rispetto della separazione dei poteri). La giurisdizione unica \u00e8 tipica dei paesi di common law mentre la pluralit\u00e0 di giurisdizioni si riscontra spesso nei paesi di civil law.\nDove esiste una pluralit\u00e0 di giurisdizioni \u00e8 attribuita a un organo la potest\u00e0 di risolvere i conflitti di competenza insorti tra giudici appartenenti a diverse giurisdizioni (\"conflitti di giurisdizione\"). In alcuni ordinamenti tale compito \u00e8 demandato alla corte suprema posta al vertice della giurisdizione ordinaria (in Italia, ad esempio, alla Corte di cassazione), in altri a un organo apposito (come il \"Tribunal des conflits \"francese, costituito da un ugual numero di membri del Consiglio di Stato e della Corte di cassazione, presieduti dal Ministro della giustizia). Vi sono anche ordinamenti che, come quello tedesco, non hanno organi deputati a risolvere i conflitti di giurisdizione, per cui \u00e8 il primo giudice adito a decidere se ha la giurisdizione o meno e, qualora dichiari la giurisdizione di altro giudice, vincola quest'ultimo.\nGiurisdizione civile e penale.\nIn relazione alla natura della controversia, la giurisdizione si divide innanzitutto in civile e penale. La \"giurisdizione civile\" risolve le controversie concernenti rapporti giuridici di diritto privato; rientrano inoltre nella giurisdizione civile i rapporti di cui \u00e8 parte la pubblica amministrazione quando non sono devoluti al giudice amministrativo. La \"giurisdizione penale\" risolve le controversie concernenti la responsabilit\u00e0 di un soggetto per un reato e la sua conseguente sottoposizione a una pena.\nIl processo civile \u00e8 di regola avviato da un'azione privata, mentre negli ordinamenti moderni il processo penale \u00e8 di solito avviato dall'azione di un organo pubblico, il \"pubblico ministero\". Quest'ultimo, sebbene in certi ordinamenti faccia parte dello stesso ordine, la magistratura, al quale appartengono anche i giudici, non svolge una funzione giurisdizionale ma, semmai, amministrativa, tant'\u00e8 che nella maggior parte degli ordinamenti appartiene al potere esecutivo.\nIn tutti gli ordinamenti la giurisdizione civile e penale \u00e8 di regola demandata ai giudici ordinari, salvo alcune materie eventualmente devolute a giudici speciali (si pensi ai reati militari che, in molti ordinamenti, sono devoluti a giudici appositi: i \"giudici militari\"). Dai giudici speciali vanno distinti i \"giudici specializzati\", che fanno pur sempre parte della giurisdizione ordinaria, ai quali sono devolute in primo grado (e talvolta anche in appello) le cause afferenti determinate materie (si pensi ai giudici di commercio, di famiglia, dei minorenni, ecc. presenti in vari ordinamenti).\nGiurisdizione amministrativa, tributaria e contabile.\nIn molti ordinamenti - con la notevole eccezione di quelli di common law - vi \u00e8 una \"giurisdizione amministrativa\", demandata a giudici speciali (\"giudici amministrativi\"), che risolve controversie concernenti rapporti in cui una delle parti \u00e8 la pubblica amministrazione.\nIn alcuni ordinamenti (Francia, Germania, Austria, ecc.) il giudice amministrativo ha competenza generale per i rapporti di cui \u00e8 parte la pubblica amministrazione, essendo eccezioni i casi in cui \u00e8 competente il giudice ordinario (ad esempio, i rapporti interamente disciplinati dal diritto privato). In altri ordinamenti (Belgio, Paesi Bassi, ecc.), invece, sono devolute al giudice amministrativo determinate materie, mentre la competenza generale rimane al giudice ordinario. L'ordinamento italiano ha adottato un peculiare criterio di ripartizione delle giurisdizione, imperniato sulla natura della situazione giuridica soggettiva lesa: se \u00e8 un diritto soggettivo sussiste la giurisdizione ordinaria, se invece \u00e8 un interesse legittimo sussiste la giurisdizione amministrativa (questo criterio generale \u00e8 peraltro integrato da quello basato sulla materia, nei casi eccezionali di \"giurisdizione esclusiva\").\nIn alcuni ordinamenti, tra i quali quello italiano, le controversie promosse dai privati contro i soggetti impositori di prestazioni tributarie sono devoluti a giudici speciali (\"giudici tributari\"), diversi dai giudici amministrativi; si parla, in questo caso, di \"giurisdizione tributaria\" che pu\u00f2 essere considerata una forma speciale di giurisdizione amministrativa.\nForma speciale di giurisdizione amministrativa \u00e8 considerata anche la \"giurisdizione contabile\", spettante alla \"corte dei conti\" negli ordinamenti dove esiste questo istituto (Italia, Belgio, Francia e paesi francofoni, ecc.). Il \"giudice contabile\" ha il compito di giudicare la regolarit\u00e0 dei conti pubblici e unisce alle funzioni giurisdizionali funzioni amministrative di controllo (in altri ordinamenti, invece, il controllo sui conti pubblici spetta a organi non appartenenti al potere giudiziario e privi di funzioni giurisdizionali: cos\u00ec \u00e8, ad esempio, in Germania e nei paesi di common law).\nGiurisdizione costituzionale.\nLa \"giurisdizione costituzionale\", negli ordinamenti dove \u00e8 previsto il controllo di legittimit\u00e0 costituzionale \"accentrato\" delle leggi e degli atti aventi forza di legge, \u00e8 quella esercitata da un giudice apposito (\"corte costituzionale\" o \"tribunale costituzionale\") oppure dalla corte suprema di legittimit\u00e0, o da una sua sezione specializzata.\nTale \"giudice costituzionale\" ha di solito anche altre competenze particolari, ad esempio sui conflitti di competenza o di attribuzioni tra organi dello Stato o tra stato ed enti territoriali oppure su particolari reati di cui si sono resi responsabili i titolari di alte cariche pubbliche (capo dello Stato, capo del governo, ministri, ecc.)\nNegli ordinamenti che hanno adottato il controllo \"diffuso\" di legittimit\u00e0 costituzionale, il potere di sindacare la costituzionalit\u00e0 delle leggi e degli atti aventi forza di legge \u00e8 riconosciuto alla generalit\u00e0 dei giudici, i quali, peraltro, non possono annullare la norma incostituzionale ma solamente disapplicarla con effetti limitati al processo in corso.\nNel mondo.\nItalia.\nNell'ordinamento italiano la giurisdizione civile e penale \u00e8 perlopi\u00f9 demandata agli organi della giurisdizione ordinaria: giudici di pace, tribunali in composizione monocratica (giudice unico) o collegiale (tre giudici), corti d'assise (solo penale), corti d'appello, corti d'assise d'appello (solo penale) e Corte di cassazione. Giudici speciali sono i tribunali militare e la Corte militare d'appello, in ambito penale, e i Tribunali Regionali delle acque pubbliche, in ambito civile; non sono, invece, giudici speciali ma specializzati i tribunali dei minori, che uniscono competenze civili e penali.\nLa giurisdizione amministrativa \u00e8 demandata a giudici speciali: i tribunali amministrativi regionali (TAR) e il Consiglio di Stato. Sono giudici speciali anche le commissioni tributarie provinciali e regionali, che esercitano la giurisdizione tributaria, e la Corte dei conti, che esercita la giurisdizione contabile.\nLa giurisdizione costituzionale \u00e8 esercitata dalla Corte costituzionale, chiamata anche a dirimere i conflitti di attribuzioni tra i poteri dello Stato. I conflitti di competenza sono risolti dalla Corte di cassazione a sezioni riunite o dal Consiglio di Stato, a seguito di regolamento di competenza, se sorgono fra giudici ordinari o, rispettivamente, fra TAR. Invece, i conflitti di giurisdizione, sorti tra giudici appartenenti a diverse giurisdizioni, sono risolti dalla Corte di cassazione a sezioni riunite, a seguito di regolamento di giurisdizione."}
