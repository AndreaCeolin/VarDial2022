{"id": "127696", "revid": "1863966", "url": "https://it.wikipedia.org/wiki?curid=127696", "title": "Ludovico il Moro", "text": "Durante il suo governo Milano conobbe il pieno Rinascimento e la sua corte divenne una delle pi\u00f9 splendide d'Europa. Fu patrono di artisti di rilievo della sua epoca tra i quali Leonardo da Vinci a cui commission\u00f2 lUltima Cena.\nBiografia.\nInfanzia.\nNacque verosimilmente il 3 agosto 1452 a Milano, presso il palazzo del Broletto Vecchio, quarto figlio maschio e quintogenito di Francesco Sforza e di Bianca Maria Visconti. Il luogo e la data di nascita non sono certi, in quanto le fonti storiche non sono concordi: Bernardino Corio la pone a Vigevano il 27 luglio 1451, mentre un codice quattrocentesco l'8 agosto 1451. In una prima lettera autografa, scritta all'et\u00e0 di 11 anni, il Moro la fissa al 27 luglio 1452 e in una seconda, redatta all'et\u00e0 di 15 anni e pi\u00f9 precisa della precedente, al 3 agosto 1452.\nDopo averlo partorito, la madre Bianca Maria scrisse una spiritosa lettera al marito pregandolo di trovare al neonato un bel nome, affinch\u00e9 compensasse in parte \"\"alla figura del puto, che mi \u00e8 il pi\u00f9 sozo di tutti gli altri\", intendendo dire ch'era particolarmente brutto, e forse anche di carnagione scura. Subito precisa: \"sono per\u00f2 certa che quando il vedriti non vi parr\u00e0 tropo diforme, anzi spero vi piacer\u00e0 forsi tanto quanto veruno del altri\"\".\nNel 1464 il padre affid\u00f2 a Ludovico, accompagnato dal ben pi\u00f9 maturo figliastro Tristano, il comando di un corpo di duemila cavalieri e mille fanti che nelle intenzioni di Pio II avrebbe dovuto sbarcare in Albania partecipare ad una crociata contro i turchi. Il pontefice aveva sollecitato lo Sforza affinch\u00e9 si ponesse egli stesso alla testa delle truppe ma questi, non credendo particolarmente nella riuscita dell'impresa e dissuaso dalla scarsa disponibilit\u00e0 economica e dalla peste che imperversava sulle citt\u00e0 adriatiche, prese tempo e addusse pretesti, riducendo progressivamente il suo impegno e cedendolo infine al figlio appena dodicenne. Il 2 agosto di quell'anno, presso la corte dell'Arengo, si tenne una cerimonia in cui Ludovico fu armato cavaliere dal fratello Galeazzo alla presenza della corte sforzesca in tutto il suo splendore. Il 14 agosto il pontefice mor\u00ec e la spedizione non ebbe mai luogo.\nEducazione.\nPur essendo figlio quartogenito e dunque senza grandi speranze di salire alla dignit\u00e0 ducale, la madre Bianca volle che fosse educato all'insegna dello spirito rinascimentale e che ricevesse una vasta cultura, soprattutto nel campo delle lettere classiche. Sotto la tutela di molti precettori, tra i quali l'umanista Francesco Filelfo e il poeta Giorgio Valagussa, Ludovico ricevette lezioni di greco, latino, teologia, pittura, scultura, oltre a essere istruito nelle questioni di governo e amministrazione dello stato. Agli studi umanistici alternava l'esercizio fisico sotto forma della scrima, della caccia, della lotta, dell'equitazione, del salto, della danza e del gioco della pallacorda.\nCicco Simonetta lo descrive come il pi\u00f9 versato e rapido nell'apprendimento tra i figli di Francesco Sforza che, come pure la madre Bianca, mostrava per lui una particolare attenzione, testimoniata dall'ampia corrispondenza. A soli sette anni, a Mantova, insieme alla madre e ai fratelli accolse papa Pio II in visita alla citt\u00e0, facendo la prima uscita pubblica in un'occasione ufficiale. A undici anni dedic\u00f2 un'orazione in latino a suo padre.\nSotto il governo di Galeazzo Maria.\nQuando il padre Francesco mor\u00ec, nel 1466, il primogenito Galeazzo Maria, fratello maggiore di Ludovico, divenne duca. Concesse una corte personale e duemila ducati di rendita a ciascuno dei fratelli, oltre a molti feudi. Ludovico divenne conte di Mortara e Brescello e signore di Pandino, Villanova, Scurano, Bassano Bresciano, Meletole, Oleta e delle Valli di Compigino, con cento lance e seicento cavalli al suo servizio, divisi in quattro squadre.\nDopo dieci giorni Ludovico era gi\u00e0 a Cremona per mantenere unite le terre del ducato e incoraggiare gli abitanti della citt\u00e0 a tributare omaggi di fedelt\u00e0 al nuovo duca. Nel settembre di quello stesso anno cadde malato di \"febbre terzana\", dalla quale venne prontamente curato dal medico di corte Guido Perati, assistito da Giacomo da Gallarate e Filippo da Novara.\nContinu\u00f2 a occuparsi di missive diplomatiche, rimanendo a Cremona sino all'anno successivo, quando si rec\u00f2 a Genova per accogliere la sorella Ippolita, moglie di Alfonso d'Aragona, ricevendo quello stesso anno il titolo di conte di Mortara. Il 6 giugno 1468 fu di nuovo a Genova per accogliere Bona di Savoia, che ivi giunse il giorno 26 giugno. Fu lui a scrivere al duca della bellezza della consorte e la scort\u00f2 insieme al fratello Tristano sino a Milano dove, il 7 luglio, ebbero luogo le nozze col duca Galeazzo Maria. Fu ancora ambasciatore poi presso il re di Francia e poi a Bologna. Nel gennaio del 1471 si rec\u00f2 a Venezia, per conto del duca, con un ricco corteo e vi pronunci\u00f2 un discorso molto ben accolto dal doge e che contribu\u00ec a migliorare le reazioni diplomatiche tra il Ducato di Milano e la Repubblica di Venezia. Nel marzo 1471 accompagn\u00f2 Galeazzo Maria nel suo fastoso viaggio a Firenze, pass\u00f2 nell'agosto dello stesso anno a Roma per l'incoronazione di papa Sisto IV e poi in settembre alla corte di Torino.\nNel 1476 venne inviato in Francia insieme al fratello Sforza Maria, in una sorta di camuffato esilio, dove, il giorno di Natale, venne ricevuto dal sovrano presso il castello di Tours.\nAscesa al potere.\nDopo l'assassinio del duca suo fratello a Milano, il 26 dicembre 1476, sul trono del ducato gli succedette il figlio Gian Galeazzo Maria, allora di soli sette anni. Appresa la notizia, Ludovico e Sforza ritornarono frettolosamente dalla Francia. La duchessa Bona gli assegn\u00f2 quale residenza milanese la C\u00e0 di Can, precedentemente appartenuta a Bernab\u00f2 Visconti, e un assegno annuo di ducati.\nInsieme ad altri due fratelli, Ascanio e Ottaviano, nonch\u00e9 ai condottieri Roberto Sanseverino, Donato del Conte e Ibletto Fieschi, Sforza e Ludovico tentarono di opporsi alla reggenza di Bona, poich\u00e9 il ducato era di fatto nelle mani del consigliere ducale Cicco Simonetta. Il tentativo fall\u00ec. Ludovico fu esiliato a Pisa, Sforza Maria a Bari, Ascanio a Perugia. Ottaviano tent\u00f2 invece di guadare l'Adda in piena e vi mor\u00ec annegato. Roberto Sanseverino fugg\u00ec in Francia, Donato del Conte fu imprigionato nei \"forni\" di Monza e Ibletto Fieschi nel Castello Sforzesco. Nel febbraio del 1479 il Moro e Sforza Maria, indotti da Ferrante d'Aragona, entrarono con un esercito nella Repubblica di Genova, dove si unirono a Roberto Sanseverino e Ibletto Fieschi. La duchessa Bona di Savoia e Cicco Simonetta convinsero Federico Gonzaga ed Ercole d'Este a radunare un esercito e venire in soccorso loro dietro il pagamento di una ingente somma di denaro. Un secondo esercito alla guida di Roberto Malatesta e Costanzo Sforza, appoggiando i fiorentini, avrebbe fronteggiato le truppe del pontefice e quelle napoletane.\nIl 1\u00ba marzo il Moro e il fratello vennero dichiarati ribelli e nemici del Ducato e vennero loro revocate le entrate che percepivano in virt\u00f9 della dote materna. Dopo aver compiuto saccheggi nel pisano, i due tornarono a La Spezia. Tuttavia gi\u00e0 a met\u00e0 maggio si stabilirono trattative di pace tra le due parti.\nIl 29 luglio Sforza Maria mor\u00ec presso Varese Ligure, secondo molti avvelenato su commissione di Cicco Simonetta, secondo altri di morte naturale (polmonite o \"soverchia pinguedine\") e Ferrante nomin\u00f2 il Moro duca di Bari. Seguendo Roberto Sanseverino, il 20 agosto Ludovico riprese la marcia alla volta di Milano alla testa di un esercito di uomini, attraversando il Passo di Centocroci e risalendo la Valle Sturla. Il 23 agosto prese la cittadella di Tortona dopo aver corrotto il castellano Rafagnino Donati. Risal\u00ec poi per Sale, Castelnuovo Scrivia, Bassignana e Valenza.\nDopo questi successi il Simonetta invi\u00f2 Ercole d'Este, duca di Ferrara, a fermare i ribelli con le armi. Tuttavia molti nobili vicini alla duchessa spingevano per una riconciliazione. Bona si lasci\u00f2 infine persuadere dal proprio amante, Antonio Tassino, probabilmente in combutta col Moro, a perdonare il cognato, e cos\u00ec il 7 settembre, Ludovico fece ingresso nel castello di Milano Il Simonetta, conoscendo la sua scaltrezza, si oppose fermamente alla riconciliazione e profetizz\u00f2 alla duchessa Bona di Savoia: \"io perder\u00f2 la testa e Voi in processo di tempo perderete lo stato\".\nLa nobilt\u00e0 ghibellina milanese, che aveva quale riferimento Pietro Pusterla, sfrutt\u00f2 la presenza di Ludovico a Milano per cercare di convincerlo a liberarsi del Simonetta, rammentandogli tutte le sofferenze ch'egli e i suoi fratelli avevano dovuto patire per causa di Cicco: l'esilio, la guerra, la morte di Ottaviano e di Donato del Conte e in ultimo l'avvelenamento di Sforza Maria, cui Ludovico era stato legatissimo. Egli per\u00f2 non ritenne Cicco un pericolo e giudicava non necessario condannare a morte un uomo ormai parecchio anziano e per di pi\u00f9 malato di gotta. Pertanto Pietro Pusterla progett\u00f2 una rivolta armata contro il segretario ducale, facendo imprigionare Orfeo Aricca e cercando l'appoggio del marchese di Mantova e del Monferrato nonch\u00e9 di Giovanni Bentivoglio e Alberto Visconti.\nIl Moro, temendo una sollevazione popolare, fu costretto a imprigionare Cicco e il fratello Giovanni, che furono trasferiti su un carro nelle prigioni del castello di Pavia sotto la sorveglianza del prefetto Giovanni Attendolo. Orfeo Aricca fu imprigionato nel castello di Trezzo, mentre gli altri famigliari furono rilasciati.\nMorte di Cicco Simonetta ed esilio della duchessa Bona.\nOttenuto il potere, il Moro richiam\u00f2 a Milano il fratello Ascanio e Roberto Sanseverino; dopodich\u00e9 invi\u00f2 oratori per stringere o risaldare alleanze con Lorenzo de' Medici, re Ferrante e papa Sisto IV, e scongiur\u00f2 un'alleanza ai suoi danni tra gli svizzeri e la Repubblica di Venezia\nNel frattempo la nobilt\u00e0 ghibellina, che l'aveva aiutato nella sua scalata al potere, era divenuta invisa al Moro e aveva trovato in Ascanio Sforza il difensore dei suoi interessi. Il Moro, persuaso dal Sanseverino, ordin\u00f2 l'arresto del fratello e il suo esilio a Ferrara. Furono esiliati anche Pietro Pusterla, Giovanni Borromeo, Antonio Marliani e molti altri illustri esponenti della fazione ghibellina. In aprile si ruppe l'alleanza stipulata pochi mesi prima, dal momento che Sisto IV si alle\u00f2 con i veneziani attaccando Costanzo Sforza a Pesaro. Il Moro invi\u00f2 Roberto Sanseverino in aiuto dei fiorentini, mentre re Ferrante invi\u00f2 truppe a supporto di Costanzo. Alfonso, duca di Calabria, riusc\u00ec a conquistare Siena, ma fu poi richiamato in patria a causa della brutale conquista di Otranto da parte dell'Impero ottomano. La minaccia turca pose fine alle ostilit\u00e0 in Toscana e il Sanseverino torn\u00f2 a Milano.\nIl 30 ottobre Cicco Simonetta fu decapitato presso il rivellino del castello di Pavia prospiciente il Parco Visconteo. La sua morte del Simonetta tolse di mezzo il principale avversario di Antonio Tassino, che divenne sempre pi\u00f9 arrogante. Il Corio racconta che, quando il Moro o altri nobili milanesi andavano a fargli visita, era solito farli aspettare a lungo fuori dalla porta finch\u00e9 non aveva finito di pettinarsi. Il Tassino riusc\u00ec a convincere la duchessa Bona, ormai succube dell'uomo, a sostituire Filippo Eustachi, prefetto del castello di Porta Giovia, con suo padre Gabriello, ricorrendo all'intermediazione di Giovanni Botta. Il prefetto non si fece corrompere e mantenne il giuramento fatto al defunto duca Galeazzo Maria di mantenere il castello fino al raggiungimento dell'et\u00e0 di 24 anni da parte del figlio Gian Galeazzo Maria. Ludovico escogit\u00f2 allora l'espediente di condurre segretamente i nipoti Gian Galeazzo ed Ermes nella Rocca del castello, col pretesto di proteggerli dall'ambizione del Tassino, e ivi convoc\u00f2 il consiglio. Bona fu costretta a firmare la condanna all'esilio per Antonio e i suoi familiari ma, a causa della forzata separazione dall'amante, dette segni di isteria: pretese di lasciare il ducato e minacci\u00f2 il suicidio se le fosse stato impedito, cosicch\u00e9 Ludovico e Roberto Sanseverino si persuasero a lasciarla partire per la Francia. Il 3 novembre 1480 Bona cedette la reggenza al cognato, che fu nominato tutore del giovane duca Gian Galeazzo, tuttavia, su insistenza del figlio, si ferm\u00f2 a risiedere ad Abbiategrasso.\nNel 1481, forse per mandato di Bona, ci fu un tentativo di avvelenamento nei confronti di Ludovico e Roberto Sanseverino perpetrato da Cristoforo Moschioni, a sua volta istigato dal segretario della duchessa Luigi Becchetti e dal medico Ambrogio Grifi. Il Moschioni fu giudicato innocente. Lo stesso anno ci fu una seconda congiura progettata dalla duchessa ai danni di Ludovico, ma ancora una volta fall\u00ec. L'intercessione del Regno di Francia e del Ducato di Savoia evitarono a Bona lo scandalo del processo.\nAlla reggenza del ducato (1480-1494).\nFidanzamento con Beatrice d'Este.\nNel settembre del 1480 Ludovico aveva avviato una trattativa con Ercole d'Este per ottenere la mano della figlia primogenita Isabella. Ci\u00f2 non fu possibile perch\u00e9 pochi giorni prima il padre l'aveva gi\u00e0 promessa in sposa a Francesco Gonzaga, marchese di Mantova. Al Moro fu dunque proposta la secondogenita Beatrice, di cinque anni, ed egli rispose che sarebbe stato contento dell'una come dell'altra figlia. Il fidanzamento anzi si prospettava pi\u00f9 conveniente, in quanto Beatrice viveva in quel tempo presso la corte aragonese di Napoli, cresciuta come una figlia dal re Ferrante suo nonno, che le era affezionatissimo, e ci\u00f2 significava per Ludovico un'alleanza anche col re di Napoli oltre che col duca di Ferrara. Consultato sulla questione delle nozze, Ferrante accett\u00f2 il fidanzamento e il 30 aprile di quel medesimo anno si tennero gli sponsali fra i due. Successivamente Ludovico non volle pi\u00f9 che la sposa fosse cresciuta a Napoli e cos\u00ec nel 1485 Beatrice fece ritorno a Ferrara presso la corte paterna.\nGuerra dei Rossi.\nAlla fine di ottobre Roberto Sanseverino, geloso e sdegnato della vicinanza di Filippo Eustachi e Pallavicino Pallavicini al Moro, pretese un aumento di stipendio per continuare a svolgere il ruolo di capitano generale dell'esercito milanese. Incassato il rifiuto si ritir\u00f2 nel suo feudo di Castelnuovo Scrivia e inizi\u00f2 a complottare contro i due con l'aiuto di Pietro Dal Verme, signore di Voghera, e di Pier Maria II de' Rossi, signore di San Secondo, appartenente a una famiglia, i Rossi di Parma, storicamente ostile ai Pallavicini. Nel gennaio del 1481 Roberto venne dichiarato ribelle e il Moro gli invi\u00f2 contro un esercito al comando di Costanzo Sforza. Iblietto Fieschi giunse dal genovese in supporto del Sanseverino, ma fu pesantemente sconfitto da Costanzo. Presto Roberto fu abbandonato da Pietro dal Verme e dagli altri suoi sostenitori e, trovandosi ormai isolato, fu costretto a fuggire a Venezia. Il figlio Fracasso fugg\u00ec in Francia, ma le loro mogli e il figlio bambino Alessandro furono condotti prigionieri a Milano.\nNel 1482 i Rossi furono estromessi dal consiglio degli anziani di Parma e, dopo aver stipulato un'alleanza con i veneziani, che si impegnavano a supportarli economicamente, si ribellarono all'autorit\u00e0 ducale. Costanzo Sforza pose l'assedio nei pressi di San Secondo, ma fu presto sollevato dal comando dal Pallavicino, che non vedeva di buon occhio le sue buone relazioni con Pier Maria II de' Rossi; al suo posto furono nominati Sforza Secondo, Giampietro Bergamino e Gian Giacomo Trivulzio. Il 2 settembre 1482 mor\u00ec Pier Maria II e gli subentr\u00f2 il figlio Guido. Nel maggio del 1483 l'esercito sforzesco, guidato dal Moro, entr\u00f2 di nuovo nel parmigiano e Guido de' Rossi, non potendo sconfiggerlo, si rifugi\u00f2 in Liguria. I milanesi, grazie alle numerose bombarde, catturarono rapidamente molte cittadine e castelli, tra cui Felino, Torricella e Roccabianca. La rocca di San Secondo si arrese definitivamente solo il 21 giugno 1483. La vittoria milanese in questa guerra rappresent\u00f2 la fine dell'egemonia dei Rossi nel parmigiano.\nGuerra di Ferrara.\nNel maggio del 1482 la Repubblica di Venezia sfrutt\u00f2 la Guerra dei Rossi, in cui era impegnato il Ducato di Milano, per aprire un nuovo fronte contro il Ducato di Ferrara, supportata dai pontifici e dai genovesi, e affidarono il comando dell'esercito a Roberto Sanseverino.\nLudovico entr\u00f2 in guerra in favore del futuro suocero, Ercole d'Este, e invi\u00f2 dapprima Federico da Montefeltro, quindi, alla morte di questo, il fratellastro Sforza Secondo. Il 6 gennaio 1483 Sisto IV abbandon\u00f2 l'alleanza con i veneziani passando dalla parte di Ferrara. I veneziani per mezzo di Costanzo Sforza, che era passato al loro soldo, escogitarono un piano per fare in modo che Ludovico abbandonasse la lega: il 15 luglio Roberto attravers\u00f2 l'Adda e fortific\u00f2 il ponte; malgrado il successo, non ci furono rivolte; Il Moro si incontr\u00f2 a Cremona con Alfonso d'Aragona e altri rappresentanti della lega e deliberarono di contrattaccare subito i veneziani. Il 22 luglio Alfonso radun\u00f2 a Monza l'esercito della lega, e il giorno successivo Roberto, rendendosi conto che l'operazione era ormai fallita, si ritir\u00f2 nella bergamasca.\nNell'estate del 1483 Gian Francesco e Galeazzo Sanseverino, figli di Roberto, defezionarono dal campo veneziano per passare rispettivamente al servizio di Alfonso d'Aragona e del Moro. Ne nacque un'amicizia, quella tra Ludovico e Galeazzo, destinata a durare tutta la vita. Il 10 agosto il Moro e il fratello Ascanio marciarono alla testa del loro esercito nella bergamasca, costringendo alla resa molti castelli e minacciando la stessa Bergamo, per poi catturare Romano dopo tre giorni d'assedio.\nMalgrado i ripetuti successi, nessuno degli eserciti della lega sfrutt\u00f2 la debolezza veneziana per infliggere un colpo decisivo; infatti il Moro, dopo aver catturato Romano, torn\u00f2 a Milano. Il 24 aprile 1484 un consiglio di guerra dei principali esponenti della lega anti-veneziana, riunitosi nel castello di Porta Giovia, deliber\u00f2 di proseguire la guerra contro la Repubblica di Venezia. Tuttavia si crearono ben presto dissidi tra Ludovico e Alfonso d'Aragona, il quale aveva compreso la pericolosit\u00e0 del Moro e temeva volesse soggiogare il nipote Gian Galeazzo che, essendo promesso sposo a Isabella d'Aragona, era suo genero. I veneziani, sapendo che Ludovico aveva sostenuto spese eccessive in favore del suocero, gli proposero la pace in cambio di una certa somma di denaro, a patto che il Polesine restasse in mano loro. Ludovico accett\u00f2, nonostante la pace, firmata il 7 agosto a Bagnolo, andasse a sfavore di Ercole d'Este, che and\u00f2 su tutte le furie.\nCongiura di Luigi Vimercati.\nNel dicembre 1483 Luigi Vimercati, Pietro Pasino Eustachi e Guido Eustachi (fratello di Filippo, prefetto del castello di Porta Giovia), tutti fedeli alla duchessa Bona di Savoia, congiurarono per uccidere il Moro, poich\u00e9 ritenevano che volesse soppiantare il legittimo duca. Il 7 dicembre 1483, festa di Sant'Ambrogio, i congiurati si appostarono presso il portone principale della basilica dedicata al patrono della citt\u00e0. Ludovico, per\u00f2, a causa della grande folla di persone assiepata davanti all'ingresso principale, prefer\u00ec entrare da una porta secondaria. Dopo il fallimento di questo primo tentativo, Luigi Vimercati si appost\u00f2 presso una delle porte del castello, attendendo l'uscita del Moro che era solito attraversarla ogni mattina per far visita a Filippo Eustachi e al Pallavicino. Il Moro chiese di Filippo, ma gli fu risposto che stava pranzando; pertanto torn\u00f2 indietro dirigendosi alle sue stanze, tallonato dal Vimercati, il quale lo segu\u00ec con la scusa di dovergli parlare di alcune questioni importanti. Giunto in un salone, i famigli del Moro si accorsero della lama del Vimercati a causa del riflesso provocato dalla luce di un camino e lo avvertirono. Presto il Vimercati fu catturato e imprigionato. Il 27 febbraio 1484 venne decapitato su un patibolo eretto davanti al castello; fu poi squartato e le quattro parti furono appese ad altrettante porte della citt\u00e0. Pasino fu frustato e incarcerato a vita a Sartirana; per volont\u00e0 del Moro a ogni successiva festa di Sant'Ambrogio avrebbe ricevuto due frustate a monito del tradimento. Guido Eustachi fu licenziato.\nAlleanze e matrimoni.\nTemendo soprattutto la potenza della confinante Venezia, il Moro mantenne alleanze proficue con la Firenze di Lorenzo il Magnifico, con Ferrante re di Napoli e con papa Alessandro VI. Nel 1486 Ludovico diede il proprio sostegno a Ferrante per contrastare la congiura dei baroni e ne ricevette in cambio il collare dell'Ordine dell'Ermellino. Nel 1487 giunse a Milano il legato di Mattia Corvino, re d'Ungheria, per effettuare il contratto di matrimonio tra Giovanni, figlio naturale del re, e Bianca Maria Sforza, figlia del defunto duca Galeazzo. Il matrimonio non fu mai celebrato, dal momento che Mattia mor\u00ec nel 1490.\nIl 24 novembre 1488 il Moro invi\u00f2 a Napoli Ermes Sforza, accompagnato da un gran seguito di nobili milanesi, per prelevare Isabella d'Aragona in vista del suo matrimonio con il nipote Gian Galeazzo Maria. Isabella giunse via nave a Genova il 17 gennaio 1489 e a Milano il 1\u00ba febbraio. La coppia si spos\u00f2 il giorno successivo nel duomo di Milano, ma dette scandalo in tutta Italia per via del fatto che per oltre un anno Gian Galeazzo si rifiut\u00f2 di consumare il matrimonio con la moglie.\nDedizione di Genova.\nNel 1487 il doge Paolo Fregoso indisse un consiglio generale, esortando i genovesi a mettersi ancora una volta sotto la protezione del Ducato di Milano per cercare di porre fine a nove anni di lotte intestine alla citt\u00e0 e potersi difendere dagli attacchi dei fiorentini. Furono dunque inviati oratori a Milano, che vennero ricevuti dal Moro e giurarono fedelt\u00e0 al duca Gian Galeazzo Maria. In seguito alla dedizione i fiorentini terminarono le ostilit\u00e0 contro i genovesi.\nLa Repubblica di Genova sarebbe rimasta sotto la signoria sforzesca sino al 1499. Il 23 agosto i genovesi inviarono dodici ambasciatori a Milano per la conferma dei capitoli, ma il Moro non pot\u00e9 riceverli essendo gravemente malato. Il vuoto di potere creato dalla sua infermit\u00e0 port\u00f2 ai primi disordini tra guelfi e ghibellini, che furono per\u00f2 contenuti dalla diplomazia di Ascanio Sforza, giunto da Roma per soccorrere il fratello.\nNell'agosto del 1488 Ibletto Fieschi e Battistino Fregoso entrarono a Genova e costrinsero Paolo Fregoso a ritirarsi nel Castelletto e a difendersi dagli aggressori a colpi di bombarda. Il Moro, per sedare la rivolta, invi\u00f2 un esercito al comando di Gianfrancesco Sanseverino che costrinse i rivoltosi ad abbandonare le armi. Il 31 ottobre sedici oratori genovesi riconfermarono la dedizione, giurando fedelt\u00e0 al duca di Milano e presentandogli il vessillo di San Giorgio, lo scettro e le chiavi della citt\u00e0. Agostino Adorno fu nominato nuovo governatore di Genova in luogo di Paolo Fregoso. Il Moro riusc\u00ec a ottenere dai Fregoso anche Savona sotto il pagamento di ducati all'anno e con la promessa di matrimonio tra Chiara Sforza, figlia di Galeazzo, e il figlio di Paolo, Fregosino Fregoso, il quale sarebbe dovuto diventare doge dopo il padre. Quale governatore di Savona fu nominato Zenone da Lavello, che si era distinto l'anno prima nella battaglia di Crevola difendendo Domodossola.\nCongiura degli Orsi.\nIl 14 aprile 1488 gli Orsi, nobili forlivesi, massacrarono il conte Girolamo Riario, nipote di Sisto IV e signore di Forl\u00ec. Quando il Moro seppe della congiura, invi\u00f2 un esercito a Bologna alla guida di Galeazzo Sanseverino che, unendosi alle truppe di Giovanni Bentivoglio, and\u00f2 in soccorso di Caterina Sforza, nipote di Ludovico e vedova del Riario. Gli sforzeschi circondarono la citt\u00e0, minacciando di saccheggiarla e fare strage dei congiurati, che il giorno successivo si arresero e si diedero alla fuga. Ottaviano, figlio di Caterina, divenne nuovo signore di Forl\u00ec sotto la tutela della madre. Al suo ritorno a Milano, Galeazzo Sanseverino fu nominato capitano generale dell'esercito sforzesco. L'anno successivo avrebbe sposato l'unica figlia femmina di Ludovico, Bianca Giovanna.\nMatrimonio.\nNel frattempo la fidanzata Beatrice aveva raggiunto un'et\u00e0 consona alle nozze e il padre premeva gi\u00e0 dal 1488 affinch\u00e9 si fissasse una data. Ludovico tuttavia, come informa l'onnipresente ambasciatore estense Giacomo Trotti, aveva preso presso di s\u00e9 una fanciulla \"molto bella [...] la quale gli va dietro dappertutto, e le vuole tutto il suo ben e gliene fa ogni demostratione\", ossia Cecilia Gallerani. Per questo motivo egli rimand\u00f2 il matrimonio per tre volte, sconcertando i futuri suoceri, i quale credettero che non intendesse pi\u00f9 sposare loro figlia. Ercole gi\u00e0 da anni esortava il Moro a sostituirsi al nipote nel possesso effettivo del ducato di Milano, a questo scopo Beatrice avrebbe dovuto procreargli al pi\u00f9 presto un legittimo erede. Nel 1490, tuttavia, dopo tredici mesi di totale inadempienza, Gian Galeazzo aveva consumato le nozze con la moglie Isabella d'Aragona, la quale nel giro di pochi giorni si trov\u00f2 gravida. Questo evento caus\u00f2 da un lato l'irritazione di Ercole, dall'altro dovette convincere il Moro della necessit\u00e0 di prendere moglie.\nLe nozze furono fissate per il gennaio successivo e il 29 dicembre 1490, nel corso d'un inverno che si rivel\u00f2 rigidissimo tanto da costringere all'uso delle slitte, il corteo nuziale lasci\u00f2 Ferrara per condurre a Milano la promessa sposa. Ella era accompagnata dalla madre, dai fratelli Alfonso e Isabella, dallo zio Sigismondo e dal cugino Ercole. Sia Alfonso sia Ercole avrebbero altrettanto sposato due principesse di casa Sforza nella stessa occasione: il primo Anna Maria, figlia del defunto Galeazzo Maria e dunque nipote di Ludovico, il secondo Angela, figlia di Carlo Sforza e di Bianca Simonetta (figlia di Cicco Simonetta).\nGaleazzo Sanseverino venne incontro alla sposa con tre bucintori e diciotto navi fino a Brescello, dove il Po era navigabile. Il 15 gennaio la flotta approd\u00f2 presso il porto fluviale di Pavia e il 17, con poco fasto, Ludovico spos\u00f2 Beatrice nella Cappella Ducale del castello di Pavia. Egli aveva voluto che il matrimonio si celebrasse a Pavia e non a Milano proprio per non dare l'impressione di voler prevaricare Gian Galeazzo, legittimo duca di Milano, che aveva sposato Isabella d'Aragona in Duomo alcuni mesi prima.\nIl matrimonio fu dichiarato subito consumato e gi\u00e0 il mattino dopo Ludovico part\u00ec alla volta di Milano per terminare i preparativi per la festa nuziale, in verit\u00e0 rimase segretamente in bianco per oltre un mese, in quanto gli sposi avevano avuto modo di conoscersi solamente il giorno prima e Ludovico, che all'epoca aveva trentotto anni, ebbe rispetto della giovinezza e dell'innocenza della propria sposa, allora quindicenne, e non volle forzarla a consumare di fretta. Attese dunque con pazienza che Beatrice gli si concedesse spontaneamente, cosa che richiese parecchio impegno da parte sua e che dest\u00f2 nuove preoccupazioni nel suocero Ercole, il quale premeva per tramite dell'ambasciatore Trotti affinch\u00e9 il matrimonio fosse consumato subito.\nIl corteo ferrarese lasci\u00f2 Pavia tre giorni dopo le nozze e il 22 gennaio Beatrice e i suoi familiari furono accolti dal duca e dalla duchessa di Milano poche miglia a sud della citt\u00e0 e accompagnati per una colazione presso il refettorio della basilica di Sant'Eustorgio. In tarda mattinata entrarono in citt\u00e0 da Porta Ticinese, dove furono accolti da Ludovico, dai pi\u00f9 insigni nobili, dal clero e dagli ambasciatori degli stati. Il 28 gennaio, nell'ambito dei festeggiamenti, si svolse una memorabile giostra che vide quale vincitore Galeazzo Sanseverino.\nIl rapporto fra i due sposi divenne ben presto idilliaco: \u00abIl S.r Ludovico non leva quasi mai li occhi da dosso a la Duchessa de Bari\u00bb scriveva nell'agosto 1492 Tebaldo Tebaldi; e gi\u00e0 poco tempo dopo le nozze Galeazzo Sanseverino dichiarava: \u00ab\u00e8 uno tanto amore fra loro duy che non credo che doe persone pi\u00f9 se posano amare\u00bb. Ludovico era visto dedicare alla moglie baci e carezze continuate, le stava accanto \"sopra el lecto\" per gran parte del giorno quand'era ammalata e in una lettera scrive di lei: \u00abessa mi \u00e8 pi\u00f9 cara che il lume del sole\u00bb. Non \u00e8 certo che la moglie lo ricambiasse col medesimo trasporto, ma alcuni indizi inducono a credere di s\u00ec.\nDuca di Milano (1494-1500).\nPrima calata dei francesi (1494-1495).\nGian Galeazzo e la moglie Isabella, dopo il fastoso matrimonio lasciarono Milano per creare una loro corte a Pavia. Il giovane Gian Galeazzo non sembrava desiderare di governare al posto dello zio Ludovico, ma sua moglie Isabella entr\u00f2 in contrasto con la cugina Beatrice, in quanto quest'ultima risult\u00f2 pi\u00f9 ambiziosa del proprio consorte e, dopo aver partorito il 25 gennaio 1493 il primo figlio maschio, Ercole Massimiliano, desider\u00f2 che questi, e non il figlio di Isabella, fosse nominato conte di Pavia (titolo riservato all'erede al ducato di Milano).\nIsabella allora richiese l'intervento del nonno Ferrante, re di Napoli, affinch\u00e9 al marito, ormai maggiorenne, venisse affidato il controllo effettivo del ducato. Ferrante tuttavia non aveva alcuna intenzione di scatenare una guerra, anzi dichiarava di amare entrambe le nipoti alla stessa maniera e le invitava alla prudenza, cosicch\u00e9 la situazione rimase stabile sino a che il re fu in vita. Morto Ferrante, il suo successore Alfonso non esit\u00f2, in difesa della figlia Isabella, a occupare la citt\u00e0 di Bari come primo atto di ostilit\u00e0 nei confronti del Moro.\nPer rispondere a questa manovra, Ludovico si alle\u00f2 allora con l'imperatore Massimiliano e con il re di Francia Carlo VIII, cui lasci\u00f2 via libera di scendere in Italia alla conquista del regno di Napoli, che Carlo riteneva suo possesso legittimo in quanto sottratto dagli Aragonesi agli Angioini. Massimiliano promise a Ludovico il Moro di riconoscere pubblicamente la sua successione al ducato e di difendere i suoi diritti, legittimando cos\u00ec l'usurpazione che molti adducevano allo Sforza, e per suggellare questa promessa spos\u00f2 Bianca Maria Sforza, sorella del giovane Gian Galeazzo, la quale gli port\u00f2 in dote la strabiliante somma di 400.000 ducati pi\u00f9 altri 100.000 per l'investitura, nonch\u00e9 molti doni predisposti accuratamente dallo stesso Moro per compiacere l'imperatore e ringraziarlo della preziosa presa di posizione in suo favore. L'11 settembre 1494 Carlo VIII arriv\u00f2 ad Asti, ricevuto con grandi onori da Ludovico e Beatrice.\nL'investitura ducale.\nIl 22 ottobre 1494 il duca Gian Galeazzo mor\u00ec in circostanze misteriose: formalmente per un male che si trascinava da tempo e per la vita smodata che conduceva; a parere di molti contemporanei di rilievo, come il Machiavelli o il Guicciardini, il responsabile fu lo stesso zio Ludovico, per avvelenamento; Malaguzzi Valeri dissente fortemente da questa opinione, facendo notare come Ludovico si interess\u00f2 realmente del benestare del nipote, come gli mandasse spesso regali quali cani, cavalli e falconi, e come si facesse tenere costantemente informato delle cure somministrategli; ricorda inoltre che Gian Galeazzo aveva cominciato a manifestare i primi disturbi di stomaco gi\u00e0 all'et\u00e0 di 13 anni e che in effetti disobbediva continuamente alle prescrizioni dei medici, continuando a tracannare vino fuor di misura e ad affaticarsi in continue battute di caccia e in una vita sessuale disordinata.\nIl Moro gli succedette immediatamente per volont\u00e0 dei nobili milanesi, a discapito dei legittimi eredi, toccando cos\u00ec l'apice del potere politico. L'investitura ufficiale da parte dell'imperatore arriv\u00f2 per\u00f2 soltanto il 26 maggio 1495. Data la sua nuova posizione, Ludovico cerc\u00f2 di rendersi popolare con atti di benevolenza, permettendo il libero taglio dei boschi nelle sue riserve di caccia e abolendo il dazio sulle biade per gli animali.\nCarlo VIII, ora che il trono di Milano era nelle mani del Moro, decise di dare un segnale forte allo Sforza, pur senza compromettere i rapporti diplomatici tra i due stati: giunse facilmente sino a Napoli e la conquist\u00f2 in breve tempo. Ludovico, a questo punto, inizi\u00f2 seriamente a preoccuparsi dell'eccessiva ingerenza dei francesi negli affari anche del suo stato e pertanto decise ancora una volta di rovesciare le alleanze, passando a schierarsi con la Lega Santa.Tuttavia n\u00e9 Ludovico n\u00e9 la moglie avevano mai voluto realmente favorire i francesi nella conquista del reame di Napoli, quanto piuttosto spaventare il re Alfonso II e tenerlo impegnato su di un altro fronte cos\u00ec da impedirgli di volgersi alla conquista di Milano. Difatti una volta che Alfonso II abdic\u00f2 in favore del figlio Ferrandino, da tutti quanti unanimemente amato per le sue virt\u00f9, Ludovico finse di allestire per il re di Francia due navi a Genova e le mand\u00f2 invece in soccorso di Ferrandino, impegnato in una complicatissima situazione di guerra.\nLudovico d'altronde aveva contato sul fatto che i signori dei vari stati d'Italia, e soprattutto Firenze, non avrebbero lasciato passare Carlo, cosa che invece non avvenne, in quanto Piero il Fatuo, che fino ad allora era stato il pi\u00f9 forte alleato del re di Napoli, spaventato fin\u00ec per gettarsi ai piedi del re di Francia, concedendogli non solo il libero passaggio per la Toscana ma perfino Pisa e Livorno, pi\u00f9 la somma di 120.000 fiorini d'oro. La citt\u00e0 di Pisa si era inoltre ribellata e, poich\u00e9 i fiorentini avevano rifiutato di aderire alla lega antifrancese che avrebbe affrontato Carlo VIII a Fornovo, sia la Repubblica di Venezia sia Ludovico il Moro inviarono truppe a sostegno di Pisa contro Firenze, entrambi con l'obbiettivo di impadronirsi del controllo della citt\u00e0.\nL'assedio di Novara.\nAppena un paio di settimane dopo l'investitura, l'11 giugno, Luigi d'Orleans, cugino del re e acerrimo nemico del Moro, pens\u00f2 di approfittare della discesa in Italia per realizzare il proprio progetto di conquista del ducato di Milano, il quale riteneva suo di diritto essendo egli discendente di Valentina Visconti, e occup\u00f2 con le proprie truppe la citt\u00e0 di Novara, spingendosi sino a Vigevano.\nLudovico s'affrett\u00f2 a chiudersi con la moglie e i figli nella Rocca del Castello di Milano ma, non sentendosi ugualmente al sicuro, combin\u00f2 con l'ambasciatore spagnolo di lasciare il ducato per rifugiarsi in Spagna. Come scrive Bernardino Corio, la cosa non ebbe seguito solo per la ferrea opposizione della moglie Beatrice e di alcuni membri del consiglio, che lo convinsero a desistere. La situazione tuttavia rimaneva critica: a causa delle elevatissime spese sostenute per l'investitura e per la dote di Bianca Maria, lo stato era sull'orlo del tracollo finanziario, non v'erano soldi per mantenere l'esercito e si temeva una rivolta popolare. Scrive il Comines che, se il duca d'Orleans avesse avanzato solo di cento passi, l'esercito milanese avrebbe ripassato il Ticino, ed egli sarebbe riuscito ad entrare a Milano, poich\u00e9 alcuni nobili cittadini si erano offerti di introdurvelo.\nLudovico non resse alla tensione e cadde gravemente ammalato. Alcuni storici ipotizzarono trattarsi di un ictus, poich\u00e9 aveva una mano paralizzata, non usciva mai dalla camera da letto e si faceva vedere rare volte. \"El Duca de Milan ha perso i sentimenti\" scrive Malipiero \"se abandona s\u00e9 medesmo\". A peggiorare la situazione contribuiva l'ambiguit\u00e0 del suocero Ercole d'Este, il quale si diceva insieme ai fiorentini sovvenisse in segreto l'Orleans, e degli stessi condottieri del Moro. Il disastro fu scongiurato dalla moglie Beatrice che, nominata per l'occasione governatrice di Milano, si assicur\u00f2 la fedelt\u00e0 dei nobili, provvide alla difesa e abol\u00ec alcune tasse in odio al popolo, quindi si rec\u00f2 di persona all'accampamento militare di Vigevano per supervisionarne l'ordine e animare i capitani a muovere contro il duca d'Orleans. Quest'ultimo, chiuso dentro Novara, fu cos\u00ec costretto a sopportare un lungo e logorante assedio.\nIl 6 luglio 1495 avvenne la famosa battaglia di Fornovo, con la quale si ricacci\u00f2 indietro l'esercito invasore. Ai primi di agosto anche Ludovico, finalmente guarito, torn\u00f2 ad occuparsi della guerra, e insieme alla moglie and\u00f2 a risiedere all'accampamento di Novara. In occasione della loro visita si tenne, per il piacere della duchessa che molto apprezzava i fatti d'arme, una memorabile rivista dell'esercito al completo. Il 28 scoppi\u00f2 una violentissima rissa per cause poco chiare, in seguito alla quale Francesco Gonzaga invit\u00f2 il Moro a rinchiudere la moglie \u00abne li forzieri\u00bb.\nNel frattempo si attendeva la capitolazione del nemico, poich\u00e9 la guarnigione novarese era decimata dalla carestia e dalle epidemie; Lo stesso Luigi d'Orleans era ammalato di febbri malariche, ma pur di non arrendersi ogni giorno incitava i propri uomini a resistere con la falsa promessa che il re sarebbe presto giunto in loro soccorso. Ci\u00f2 non avvenne ed egli dovette infine dichiararsi sconfitto, accettando il salvacondotto per raggiungere il campo di re Carlo. Dei pochi soldati superstiti, molti morirono subito dopo per aver mangiato troppi frutti dopo il prolungato digiuno.\nMorte di Beatrice.\nPressappoco in questo periodo, Ludovico prese per amante Lucrezia Crivelli, dama di compagnia della moglie. Beatrice, che fino a quel momento non si era mostrata gelosa dei frequenti tradimenti del marito, ritenendoli distrazioni passeggere e di poco conto, tent\u00f2 di opporsi alla relazione, ma non vi fu modo di distoglierne Ludovico, il quale per tutto il 1496 continu\u00f2 a frequentare pi\u00f9 o meno segretamente la Crivelli, in un regime di sostanziale bigamia, tanto da ingravidare sia la moglie sia l'amante nel giro d'un paio di mesi. Beatrice reag\u00ec rifiutandogli il proprio letto e i rapporti fra i due sposi giunsero a un punto di rottura. Infine, profondamente umiliata, delusa, amareggiata, soprattutto addolorata per la prematura quanto tragica morte della giovanissima Bianca Giovanna, sua amica carissima, Beatrice mor\u00ec di parto nella notte fra il 2 e il 3 gennaio 1497.\nIl dolore del Moro.\nLudovico, che pure l'aveva tradita, impazz\u00ec dal dolore, n\u00e9 mai pi\u00f9 si riprese dalla morte della moglie, la quale era stata sino ad allora la sua forza e il suo sostegno nel governo dello stato. Per due settimane rimase rinchiuso al buio nei propri appartamenti, dopodich\u00e9 si ras\u00f2 il capo e si lasci\u00f2 crescere la barba indossando da quel momento in poi solamente abiti neri con un mantello stracciato da mendicante. Sua unica preoccupazione divenne l'abbellimento del mausoleo di famiglia e lo stato, trascurato, and\u00f2 in rovina.Con queste poche parole, in quella medesima notte, annunciava la dipartita della consorte al marchese Francesco Gonzaga, marito della cognata Isabella:\nAll'ambasciatore ferrarese disse che \u00abnon credeva potere mai tollerare cuss\u00ec acerba piaga\u00bb, e che l'aveva fatto chiamare perch\u00e9 riferisse al duca Ercole che se \u00abnon haveva facto quella bona compagnia a vostra fiola che la meritava, se in cosa alcuna l'aveva mai offesa\u00bb, come sapeva di avere fatto, \u00abne dimanda perdonanza al ex.tia vostra et a lei, trovandosene malcontento sino al anima \u00bb, poich\u00e9 \u00ab in ogni sua oratione sempre haveva pregato nostro Signore Dio che la lassasse doppo di lui, come quella in cui l'aveva persuposto ogni suo riposo, et poi che a Dio non era piaciuto, lo pregava et pregaria sempre continuamente, che se possibile li conceda la gratia ch'el la possa vedere et parlarli una volta, como quella che l'amava pi\u00f9 che se stesso\u00bb.Anche il Sanudo scrive che \"la qual morte el ducha non poteva tolerar per il grande amor li portava, et diceva non si voller pi\u00f9 curar n\u00e9 de figlioli, n\u00e9 di stato, n\u00e9 di cossa mondana, et apena voleva viver [...] Et d\u2019indi esso ducha comenzoe a sentir de gran affanni, che prima sempre era vixo felice\".\nPer un anno intero fece voto di mangiare in piedi, su un vassoio sorretto da un servitore, e impose il digiuno a corte ogni marted\u00ec, giorno della morte della moglie. In castello si fece preparare una sala tutta addobbata di nero, che fu poi nota come \"Saletta Negra\", dove si ritirava a piangere la moglie in solitudine, e dovunque si recasse voleva che i suoi alloggiamenti fossero parati di nero. \nOgni giorno si recava almeno due volte in visita alla sua tomba, senza mai mancare, cosicch\u00e9 gli ambasciatori che volevano parlare con lui lo trovavano pi\u00f9 spesso in Santa Maria delle Grazie che non in castello. Manifestazioni di lutto cos\u00ec esasperate colpirono tutti i contemporanei, sebbene furono poi interpretati da alcuni storici come una farsa condotta ad arte, per via del fatto che, sebbene pare che in un primo momento Ludovico avesse interrotto la relazione con Lucrezia Crivelli, comunque nel 1500 la donna si trov\u00f2 di nuovo incinta. Se cos\u00ec fosse, non si capisce tuttavia a chi potesse essere rivolta questa farsa, n\u00e9 che senso avrebbe avuto proseguirla cos\u00ec a lungo. Anche negli istanti pi\u00f9 critici, ovvero nel giorno della fuga da Milano, il suo ultimo pensiero - come riferisce il Corio - fu di recarsi in visita alla tomba della moglie prima di partire.\nLa caduta.\nCarlo VIII mor\u00ec senza figli nel 1498, cosicch\u00e9 il duca d'Orleans gli succedette come Luigi XII di Francia. Egli decise allora di vendicarsi dell'umiliazione subita intraprendendo una seconda spedizione contro il ducato di Milano. Privo stavolta del valido aiuto della consorte, Ludovico non si rivel\u00f2 in grado di fronteggiare il nemico.\nLuigi XII affid\u00f2 la conduzione dell'esercito per la conquista di Milano al famoso condottiero Gian Giacomo Trivulzio, nemico personale del Moro, contro al quale meditava propositi di vendetta.\nVisto che i pisani preferirono la tutela di Venezia (la citt\u00e0 era gi\u00e0 stata soggetta al Signore di Milano sotto i Visconti), Ludovico ritir\u00f2 le truppe da Pisa, avendo perduto ogni speranza di potersi insignorire della citt\u00e0 toscana. Rovesci\u00f2 quindi l'alleanza con Venezia, aiutando militarmente Firenze per la riconquista di Pisa, sperando che la Repubblica fiorentina lo aiutasse almeno con la diplomazia contro l'arrivo del re Luigi XII.\nLa mossa si rivel\u00f2 sbagliata , anzi lo priv\u00f2 di un prezioso alleato, Venezia, che lo aveva aiutato concretamente sin dalla battaglia di Fornovo, non rendendogli certo l'aiuto di Firenze, di cui il Ducato di Milano era sempre stato fiero avversario fin dal XV secolo, prima che Sforza e Medici intavolassero un\u2019amicizia personale. Tutto ci\u00f2 fu evidente alla seconda discesa in Italia del re di Francia: Luigi XII si alle\u00f2 con Venezia, che a questo punto era desiderosa di vendicarsi del voltafaccia di Ludovico a Pisa, e Gian Giacomo Trivulzio pass\u00f2 con l'esercit\u00f2 in Italia.\nLudovico prefer\u00ec la fuga e insieme ai figlioletti e al fratello Ascanio si rifugi\u00f2 a Innsbruck presso l'imperatore Massimiliano I d'Asburgo, lasciando Milano l'1 settembre 1499. Dei fratelli Sanseverino, Galeazzo, Fracasso e Antonio Maria lo avevano seguito, Gian Francesco era invece con un plateale voltafaccia passato al servizio del re di Francia. Subito dopo la partenza del duca, anche grazie alla rivolta del popolo milanese oppresso dalle tasse, il Trivulzio entr\u00f2 trionfante a Milano. Di questo tragico avvenimento, che inaugur\u00f2 un periodo di guerre e invasioni straniere sulla penisola, Machiavelli incolp\u00f2 direttamente Ludovico il Moro e la politica da lui portata avanti, un giudizio storico con cui furono concordi molti storici nei secoli, ma che oggi molti tendono a rivedere.\nAvendo saputo che la popolazione aveva ormai in odio l'oppressione straniera, a causa dei soprusi dei francesi, Ludovico assold\u00f2 in Germania un esercito mercenario di svizzeri e sul principio del 1500, coadiuvato dal fratello Ascanio e dai Sanseverino, tent\u00f2 di riappropriarsi di Milano. La situazione gli si ritorse per\u00f2 contro durante l'assedio di Novara, quando gli svizzeri si rifiutarono di partecipare alla battaglia. Il 10 aprile, mentre nascosto tra le sue truppe stava cercando di ripiegare verso Bellinzona, fu tradito da un mercenario svizzero e consegnato ai francesi insieme ai fratelli Sanseverino. Pochi giorni dopo fu catturato anche Ascanio, che aveva tentato la fuga in Germania.\nCommenta a tal proposito Marin Sanudo: \"Il Trivulzio vedendo questi prigionieri, e massime il signor Lodovico, pensa, o lettore, che allegrezza!\"\nSubito, fatto condurre il duca alla propria presenza, Gian Giacomo gli rivolse - a detta di Andrea Prato - queste sprezzanti parole:Con l'arrivo dei francesi, Milano perse l'indipendenza e rimase sotto la dominazione straniere per 360 anni. Tra il bottino di guerra preso dai francesi vi fu anche la grande Biblioteca visconteo-sforzesca, che si trovava (insieme con una parte dell'archivio ducale) nel castello di Pavia ed era costituita da oltre 900 manoscritti, tra cui alcuni appartenuti a Francesco Petrarca. Dei codici della biblioteca dei duchi di Milano, 400 sono ancor oggi conservati presso la Biblioth\u00e8que nationale de France, mentre altri finirono in biblioteche italiane, europee o statunitensi.\nPrigionia e morte.\nLudovico venne portato prigioniero in Francia, passando per Asti, Susa e Lione, dove giunse il 2 maggio. Luigi XII di Francia, malgrado le insistenze dell'imperatore Massimiliano per liberare Ludovico, si rifiut\u00f2 di accondiscendere alle richieste, anzi umili\u00f2 l'ex duca, rifiutandosi anche solo d'incontrarlo, pur seguitando a trattarlo come un prigioniero speciale, permettendogli cio\u00e8 di andare a pesca e di ricevere degli amici. Nell'inverno successivo, quando il Moro si ammal\u00f2, il re invi\u00f2 il suo medico personale a curarlo, assieme a un nano di corte per allietarlo.\nLudovico venne dapprima detenuto al castello di Pierre-Scize, quindi a Lys-Saint-Georges presso Bourges, infine trasferito nel castello di Loches nel 1504, dove ebbe ulteriori libert\u00e0 sino al suo fallimentare tentativo di fuga del 1508, quando il re di Francia, ritenendosi offeso da questa iniziativa, dispose che fosse rinchiuso nel torrione del castello e privato di tutti i privilegi. Qui Ludovico mor\u00ec il 27 maggio 1508, assistito dai conforti religiosi.\nLa sua salma non venne mai rimpatriata e venne sepolta a Tarascona, nella locale chiesa dei padri domenicani. Nel 2019, durante alcuni scavi nella collegiata di Sant'Orso a Loches, sono venute alla luce alcune tombe, una delle quali potrebbe essere riferita al duca di Milano.\nDopo la morte di Ludovico, l'imperatore Massimiliano con i lanzichenecchi riusc\u00ec a restituire il ducato di Milano al primo dei suoi figli, Ercole Massimiliano, che regn\u00f2 per breve tempo come duca. Gli succedette, anch'egli per pochi anni, il fratello Francesco II, alla cui morte nel 1535 Milano pass\u00f2 con Carlo V definitivamente sotto il dominio dell'Impero spagnolo.\nAspetto e personalit\u00e0.\nLudovico \"il tiranno\".\nDuca eccellentissimo in tempi di pace, pessimo in tempi di guerra, Ludovico non fu mai portato n\u00e9 per le armi n\u00e9 per gli esercizi del corpo; fu anzi uomo dal carattere mite, conciliante, detest\u00f2 ogni forma di violenza e di crudelt\u00e0, e difatti quanto pi\u00f9 pot\u00e9 tenersi lontano dai campi di battaglia, si tenne, e quanto pi\u00f9 pot\u00e9 astenersi dall'infliggere dure punizioni ai colpevoli, si astenne.\nEgli non merita dunque la fama di \"tiranno\" che talvolta gli si attribuisce, la quale semmai appartenne al fratello Galeazzo Maria, il quale era solito tormentare i sudditi e perfino gli amici con indicibili torture e crudelt\u00e0 (delle quali Bernardino Corio ci ha tramandato una sommaria lista), e sottrarre per proprio diletto le donne d'altri, a tal punto che proprio ci\u00f2 fu causa della sua uccisione per mano di nobili congiurati nel 1476.\nForse proprio prendendo a monito l'esempio fraterno, Ludovico si astenne sempre da ogni eccesso. Si pu\u00f2 dire che fosse perfino incapace di portare odio, se negli ultimi anni della propria vita, rinchiuso ormai nel carcere di Loches dal re Luigi XII, che lo aveva privato dello stato, del titolo, delle ricchezze e dei figli, Ludovico non trov\u00f2 di meglio da fare che scrivere un memoriale \"de le cosse de Italia\" per lo stesso Luigi XII, nel quale spiegava al sovrano quale fosse la maniera migliore per governare la Lombardia.\nAspetto fisico.\nFu parecchio alto per i tempi, pressappoco fra il metro e ottanta e il metro e novanta d'altezza, ma non altrettanto dotato fisicamen\nte, difatti apprezzava assai la buona tavola e soprattutto andava ghiotto per certi cefali sottolio che gli spediva talvolta il suocero Ercole. Aliprando Caprioli ne dice: \"era di corpo non ben disposto, ma bello di volto; e di generosa presenza\".\nCon l'andare degli anni, senza i dovuti allenamenti fisici, ingrass\u00f2 sempre di pi\u00f9, dimagrendo solo a seguito della morte della moglie (per via dei continui digiuni) e della cattura, per poi tornare a essere \"pi\u00f9 grasso che mai\", come lo descrive l'ambasciatore Domenico Trevisan, dopo essersi ormai assuefatto alla prigionia. Aveva per\u00f2 spalle larghe che metteva in risalto con catene d'oro massiccio, come si pu\u00f2 vedere nella cosiddetta Pala Sforzesca. Fin da piccolo ebbe occhi, capelli e carnagione scura, che gli derivarono perci\u00f2 il suo soprannome. Anche il cronista ferrarese Girolamo Ferrarini, che lo conobbe venticinquenne nel 1477, lo descrive \"di aspecto signorille et bello, licet sia bruno in volto\".\nLudovico \"il seduttore\".\nDopo la morte della moglie inizi\u00f2 a soffrire di diverse malattie, quali la gotta e l'asma, ma negli anni migliori fu dotato di grande fascino e carisma, difatti era solito vantarsi di non aver mai dovuto costringere nessuna donna a concedersi a s\u00e9, anzi di averle amate tutte. La fama di seduttore giunse a tal punto che si parl\u00f2 perfino di una sua relazione (probabilmente inventata) con la nipote Isabella d'Aragona, la quale relazione sarebbe stata la ragione per cui Gian Galeazzo aveva a sdegno la moglie e si rifiutava di consumare il matrimonio. L'ambasciatore Giacomo Trotti attribu\u00ec poi al \"troppo coito\" con Cecilia Gallerani la causa di un certo malessere che colp\u00ec il Moro nel 1489. Inoltre Ludovico stesso, dopo la morte di Beatrice, arriv\u00f2 a vantarsi d'aver intrattenuto una relazione anche con la cognata Isabella d'Este, insinuando cos\u00ec che fosse per gelosia che il marchese Francesco Gonzaga, marito di Isabella, continuasse a fare il doppiogioco fra lui e la Signoria di Venezia. Isabella ebbe sempre un debole per Ludovico, e invidi\u00f2 la sorella per il fortunato matrimonio che le era toccato, per le ricchezze e per i figli, ma non \u00e8 provato che fosse stata effettivamente sua amante; in ogni caso il suocero Ercole d'Este si affrett\u00f2 subito a smentire la voce.\nPersonalit\u00e0.\nLudovico fu prodigo con gli amici, liberale, accondiscendente, riflessivo e umano, tuttavia si rivel\u00f2 uomo assai poco energico, se non spronato, e con l'andare del tempo divenne sempre pi\u00f9 contraddittorio e instabile. Esemplare \u00e8 a tal proposito il giudizio che ne diede Camillo Porzio:\nPaolo Giovio, che ha invece parole molto dure per Beatrice, cos\u00ec lo descrive:\nTalvolta sapeva essere vanaglorioso, come quando nel 1496 si vantava che Papa Alessandro fosse il suo cappellano, l'imperatore Massimiliano il suo condottiere, Venezia il suo ciambellano, e il re di Francia il suo corriere che doveva andare e venire per l'Italia a suo piacimento.\nIl cronista Andrea Prato, che gli rimprovera aspramente d'aver preferito Galeazzo Sanseverino a Gian Giacomo Trivulzio, ne dipinge un quadro impietoso, dicendo ch'era s\u00ec d'intelletto raro e prudente, ma pauroso, a tal punto che sembrava aborrisse non solo le battaglie, ma perfino di sentir nominare cose atroci e crudeli, ragion per cui non era amato dai soldati, che vogliono un signore animoso che stia al loro fianco e con loro si esponga al pericolo:\nNella moglie, donna dal carattere forte e amante della guerra, dunque in grado di supplire alle mancanze del marito, egli trov\u00f2 la sua pi\u00f9 fedele e valida collaboratrice, tanto che la morte di lei segn\u00f2 la sua rovina. Di Beatrice si fid\u00f2 ciecamente, le concesse grande libert\u00e0 e le affid\u00f2 incarichi d'importanza, rendendola sempre partecipe dei consigli e delle trattative. Come marito fu dunque quasi impeccabile e, se non fosse stato per i continui tradimenti, niente gli si sarebbe potuto rimproverare a tal proposito. Alcuni storici, errando, sostennero ch'egli picchiasse la moglie, ma la confusione nasce da una lettera del 1492, nella quale \u00e8 scritto che il duca di Milano aveva \"battuto\" sua moglie: duca di Milano era allora chiamato Gian Galeazzo, il quale era in effetti solito maltrattare la moglie Isabella, n\u00e9 dunque Ludovico si permise mai di compiere un tale gesto nei confronti di quella donna che \"amava pi\u00f9 che se stesso\".\nAnche in qualit\u00e0 di padre egli fu attento, amorevole e presente; grande fu l'amore che nutr\u00ec soprattutto verso l'unica figlia femmina, Bianca Giovanna, e insopportabile il dolore per la sua prematura inopinata morte. Fu particolarmente legato anche a Galeazzo Sanseverino, e per questo gli diede in sposa la figlia prediletta, lo ricopr\u00ec di onori e gli permise di tenere in castello quasi una corte propria. Galeazzo da parte sua lo serv\u00ec fedelmente e, sebbene non fosse altrettanto abile in guerra quanto il fratello Fracasso, fu lui a ricoprire il ruolo di capitano generale dell'esercito sforzesco. Proprio questa prevaricazione frutt\u00f2 a Ludovico l'odio poi rivelatosi fatale del Trivulzio, che s'era visto privato di colpo del titolo.\nQuesta strana amicizia stimol\u00f2 le malelingue, a tal punto che Francesco Guicciardini raccolse quelle voci che accusavano il Moro di sodomia:\nLa pratica della sodomia, secondo l'antico uso greco, era del resto molto diffusa un po' dovunque a quell'epoca, e non ne furono esenti molti altri potenti e signori.\nL'amore per la terra.\nGrande passione del Moro fu l'agricoltura: a Ludovico piaceva ricordare come il nonno, Muzio Attendolo, prima di farsi condottiero fosse nato contadino, ed egli stesso fu esperto coltivatore di viti e di gelsi, i famosi \"mor\u00f2n,\" con i quali si nutrivano i bachi da seta che resero l'industria milanese famosa. Diede vita a una propria azienda agricola nei pressi di Vigevano, la cosiddetta \"Sforzesca\", con adiacente la \"Pecorara\" ove si allevavano varie specie di bovini, ovini e altri animali, che Ludovico am\u00f2 tantissimo e dove si rec\u00f2 spesso in visita con la moglie Beatrice, come lui amante della natura. Non fu un caso se impieg\u00f2 Leonardo da Vinci quasi pi\u00f9 come ingegnere che come artista, sfruttando le sue conoscenze per costruire una serie di acquedotti utili a irrigare quelle terre per natura aride. Alla fine decise, con atto ufficiale del 28 gennaio 1494, di donare la Sforzesca, insieme a molte altre terre, all'amata Beatrice, e ci\u00f2 appare significativo ancor pi\u00f9 se si pensa che da quella sola azienda Ludovico percepiva annualmente ricchissime rendite.\nL'astrologia.\nForse proprio a causa delle proprie insicurezze, egli fu ossessionato dall'astrologia, tanto che i cortigiani ferraresi notavano che a Milano nulla si faceva senza che Ambrogio da Rosate, astrologo e medico personale del Moro, avesse prima consultato gli astri.\nLa cultura.\nFu uomo colto, conosceva il latino e il francese, e ogni qual volta poteva si fermava ad ascoltare la lettura e il commento quotidiani della Divina Commedia che l'umanista Antonio Grifo teneva per volont\u00e0 della duchessa Beatrice, la quale ne era appassionatissima. Dopo la morte di lei e la propria cattura, Ludovico chiese come ultima volont\u00e0 di poter tenere con s\u00e9 un libro dell'opera di Dante che lesse continuamente durante la prigionia, le cui terzine si dilettava di scrivere, tradotte in francese, sulle pareti della propria cella, insieme a qualche altro suo pensiero nostalgico intriso di saggezza.\nOrigine del soprannome \"Moro\".\nLudovico si guadagn\u00f2 sin da bambino il soprannome di \"Moro\". Cos\u00ec lo acclamava la folla quando sfilava in corteo nelle citt\u00e0 del Ducato. Esistono differenti interpretazioni riguardanti il motivo di questa scelta:\nLa soluzione a questo mistero \u00e8 tecnicamente fornita dal cronista coevo Gian Andrea Prato, che unisce il secondo e il terzo punto:\nLa Milano di Ludovico il Moro.\nDurante il governo del Moro Milano conobbe un vero e proprio periodo d'oro, con la presenza a corte di artisti come Leonardo e Bramante e Giovanni Ambrogio de Predis, oltre che di letterati come Bernardo Bellincioni, Antonio Cammelli (detto \"il Pistoia\"), Gaspare Ambrogio Visconti, Francesco Tanzio Cornigero, Serafino Aquilano, Vincenzo Calmeta, Lancino Curti, Piattino Piatti. Nella prestigiosa Universit\u00e0 di Pavia (all'epoca l'unica del ducato di Milano), che fu largamente patrocinata dal Moro, alla quale diede una stabile sede assegnandogli il palazzo di Azzone II Visconti, insegnavano professori come Demetrio Calcondila, Giorgio Merula, Luca Pacioli e Franchino Gaffurio. Promosse l'operato di storici come Bernardino Corio, che dal 1485 venne stipendiato fisso dalla corte per redigere la sua \"Storia di Milano\" che, oltre a ricostruire la narrazione degli eventi della citt\u00e0 e del ducato dalle origini a quei giorni, si impegn\u00f2 a celebrare la figura di Francesco Sforza, padre di Ludovico, legittimandone la successione al ducato di Milano e nel contempo legittimando la propria figura dopo la morte del nipote e la sua successione. Tale opera fu svolta anche da Giovanni Simonetta, fratello dello sfortunato Cicco, che nel 1490, con il patrocinio del Moro, pubblic\u00f2 le \"Rerum Gestarum Francisci Sfortiae Mediolanensium Ducis\", dedicate appunto alla memoria del primo duca milanese della dinastia degli Sforza.\nNel Ducato il Moro lasci\u00f2 opere di sua commissione che ancora oggi appaiono di straordinaria bellezza: a Milano prosegu\u00ec la fabbrica del Duomo e quella del castello (dove fece realizzare la famosa Ponticella, che ancora oggi da lui prende il nome) oltre a costruirvi il lazzaretto; a Pavia fece cospicue donazioni alla Certosa e al duomo (investendo inoltre ingenti risorse per il mantenimento del Parco Visconteo) e a Vigevano potenzi\u00f2 la residenza ducale, ingentilendo il borgo con la creazione della grandiosa piazza rettangolare ancora oggi simbolo distintivo della citt\u00e0, oltre a far realizzare la cascina Sforzesca, una fattoria completa alle sue dipendenze, all'avanguardia nelle ultime tecniche di coltivazione.\nParticolare attenzione alla Biblioteca Visconteo Sforzesca del castello di Pavia (nel Quattrocento reputata tra le quattro pi\u00f9 importanti biblioteche del continente) fu riservata da Ludovico che non solo, nel 1491, incaric\u00f2 Tristano Calco di riordinare la biblioteca e l'archivio ducale, ma si preoccup\u00f2 anche dell'incremento delle raccolte facendo affluire nella collezione le donazioni ricevute di pezzi singoli o di interi fondi (come per i 25 titoli di medicina e astrologia appartenuti a Sforza Secondo Sforza), e anche il frutto di qualche sequestro, come nel caso dei volumi di Cicco Simonetta. Durante il governo di Ludovico il Moro giunsero nella biblioteca anche i libri greci dell'umanista Giorgio Merula e altri, tra cui un gruppo di manoscritti nei quali erano trascritti autori latini arrivati, nel 1494, dall'abbazia di Bobbio. Ma Ludovico fu anche interprete di vere e proprie operazioni culturali, nel 1499 incaric\u00f2 l'ebreo Salomone, dottore in arti e medicina, di tradurre in latino le opere ebraiche presenti nella biblioteca, permettendogli di risiedere nel castello Visconteo al fine di svolgere pi\u00f9 comodamente il suo lavoro.Cecilia Gallerani, venne ritratta da Leonardo nel famosissimo dipinto della \"Dama con l'ermellino\", ora a Cracovia, e un'altra sua amante nella \"Belle Ferronni\u00e8re\", ora al Louvre. Su iniziativa di Ludovico, la chiesa di Santa Maria delle Grazie di Milano venne interamente ricostruita e abbellita dal Bramante, che ne fece una delle pi\u00f9 belle espressioni del rinascimento italiano e, nel suo refettorio, Leonardo dipinse il celeberrimo \"Cenacolo\". Leonardo, che con Milano ebbe un rapporto privilegiato durato oltre vent'anni, tanta fu la sua permanenza nella capitale lombarda, sempre su sprone di Ludovico decor\u00f2 il soffitto della Sala delle Asse del Castello Sforzesco e realizz\u00f2 per la Confraternita dell'Immacolata Concezione la \"Vergine delle Rocce\", nella versione oggi conservata al Louvre di Parigi. Per il matrimonio tra Gian Galeazzo Maria Sforza e Isabella d'Aragona, Leonardo progett\u00f2 e mise in scena su commissione del Moro la cosiddetta \"Festa del Paradiso\", un grandioso spettacolo celebrativo dell'intera dinastia degli Sforza di Milano.\nNello stesso periodo, su iniziativa di Ludovico il Moro, vennero realizzate anche molte opere d'ingegneria civile e militare, come la costruzione di canali e fortificazioni in tutta la Lombardia, oltre alla coltivazione del riso e del gelso, quest'ultimo in particolare legato all'allevamento del baco per la produzione di tessuti di seta, elemento che divenne fondamentale nell'economia lombarda. Nel 1498 istitu\u00ec il Monte di Piet\u00e0.\nLudovico nell'arte.\nLudovico e la sua corte di artisti sono soggetti frequenti nell'arte del XIX secolo, sull'onda del romanticismo; eventi come il profondo dolore per la morte della moglie Beatrice, il presunto avvelenamento del duca Gian Galeazzo, la presenza di artisti del calibro di Leonardo da Vinci, hanno ispirato pittori come Giambattista Gigola (1816-1820), Giuseppe Diotti (1823), Francesco Gonin (1845), Francesco Podesti (1846), Cherubino Cornienti (1840 e 1858), Eleanor Fortescue-Brickdale (1920).\nInfluenza culturale.\nLetteratura.\nLudovico \u00e8 protagonista o coprotagonista di alcune opere letterarie:\nCulinaria.\nA Ludovico \u00e8 dedicato il Dolceriso del Moro, dolce tipico di Vigevano, la cui invenzione \u00e8 tradizionalmente attribuita alla stessa duchessa Beatrice, la quale l'avrebbe ideato nella primavera del 1491 per compiacere l'illustre consorte. Si tratta di una sorta di budino di riso ricotto, chiuso in un involucro di pasta frolla e arricchito con canditi, pinoli, mandorle e acqua di rose. Quest'ultimo ingrediente serviva - come pare - a indurre concordia, armonia e fedelt\u00e0 nella coppia.\nDiscendenza.\nLudovico ebbe numerosi figli, di cui tre legittimi e almeno sette bastardi, non tutti noti.\nDalla moglie Beatrice ebbe:\nDall'amante Romana ebbe:\nDa Bernardina de Corradis ebbe:\nDa Cecilia Gallerani ebbe:\nDa Lucrezia Crivelli ebbe:\nDa amanti oscure ebbe:\nEbbe forse anche un altro figlio illegittimo a noi sconosciuto se, come riferisce il Corio, nel 1496 morirono tre dei suoi bastardi, ovvero Leone, Bianca, e un terzo che non pu\u00f2 essere identificato con nessuno dei succitati.\nArmoriale.\nImprese\nSono numerose le imprese create o adottate da Ludovico il Moro durante il suo governo."}
{"id": "127697", "revid": "125869852", "url": "https://it.wikipedia.org/wiki?curid=127697", "title": "Celtic Football Club", "text": "Il Celtic Football Club (: ), noto pi\u00f9 semplicemente come Celtic, \u00e8 una societ\u00e0 calcistica britannica di Glasgow affiliata alla Federazione calcistica della Scozia, nella cui prima divisione milita dal 1890, anno della costituzione del campionato.\nIl Celtic \u00e8 l'unico club scozzese ad avere sempre disputato la Scottish Premiership sin dalla sua istituzione (1890-91) e, insieme all'Aberdeen, a non essere mai retrocesso.\nFino al 1994 la ragione sociale del club era \"The Celtic Football and Athletic Company Ltd\". I giocatori del Celtic vengono soprannominati \"The Bhoys\".\nInsieme ai rivali storici dei Rangers forma la cosiddetta Old Firm del calcio scozzese, una delle pi\u00f9 forti e accese rivalit\u00e0 sportive di tutti i tempi. Il Celtic viene tradizionalmente associato alla comunit\u00e0 cattolica di Glasgow (ha anche un nutritissimo seguito tra i tifosi irlandesi), mentre i Rangers ne rappresentano la parte protestante. A livello nazionale ha vinto 51 campionati, 40 Coppe Di Scozia e 20 Coppe di Lega, per un totale di 111 trofei nazionali, che la rendono la seconda squadra pi\u00f9 titolata, dietro ai concittadini dei Rangers. I trofei totali, con la Coppa dei Campioni vinta nel 1966-1967, sono 112.\nNel 1966-1967 il Celtic divenne il primo club britannico a vincere la Coppa dei Campioni, la cui vittoria era fino a quel momento rimasta appannaggio di club provenienti da Italia, Portogallo e Spagna. Nello stesso anno vinse ogni competizione alla quale partecip\u00f2 (record in assoluto per una squadra scozzese): Scottish Premier League, Scottish Cup, Scottish League Cup e Glasgow Cup. \u00c8 l'unico club scozzese ad avere raggiunto la finale di Coppa dei Campioni e il solo in Europa ad averlo fatto con soli giocatori provenienti dal vivaio (tutti i tesserati erano scozzesi e nati a meno di 30 miglia dal Celtic Park). Con questo risultato fu la prima squadra europea a centrare il \"treble\" stagionale (vittoria di Campionato, Coppa nazionale e Coppa dei Campioni). I \"Bhoys\" arrivarono nuovamente in finale di Coppa dei Campioni nel 1970, ma questa volta vennero battuti dagli olandesi del Feyenoord per 1-2 ai tempi supplementari. Nel 2003 la squadra, guidata da Martin O'Neill, raggiunse la finale di Coppa UEFA, giocatasi a Siviglia, dove fu per\u00f2 sconfitta dal Porto per 2-3 ai tempi supplementari. Circa tifosi bianco-verdi partirono per lo Stadio Olimpico de la Cartuja (Siviglia) per seguire il match, nonostante la maggior parte di essi non fosse in possesso di alcun biglietto.\nLa divisa del Celtic \u00e8 conosciuta in tutto il mondo, grazie alle sue strisce orizzontali bianco-verdi con pantaloncini e calzettoni bianchi. La squadra disputa i suoi incontri interni al Celtic Park, il terzo impianto per capienza del Regno Unito.\nNella stagione 2005-2006 lo stadio registr\u00f2 una media di circa paganti, seconda miglior affluenza media dell'epoca in Gran Bretagna dopo l'Old Trafford di Manchester.\nA novembre del 2021 il Celtic occupa il 49\u00ba posto nel Ranking UEFA per club.\nStoria.\nFondato nel 1887 da Fratello Walfrid, frate marista di origini irlandesi, il club legato alla Chiesa cattolica trae il suo nome dalle radici storico-culturali di natura celtica delle popolazioni scozzesi e irlandesi. L'anno seguente disputa il primo \"old firm\", vinto 5-2 sui . Dopo avere vinto per due anni la Glasgow North Eastern Cup nel 1892 il Celtic si aggiudica la sua prima Coppa di Scozia per la prima volta, nel 1893 il suo primo campionato. Nel 1897 la squadra \u00e8 affidata al manager Willie Maley, che tiene l'incarico per oltre quaranta anni, inanellando diversi primati e vincendo 46 titoli (tra cui la British League Cup 1902 e l'Empire Exhibition Trophy 1938), la maggior parte entro le mura domestiche e dovuti alle prestazioni in campo dell'attaccante Jimmy McGrory, poi tecnico dei \"Celts\" per due decenni consecutivi.\nSotto l'era di McGrory il Celtic vince un solo campionato (1954), quattro coppe nazionali e la Coronation Cup, istituita eccezionalmente per l'incoronazione della regina Elisabetta II del Regno Unito nel 1953. Nel 1965 Jock Stein, altro ex \"Celts\", subentra a McGrory alle redini della formazione di Glasgow. Stein vince dieci campionati nazionali, nove consecutivi, quindici coppe nazionali e la Coppa dei Campioni, superando l' in finale. Nella stagione 1966-1967 il Celtic completa il \"treble\" classico, prima squadra a riuscirci nella storia: vince campionato, Coppa di Scozia e Coppa dei Campioni, oltre alla Coppa di lega scozzese e la Glasgow Cup. Negli anni successivi Stein continua a fornire prestazioni di rilievo nelle competizioni europee, raggiungendo un'altra finale di Coppa Campioni, persa nel 1970 con il . Nei trent'anni successivi il Celtic vince cinque campionati e sette coppe sotto dieci allenatori diversi, deludendo in campo europeo. In questo periodo la squadra ottiene un unico \"double\", nel 1988, con Billy McNeill in panchina. Nel 1991 Liam Brady diviene il primo allenatore nei Celtic a non avere giocato nella squadra da calciatore.\nIl Celtic torna a vincere con costanza negli anni duemila, guidato da Martin O'Neill, tecnico nordirlandese che rispolvera diversi primati: centra un \"treble\" nazionale (2001) e un \"double\" (2004), vincendo un altro campionato (2002) e un'altra Coppa di Scozia (2005). Inoltre, con la Scarpa d'oro 2001 Henrik Larsson, O'Neill raggiunge la finale di Coppa UEFA 2002-2003 contro il , perdendo ai supplementari. Tra la fine degli anni duemila e gli anni duemiladieci, complice il fallimento dei rivali storici dei , il Celtic vince 11 campionati e undici coppe nazionali, la maggior parte con Brendan Rodgers in panchina, autore di due \"treble\" nazionali (2017 e 2018). Nel 2019 Neil Lennon sostituisce Rodgers in panchina negli ultimi mesi della stagione, portando il Celtic alla conquista del terzo \"treble\" nazionale consecutivo. Per la societ\u00e0 biancoverde e per il calcio scozzese si tratta di un record: nessun'altra squadra scozzese era riuscita a vincere tutte le competizioni nazionali per tre stagioni di fila. La striscia di titoli consecutivi in campionato si interrompe nel 2021, quando i Rangers tornano alla vittoria con ampio distacco sul Celtic.\nColori e simboli.\nColori.\nLa divisa del Celtic ha percorso la stessa evoluzione dello stemma, ovvero di autentica e immutabile tradizione, se non per gli albori. A parte infatti l'anno della fondazione, nel quale la squadra si presume abbia giocato in camicia bianca con colletto verde e pantaloncini neri, e il primo decennio in cui le divise erano a strisce verticali bianco-verdi, i giocatori del Celtic indossano la stessa tenuta dal 1903, ovvero una maglia bianca con strisce orizzontali verdi (i famosi \"Hoops\"), pantaloncini bianchi e calzettoni altrettanto bianchi; la tenuta non \u00e8 mai cambiata con l'avanzare delle stagioni se non per qualche dettaglio poco rilevante a livello visivo.\nLa divisa casalinga del Celtic, specialmente nel periodo classico del calcio di met\u00e0 XX secolo, quando nel resto d'Europa le tenute di gara erano piuttosto spartane e spesso ripetitive, era un autentico simbolo identificativo. Altra peculiarit\u00e0 tipica del Celtic era la numerazione delle maglie, che non \u00e8 esistita fino al 1994. I numeri erano stampati, molto grandi, sopra i pantaloncini sia davanti che dietro (emblematici i filmati di repertorio in cui si vedono gli arbitri che per ammonire o espellere il giocatore, invece di guardare la schiena per scrivere il numero, guarda i pantaloncini). Molte squadre si sono rifatte alla squadra scozzese per il loro look, come per esempio i nordirlandesi del Belfast Celtic Football Club, o ancora gli spagnoli del Real Betis Balompi\u00e9 o la squadra italiana Almas Roma.\nLa divisa da trasferta, specialmente negli ultimi anni, ha subito molte variazioni, passando dal bianco al nero, al giallo-nero o giallo-verde e ad altri colori. L'attuale divisa da trasferta del Celtic \u00e8 di colore oro con pantaloncini verdi e calzettoni oro e sostituisce una tenuta verde scuro con bordini bianchi. In precedenza la divisa era a strisce verticali nero-verdi, spostata poi a terza scelta e infine abbandonata, con pantaloncini e calzettoni neri. La squadra ha avuto nel 2007 anche un completo per le coppe, bianco con una banda verticale verde-oro.\nSimboli ufficiali.\nStemma.\nEsclusa la prima annata dalla fondazione, dove sulle maglie campeggiava una croce celtica su scudo ovale rosso, Il Celtic ha sempre avuto un unico e solo stemma, ovvero un quadrifoglio verde e bianco bordato da circonferenze verdi. Non sono certi i motivi dell'adozione di questo simbolo, ma potrebbe esserci un riferimento, almeno per somiglianza, allo shamrock irlandese.\nNegli ultimi anni, per il proprio merchandising o per varie iniziative, la societ\u00e0 sta adottando anche un tipo di carattere molto simile a quello antico gaelico. \u00c8 il caso di notare che il verde, presente sulle maglie e in altre componenti identificative del club, \u00e8 un colore diffuso nelle tradizioni celtiche ed \u00e8 il colore nazionale irlandese.\nInno.\nL'inno del Celtic \u00e8 il celebre brano dei Gerry and the Pacemakers You'll Never Walk Alone, che \u00e8 anche l'inno storico della squadra inglese del Liverpool Football Club. Al riguardo, una disputa sorta tra le due tifoserie circa la \u201cprimogenitura\u201d dell'uso di tale brano come coro da stadio sembra avere la risoluzione pi\u00f9 accreditata nella considerazione che, essendo il brano giunto per la prima volta in Europa nel 1963 come \"cover\" a opera dei citati Gerry &amp; the Pacemaker (come gi\u00e0 detto, di Liverpool), e cantato dagli spalti di Anfield gi\u00e0 dal 1964, \u00e8 assai improbabile che, prima di tale data, i tifosi scozzesi del Celtic, usi anch'essi intonare brani in voga, facessero ricorso a un brano proveniente da un \"musical\" americano non ancora famosissimo nel Regno Unito. \u00c8 dunque ritenuto verosimile che siano stati i tifosi del Liverpool i primi del Regno Unito, e altrettanto verosimilmente i primi in assoluto, a usare \"You'll Never Walk Alone\" come coro da stadio.\nStrutture.\nStadio.\nSituato nell'area Parkhead (da cui, a volte, prende anche il nome) di Glasgow, il Celtic Park ha una capienza di 60.832 spettatori. Questo lo rende il terzo stadio calcistico pi\u00f9 grande del Regno Unito, dopo il Wembley di Londra e l'Old Trafford di Manchester. \u00c8 conosciuto anche con l'appellativo \"The Paradise\" dai tifosi del Celtic.\nOriginariamente, nel 1887 (anno di fondazione del club), l'impianto dove il Celtic disputava le gare casalinghe si trovava in un'altra zona della citt\u00e0. Solo nel 1892 la squadra usufru\u00ec dell'attuale struttura. Precisamente la prima partita si disput\u00f2 il 20 maggio contro il Renton. Lo stadio ebbe subito un enorme successo, registrando poi il record di 45.107 presenze per la partita Scozia-Inghilterra, valevole per il Torneo Interbritannico 1894.\nNel corso degli anni il Celtic Park ha subito numerose modifiche. La pi\u00f9 significativa avvenne nella seconda met\u00e0 degli anni 90, sotto la gestione del presidente Fergus McCann, il quale rese la struttura pi\u00f9 moderna, adeguata alla \"normativa Taylor\"(adottata nel Regno Unito dopo la strage di Hillsborough). In questo modo il Celtic Park \u00e8 uno degli stadi pi\u00f9 moderni d'Europa.\nLa struttura ha, inoltre, ospitato diversi eventi nel corso degli anni, tra cui alcune finali di Coppa di Scozia nei periodi in cui Hampden Park era inagibile. L'ultima finale di Coppa \u00e8 stata giocata il 24 maggio 2014, e ha visto il trionfo del St. Johnstone sul per 2-0. Inoltre, sempre nel 2014, dal 23 luglio al 3 agosto, \u00e8 stata sede dei XX Giochi del Commonwealth. Durante quell'arco di tempo il Celtic ha disputato le partite al Murrayfield Stadium di Edimburgo.\nTra gli eventi extrasportivi l'impianto ha ospitato diversi concerti musicali: gli Who nel 1976, Bryan Adams e Prince nel 1992, gli U2 nel 1993.\nDinanzi all'entrata dello stadio sono state erette, nel corso degli anni, delle statue alla memoria di quattro tra i pi\u00f9 importanti personaggi della storia del club biancoverde: Fratello Walfrid (fondatore del club) nel 2005, Jimmy Johnstone (miglior giocatore di sempre) nel 2006, Jock Stein (miglior allenatore) nel 2011, e Billy McNeill (miglior capitano) nel 2015. La gradinata est dello stadio \u00e8 dedicata ai Lisbon Lions, mentre quella occidentale a Jock Stein.\nCentro di allenamento.\nIl \"Lennoxtown training centre\" \u00e8 il centro di allenamento della prima squadra, del settore giovanile, ed \u00e8 utilizzata come sede delle partite della rappresentativa femminile. La struttura \u00e8 situata a Lennoxtown, nell'East Dunbartonshire, ed \u00e8 adiacente al castello abbandonato Lennox Hospital. Si trova su un sito di 46 ettari nei pressi delle Campsie Fells, e fu progettato per sostituire l'ex campo di allenamento del Celtic a Barrowfield, ritenuto dalla societ\u00e0 poco idoneo per gli standard moderni.\nIl centro \u00e8 stato inaugurato ufficialmente il 9 ottobre 2007 dal presidente del Celtic Brian Quinn in una cerimonia in cui presero parte anche il capo esecutivo Peter Lawwell, l'allenatore Gordon Strachan e il capitano della squadra Stephen McManus. Quinn afferm\u00f2:\"Quando la gente verr\u00e0 a vedere le strutture, vedranno quello che penso che siamo, un grande club europeo\".\nCirca \u00a3 8.000.000 sono stati spesi per la costruzione di questo centro sportivo. Internamente dispone di un centro fitness con palestra, sala per la fisioterapista e strutture mediche, sauna, bagno turco, piscina per l'idroterapia, spogliatoi, lavanderia, aule/strutture per l'istruzione, gli uffici per l'amministrazione e per i media.\nEsternamente, invece, la struttura comprende tre campi, le cui dimensioni soddisfano gli standard della UEFA. Il campo principale \u00e8 in erba naturale, il secondo in erba artificiale. Segue, poi, un'area per l'allenamento dei portieri.\nSociet\u00e0.\nBoard.\nOrganigramma societario aggiornato all'8 giugno 2016\nIl Celtic nella cultura di massa.\nTra cinema e televisione ci sono stati, in alcuni casi, riferimenti al Celtic:\nIn \"Sfida per la vittoria\" (\"A Shot at Glory\"), film del 2000 diretto da Michael Corrente e interpretato da Robert Duvall e dall'ex calciatore dei Rangers Ally McCoist, vengono ampiamente descritte le tematiche politiche e religiose legate all'Old Firm. Il film \u00e8 preceduto da un breve documentario sull'eterna sfida tra Celtic e Rangers. Subito dopo, ironia della sorte, la storia vera e propria comincia con McCoist che interpreta il ruolo di Jackie McQuillan, un ex calciatore dei cattolici di Glasgow.\nIn \"Tickets\", film diviso in tre episodi uscito nel 2005, c'\u00e8 un riferimento ai supporter del Celtic. Infatti il regista Ken Loach, autore del terzo episodio, racconta di tre giovani tifosi biancoverdi in viaggio verso Roma per assistere a una partita in trasferta di Champions League della loro squadra.\nIn \"Quello che so sull'amore\" (\"Playing for Keeps\"), film del 2012 diretto da Gabriele Muccino, l'attore Gerard Butler interpreta il ruolo di George Dryer, un ex calciatore professionista che ha militato nel Celtic.\nNel quattordicesimo episodio della ventesima stagione di I Simpson (\"Nel nome del nonno\") Homer e suo padre Abe rilevano un vecchio pub in Irlanda. In alcune sequenze dell'episodio si vede uno dei clienti seduto a un tavolo indossare la divisa da gioco del Celtic e, attaccato alla parete del locale, si vede chiaramente lo stemma della compagine bianco-verde.\nNella serie televisiva \"Lost\" l'attore Henry Ian Cusick interpreta il ruolo di Desmond Hume, un uomo scozzese che \u00e8 rimasto bloccato su un'isola deserta in seguito a un naufragio avvenuto nel 2001. Nel 17\u00ba episodio della terza stagione (\"Piovuta dal cielo\") Desmond, che in passato era stato un frate, dice che l'unica esperienza mistica che ha mai provato in tutta la sua vita \u00e8 stata la vittoria del Celtic in Coppa di Scozia nel 1995.\nPer quanto concerne la letteratura, invece, nel corso degli anni molti libri e biografie sono stati pubblicati sul Celtic e sui personaggi di spicco (allenatori e giocatori) che hanno fatto la storia del club, da James McGrory a Jock Stein e i Lisbon Lions, fino a personaggi importanti del recente passato, come Martin O'Neill, Henrik Larsson, John Hartson e Neil Lennon.\nAnche in campo musicale ci sono diversi contributi. Molti sono gli inni e le canzoni dedicate alla squadra e alle sue imprese. Anche i calciatori e gli allenatori sono stati oggetto di testi vari. Tra le pi\u00f9 celebri si ricordano:\"The Celtic Song\", \"Graffiti on the Wall\" e \"Fields of Athenry\". Queste canzoni (anche solo i semplici ritornelli) sono continuamente cantante dai supporter sugli spalti del Celtic Park. Entrambe comunque si sono ritrovate a cantarla insieme in occasione di impegni internazionali che hanno visto le due compagini confrontarsi, come nei quarti di finale di Coppa UEFA il 13 marzo 2003 al Celtic Park, o in caso di confronti in competizioni amichevoli, come all'Aviva Stadium di Dublino il 10 agosto 2014, in occasione del \"Dublin Decider\". Nel 1977 il cantante e tifoso Rod Stewart scrisse la canzone \"You're in My Heart\", inclusa nell'album \"The Final Acclaim\", con riferimento al Celtic, la sua squadra del cuore. Dal 2010, la tifoseria del Celtic ha adottato, come altro coro da stadio, la canzone Just Can't Get Enough dei Depeche Mode, modificando le parole del testo originale. Inoltre, \u00e8 molto sentito il legame tra la squadra e il gruppo musicale CHARLIE AND THE BHOYS, che ha scritto e rivisitato molte delle canzoni inneggianti ai biancoverdi di Glasgow.\nCalciatori.\nLa migliore squadra di sempre.\nNel 2002, dopo un sondaggio tra i tifosi, la seguente formazione \u00e8 stata votata come la migliore squadra di sempre.\nStatistiche e record.\nPartecipazione ai campionati.\nIl Celtic ha partecipato a tutte le 125 edizioni della massima serie del campionato scozzese finora disputate.\nStatistiche nelle competizioni UEFA.\nTabella aggiornata alla fine della stagione 2020-2021.\nTifoseria.\nStoria.\nIl Celtic ha moltissimi sostenitori in tutto il mondo, almeno nove milioni, non solo limitati alla citt\u00e0 di Glasgow o alla Scozia, ma in gran parte della Repubblica d'Irlanda, in Irlanda del Nord e anche Stati Uniti, Italia, Canada, Australia: solo in Nord America sono circa un milione, grazie alle origini irlandesi di molti cittadini canadesi e statunitensi. In Italia molte squadre di livello amatoriale adottano il nome e la divisa del Celtic, come succede per esempio a Genova o a Verona. Questo alto numero di sostenitori ha spinto il Celtic anche a lanciare una carta di credito ufficiale del club. Esistono inoltre alcuni club italiani di tifosi del Celtic (Celtic Supporters Club) come The Italian Celts e Barga Celtic Supporters Club.\nCon il soprannome \"Bhoys from Seville\" si indica la squadra che disput\u00f2 la finale di Coppa UEFA nel 2003 contro il Porto. Nonostante la sconfitta ai tempi supplementari il Celtic pot\u00e9 consolarsi con varie onorificenze relative al tifo. Approssimativamente 80.000 sostenitori bianco-verdi, infatti, si misero in viaggio per Siviglia, sede della finale, per potere assistere al match, nonostante fosse chiaramente impossibile per buona parte di loro, registrando il pi\u00f9 vasto seguito di tifosi in un paese estero nella storia del calcio. I tifosi ricevettero anche riconoscimenti da UEFA e FIFA per il loro comportamento leale e per la loro passione durante tutto il torneo.. A questi si aggiunge, nell'ottobre 2017, il FIFA Fan Award per la coreografia creata nel corso dell'ultima giornata del campionato 2016/17, che celebrava l'anniversario dei cinquanta anni dalla conquista della Champions League.\nLa tifoseria del Celtic pu\u00f2 annoverare tra le sue file alcuni personaggi di spicco del mondo dello spettacolo. Tra tutti spiccano il cantante Rod Stewart e il cantante e attore Billy Connolly, che hanno un posto riservato a vita al Celtic Park, omaggio del presidente Fergus McCann alla riapertura dello stadio nell'agosto del 1995. L'attrice Jennifer Love Hewitt e gli attori scozzesi Peter Mullan, Gerard Butler e James McAvoy sono tifosi della compagine biancoverde. Butler e McAvoy hanno anche indossato la Hoops in alcune partite di beneficenza. Anche i leader degli Oasis, Liam e Noel Gallagher, i Dropkick Murphys, Jim Kerr dei Simple Minds, sono accaniti tifosi. Dopo la vittoria in Champions League sul Barcellona del 7 novembre 2012 anche il rapper statunitense Snoop Dogg ha manifestato la sua simpatia per il club.\nAmicizie e rivalit\u00e0.\nIl Celtic \u00e8 una delle pi\u00f9 conosciute squadre europee e la sua storica rivalit\u00e0 con i Rangers \u00e8 nota in tutto il mondo; le origini sono di ordine religioso e, in subordine, politico con non poche implicazioni di settarismo.\nIl Celtic era infatti originariamente la squadra della minoranza cattolica di Glasgow, composta per gran parte da irlandesi emigrati in questa citt\u00e0 nei primi anni del XX secolo. In genere la maggioranza delle frange di tifo della squadra va orgogliosa del suo legame con la storia e la cultura celtica, tendenzialmente si sente pi\u00f9 irlandese che britannica e non di rado addirittura porta allo stadio il tricolore irlandese. Alcuni gruppi della loro tifoseria sembrerebbero vicini agli ambienti dell'Irish Republican Army e in genere del separatismo, sia irlandese che scozzese. I Rangers invece erano originariamente la squadra della maggioranza protestante di Glasgow e di coloro che politicamente sono schierati a favore della Regina d'Inghilterra. Ultimamente entrambi i club hanno folte schiere di tifosi neutrali o fortemente distaccati dalla questione.\nCome \u00e8 facile immaginare i \"derby\" tra queste due squadre sono sempre incandescenti. Questa situazione si riflette anche in Irlanda del Nord, dove nei quartieri cattolici si trovano murales inneggianti alla squadra bianco-verde e persone o bambini che indossano le divise del club, mentre ovviamente \u00e8 l'opposto in quelli protestanti. Nella Repubblica d'Irlanda la squadra \u00e8 di gran lunga la pi\u00f9 amata dalla popolazione.\nIn quanto ad amicizie quella di gran lunga pi\u00f9 sentita dalla tifoseria bianco-verde \u00e8 con il St. Pauli. Esistono anche amicizie con le tifoserie di Livorno, Atalanta, Ternana, Barcellona, Athletic Bilbao, Feyenoord.\nOrganico.\nRosa 2021-2022.\n\"Rosa aggiornata al 20 gennaio 2022.\"\nStaff tecnico.\n\"Aggiornato al 10 giugno 2021\""}
{"id": "127698", "revid": "9177", "url": "https://it.wikipedia.org/wiki?curid=127698", "title": "Ludovico Sforza", "text": ""}
{"id": "127699", "revid": "102367518", "url": "https://it.wikipedia.org/wiki?curid=127699", "title": "Nulla dies sine linea", "text": "La locuzione latina Nulla dies sine linea, tradotta letteralmente, significa \"nessun giorno senza una linea\". (Plinio il Vecchio, Storia Nat., 35).\nLa frase \u00e8 riferita al celebre pittore Apelle, che non lasciava passar giorno senza tratteggiare col pennello qualche linea.\nNel significato comune vuole sottolineare la necessit\u00e0 dell'esercizio quotidiano per raggiungere la perfezione e per progredire nel bene."}
{"id": "127702", "revid": "117375082", "url": "https://it.wikipedia.org/wiki?curid=127702", "title": "Nunc est bibendum", "text": "La locuzione latina Nunc est bibendum, tradotta letteralmente, significa \u00abora bisogna bere\u00bb. \u00c8 tratta da un verso di Orazio (\"Odi\", I, 37, 1), che aveva con esso inteso tradurre un altro celebre verso, \u03bd\u1fe6\u03bd \u03c7\u03c1\u1fc6 \u03bc\u03b5\u03b8\u03cd\u03c3\u03b8\u03b7\u03bd (\"Nyn chr\u00ea methysth\u0113n\"), cio\u00e8: \u00abora bisogna ubriacarsi\u00bb, del poeta Alceo (framm. 332 V.). \nSi pu\u00f2 ricordare il motto agli amici, per il tradizionale brindisi dopo qualche successo.\nLa frase completa \u00e8 \"Nunc est bibendum, nunc pede libero pulsanda tellus\" (\u00abOra bisogna bere, ora bisogna far risuonare la terra con il piede libero\u00bb, cio\u00e8 ci si pu\u00f2 dare alla pazza gioia). Ovviamente Orazio non intendeva parlare di acqua ma di vino. Trattandosi di celebrare la morte di Cleopatra, un brindisi col calice alla mano era proprio d'occasione. L'esortazione di Alceo, invece, era dovuta alla gioia per la morte del tiranno Mirsilo di Mitilene.\nCuriosit\u00e0.\nLa celebre esortazione oraziana \u00e8 stata utilizzata dalla casa produttrice degli pneumatici Michelin come motto all'inizio del XX secolo, ed \u00e8 rimasta nel nome della mascotte \"Bibendum\" (il cosiddetto Omino Michelin)."}
{"id": "127703", "revid": "133248", "url": "https://it.wikipedia.org/wiki?curid=127703", "title": "Minimi quadrati", "text": ""}
{"id": "127705", "revid": "125394118", "url": "https://it.wikipedia.org/wiki?curid=127705", "title": "Presidenti del Cile", "text": "I presidenti del Cile si sono succeduti a partire dal 1826, allorch\u00e9 fu abolita la carica di Director supremo.\nIl presidente rappresenta il capo di Stato e di governo del Paese, \u00e8 eletto con un mandato di quattro anni a suffragio popolare diretto e, a seguito della riforma costituzionale del 2005, non \u00e8 immediatamente rieleggibile."}
{"id": "127707", "revid": "767487", "url": "https://it.wikipedia.org/wiki?curid=127707", "title": "Zaccaria Negroni", "text": "Il 7 ottobre 1997 il vescovo di Albano Dante Bernini ne ha aperto il processo di beatificazione.\nBiografia.\nGli studi e la formazione.\nConsegue il diploma di perito in una scuola tecnica di Roma, che gli consente l'iscrizione al Politecnico di Torino, facolt\u00e0 di Ingegneria. Nel 1917 viene chiamato alle armi in anticipo, a causa della disfatta di Caporetto. Finita la guerra riprende gli studi al politecnico, dove si laurea il 23 dicembre 1923.\nTornato a Marino si dedica prevalentemente all'educazione dei giovani, alle scuole di catechismo, collaborando attivamente con l'abate parroco monsignor Guglielmo Grassi, vescovo, sotto la cui guida costituisce il primo nucleo dei Discepoli di Ges\u00f9 e fonda l'Oratorio Parrocchiale San Barnaba.\nNel 1928, dopo l'assemblea generale, Negroni, eletto consigliere nazionale dell'Azione Cattolica, riceve l'incarico di delegato centrale Aspiranti dal presidente Jervolino. Tramite il giornale \"L'Aspirante\", il Servo di Dio dialoga con i \"suoi\" ragazzi di A.C., ai quali trasmette il pensiero della Chiesa e le motivazioni spirituali del movimento aspirantistico.\nFu molto impegnato nella diffusione dell'editoria. A Marino fond\u00f2 la tipografia \"Santa Lucia\", che ha formato una generazione di tipografi. \nNel 1937 \u00e8 tra i fondatori dell'Editrice AVE.\nL'impegno politico.\nSindaco di Marino.\nPoco dopo l'annuncio dell'armistizio, il 9 settembre 1943 si costitu\u00ec formalmente il gruppo che avrebbe dato vita al locale Comitato di Liberazione Nazionale, composto da esponenti di tutte le forze politiche antifasciste. Sebbene ne fosse segretario il democristiano Carlo Colizza, Negroni ne fu l'anima. Lui stesso raccolse poi le memorie del periodo di guerra in un libro, \"Marino sotto le bombe\", pubblicato in prima edizione nel 1947.\nL'attivit\u00e0 del CLN marinese consist\u00e9 soprattutto nell'assistenza agli sfollati dei bombardamenti aerei anglo-americani (il pi\u00f9 grave si verific\u00f2 il 2 febbraio 1944). Negroni, in particolare, rappresent\u00f2 un punto di riferimento per la cittadina nei mesi pi\u00f9 bui della guerra, in assenza di qualsiasi autorit\u00e0 costituita. Negli ultimi giorni di guerra, alla fine del maggio 1944, il commissario prefettizio, dislocato a Roma, raggiunse Marino per annunciare l'ordine di sfollamento del centro abitato, disposto dai tedeschi: Negroni si prese la responsabilit\u00e0 di far eseguire l'ordine, in realt\u00e0 non eseguendolo, per evitare ai pochi abitanti rimasti in paese l'umiliazione ed i pericoli dello sfollamento.\nGiocoforza, subito dopo la Liberazione, il 4 giugno 1944, Negroni venne nominato sindaco \"pro tempore\" di Marino dal governo militare alleato. La sua prima Giunta fu composta da Reginaldo Baroncini, Massimino Camerata, Carlo Colizza, Olo Galbani, Renato Frezza, Edoardo Giardini, Achille Marini, Felice Tisei ed Ugo Zannoni. \nLa nuova Amministrazione si diede da fare per risolvere gli enormi problemi della ricostruzione: una delle iniziative pi\u00f9 originali \u00e8 quella di \"Marino nuova\", un programma di lavori pubblici che aveva il doppio scopo di risistemare la disastrata viabilit\u00e0 locale e di dare lavoro ai numerosi disoccupati (non senza la preoccupazione di evitare altre occupazioni di terre ad opera di militanti comunisti, che si registrarono verso il finire del 1944 in tutti i Castelli Romani). Per finanziare i lavori di \"Marino nuova\" Negroni cre\u00f2 un \"Fondo di solidariet\u00e0 cittadina\", un conto separato dal bilancio comunale, \"\"a carattere straordinario e di contingenza\": Il Fondo fu inizialmente alimentato da donazioni di generosi marinesi, possidenti terrieri o imprenditori, ma anche semplici cittadini. La paga base di ogni operaio \u00e8 di 250 lire giornaliere: al settembre 1945 si calcola che il Fondo avesse assicurato a centinaia di disoccupati 7000 ore lavorative, per un totale di oltre due milioni di lire.\nTuttavia a fine dicembre 1945, il Fondo inizia a restare vuoto, e le giornate lavorative scoperte, per alcune centinaia di migliaia di lire. Per questo ed altri problemi amministrativi, vista l'incomprensione della cittadinanza e di alcuni partiti che sostenevano la sua Giunta, Negroni si dimise da sindaco il 26 gennaio 1946, scrivendo: \"non sarei rimasto neppure un istante al posto di sindaco il giorno in cui una sola famiglia di Marino fosse rimasta senza pane perch\u00e9 senza lavoro\".\nAlle successive elezioni amministrative del 18 marzo 1946 fu presentata una lista unica di 48 candidati di tutti i partiti. Negroni era il capolista, ma risult\u00f2 alla fine venticinquesimo degli eletti, correndo addirittura il rischio di essere escluso dal Consiglio comunale. Fu eletto sindaco il socialdemocratico Olo Galbani. Al riguardo dell'insuccesso elettorale di Negroni, dopo il suo infaticabile operato nel periodo di guerra, si \u00e8 detto che \"nemo propheta in patria\"\": probabilmente Marino non comprese pienamente il valore dell'uomo.\nNel dopoguerra.\n\u00c8 eletto presidente della giunta dell'Azione Cattolica della Diocesi di Albano nel 1949, incarico che fu riconfermato sei volte, fino al 1976.\nNel 1953 viene eletto Senatore della Repubblica al Collegio di Velletri.\nEletto poi Deputato al Parlamento per il Collegio XIX di Roma, Viterbo, Latina e Frosinone, nel 1958.\nDal 1957 al 1966 ricopre l'incarico di presidente nazionale dell'ACAI (Associazione Cristiana Artigiani Italiani).\n\u00c8 presidente dell'Ente Nazionale per l'Artigianato e la Piccola Industria (ENAPI) dal 1963 al 1970.\nDal 1970 al 1973 Negroni, oltre che docente di religione alla Scuola Magistrale Mons. Grassi di Marino, svolge anche la funzione di preside.\nLa morte ed il processo di beatificazione.\nDopo aver ricevuto il sacramento dell'Unzione degli Infermi, il 1\u00ba dicembre 1980, muore. \nPer iniziativa del Gruppo di Servizio per la Letteratura giovanile, nel 1992 fu istituito un Concorso nazionale di letteratura giovanile intitolato al nome di \u00abZaccaria Negroni\u00bb."}
{"id": "127711", "revid": "125869579", "url": "https://it.wikipedia.org/wiki?curid=127711", "title": "Unico Anello", "text": "LUnico Anello (\"One Ring\" in lingua inglese) \u00e8 un oggetto di Arda, l'universo immaginario fantasy creato dallo scrittore inglese J. R. R. Tolkien.\nSi tratta di un \"Anello del Potere\". In \"Lo Hobbit\" viene descritto come un anello dell'invisibilit\u00e0, mentre il suo vero potere malefico verr\u00e0 alla luce nella successiva trilogia, \"Il Signore degli Anelli\".\nStoria.\nLa creazione.\nLa forgiatura di gioielli era una specialit\u00e0 elfica affinata nei millenni dai mastri orafi, specialmente quelli della regione dell'Eregion. Durante la Seconda Era di Arda il massimo esponente di tale arte fu Celebrimbor, figlio di Curufin e nipote di F\u00ebanor, il quale tanto elev\u00f2 la propria abilit\u00e0 da cominciare la forgiatura di oggetti che in essi racchiudessero un potere, come suo nonno F\u00ebanor aveva fatto con la forgiatura dei Silmaril. Di ci\u00f2 Sauron era conscio, e desiderando sfruttare a proprio vantaggio un tale potere, si fece accogliere in Eregion sotto le mentite spoglie di Annatar, il Signore dei Doni, e prese a dare consigli e a istruire i mastri orafi. La loro arte crebbe a tal punto che decisero di forgiare gli Anelli del Potere, che erano in origine diciannove: nove anelli furono dati agli Uomini, sette ai signori dei Nani e tre alla razza degli Elfi. Di questi, solo i Tre erano immacolati, in quanto forgiati dal solo Celebrimbor senza l'ausilio di Sauron, il quale desiderava impossessarsene, in quanto erano i pi\u00f9 potenti, e per muovere guerra contro gli eserciti elfici decise di forgiare a sua volta un anello sovrano, che superasse in potenza tutti gli altri e che fosse in grado di controllarli e controllarne i portatori. L'Unico Anello fu pertanto l'ultimo degli Anelli del Potere ad essere forgiato, ad opera dell'Oscuro Signore Sauron nell'anno 1600 della Seconda Era.\nPer ottenere il controllo sugli altri anelli, Sauron infuse nell'Anello appena forgiato parte del proprio potere; l'Unico fu forgiato segretamente nei fuochi dell'Orodruin, il Monte Fato, all'interno della sua Voragine di fuoco, conosciuta anche come Sammath Naur. Quando Sauron lo indossava, il suo potere era quasi invincibile, e nessuno gli si poteva opporre. Durante l'ultima battaglia della Seconda Era, guidata dal re elfico Gil-galad e da Elendil di N\u00famenor, Re di Gondor e Arnor, un'ultima alleanza tra uomini ed elfi marci\u00f2 contro gli eserciti di Mordor e, dopo un assedio di sette anni, Sauron stesso scese in battaglia e combatt\u00e9 corpo a corpo con Gil-galad ed Elendil, che perirono nello scontro; ma Isildur, figlio di Elendil, riusc\u00ec a tagliare con i frammenti di Narsil, la spada di suo padre, il dito che portava l'Anello e Sauron, privato di gran parte del proprio potere, abbandon\u00f2 temporaneamente la propria forma fisica.\nL'Anello e Isildur.\nSauron scomparve dalla Terra di Mezzo, ma non mor\u00ec. E il potere infuso nell'Anello conferiva allo stesso una volont\u00e0 propria, che irret\u00ec Isildur: questi, invece di distruggerlo (cosa che sarebbe stata fatale per Sauron, il cui destino era legato per sempre all'Anello Sovrano) decise di tenerlo per s\u00e9, in memoria di suo padre e di suo fratello An\u00e1rion, caduti in guerra. In realt\u00e0, forse senza volerlo, Isildur desiderava il potere che l'Anello gli avrebbe conferito, per accrescere la forza del proprio regno.\nNell'anno 2 della Terza Era, mentre Isildur si recava nel regno di Arnor, gli Orchi tesero un'imboscata alla sua compagnia presso Campo Gaggiolo sulle rive dell'Anduin; egli si infil\u00f2 l'Anello per sfuggire ai nemici diventando invisibile e si tuff\u00f2 nel fiume. Ma l'Anello (presumibilmente per propria volont\u00e0) si sfil\u00f2 dal dito del re mentre questi nuotava, facendolo tornare visibile. Gli Orchi cos\u00ec lo videro e lo trafissero con i loro dardi, uccidendolo.\nL'Anello e Gollum.\nL'Anello era rimasto nascosto nel letto del Gran Fiume per pi\u00f9 di due millenni, quando fu ritrovato da uno Hobbit Sturoi chiamato D\u00e9agol che si trovava l\u00ec per pescare, nel 2463 T.E.. Avvinto inconsapevolmente dall'incantesimo che rendeva schiavo, non lo volle nemmeno far vedere a suo cugino Sm\u00e9agol, il quale per\u00f2 scorse l'Anello e, per prenderne possesso, arriv\u00f2 a strangolare il cugino. L'influenza dell'Anello, nel corso del lungo periodo in cui fu di suo possesso, fu tale da trasformarlo nella creatura conosciuta come Gollum: l'Anello manipol\u00f2 la mente di Gollum nelle caverne delle Montagne Nebbiose, vicino al Bosco Atro, dove Sauron stava cominciando a risorgere. Rimase con lui per quasi cinquecento anni, fino a che gli cadde dalle dita mentre stava tornando da una caccia agli orchi.\nNel romanzo \"Lo Hobbit\" si racconta di come Bilbo Baggins trov\u00f2 l'Anello nelle caverne delle Montagne Nebbiose in cui viveva Gollum. In questa storia, l'Unico Anello \u00e8 solo un anello magico il cui unico potere \u00e8 l'invisibilit\u00e0, e tale era anche nella mente dell'autore: infatti Tolkien concep\u00ec solo in seguito il mito dei Grandi Anelli. Per ingannare la sua solitudine Gollum invent\u00f2 un gioco di indovinelli, se Bilbo fosse riuscito a vincere sarebbe stato libero, altrimenti sarebbe stato mangiato, come ottimo e succulento piatto al posto dei soliti pesci e orchetti. Dopo aver perso al gioco, Gollum cerc\u00f2 il suo \"tessoro\" (cos\u00ec ha sempre chiamato l'Anello), perch\u00e9 con il potere dell'Anello poteva facilmente uccidere Bilbo e mangiarselo, ma si accorse di averlo perso. Cap\u00ec che lo aveva preso Bilbo ripensando al suo ultimo indovinello - \u00abChe cos'ho in tasca?\u00bb - Gollum lo insegu\u00ec attraverso le caverne fino all'uscita, non sapendo che fortunosamente lo Hobbit aveva scoperto che grazie all'Anello poteva rendersi invisibile. Bilbo riusc\u00ec a fuggire da Gollum e dagli orchi che abitavano nelle Montagne Nebbiose restando invisibile; parl\u00f2 per\u00f2 dei poteri dell'Anello ai Nani con cui si trovava a viaggiare, e questi lo riferirono poi a Gandalf, che inizi\u00f2 ad insospettirsi. Intanto il potere malefico dell'anello lo inizi\u00f2 a corrodere perch\u00e9 raccont\u00f2 che l'anello era il premio del loro gioco, racconter\u00e0 la vera storia solo al consiglio di Elrond a Gran Burrone.\nGollum, nel frattempo, lasci\u00f2 le Montagne Nebbiose e segu\u00ec le tracce dell'Anello. Viaggi\u00f2 per anni nelle Terre Selvagge, ma poi venne catturato dal temibile Sauron e dopo atroci torture rivel\u00f2 l'esistenza di Bilbo e della Contea.\nL'Anello e Bilbo.\nBilbo us\u00f2 poi spesso l'anello, soprattutto per sfuggire alla vista dei suoi terribili cugini, i Sackville-Baggins che non gli hanno mai perdonato di essere tornato dalla sua passata avventura col drago e non avergli quindi lasciato Casa Baggins. In uno di questi momenti gli amici di Frodo scoprirono che c'era qualcosa di pi\u00f9 strano di quello che si pensava in Bilbo; in seguito collegarono tutto all'anello.\nNell'anno 3001 della Terza Era, il giorno del suo 111\u00ba compleanno, Bilbo decise di combinare uno scherzo con l'aiuto dell'Anello per andarsene da Hobbiville: decise cos\u00ec di infilarsi l'Anello nel bel mezzo del suo discorso e di scomparire, per poi tornare in camera sua, prendere i bagagli e partire assieme ai nani che lo avevano aiutato a organizzare la festa ed avevano portato i regali direttamente da Erebor. Gandalf riusc\u00ec a convincere lo Hobbit a lasciare l'Anello a suo nipote Frodo, che aveva adottato quando i genitori di quest'ultimo morirono annegati.\nNon fu facile per Bilbo staccarsi dall'Anello e dal suo potere. In effetti (se si esclude Sam Gamgee, che ha portato l'Anello solo per poche ore) Bilbo \u00e8 stato l'unico possessore dell'anello che \u00e8 riuscito a rinunciarvi spontaneamente, sia pure a fatica.\nQuesto fu il primo sacrificio fatto per l'Anello. Ne sono presenti molti nella catena di eventi legati ad esso; \u00e8 un esempio di interazione fra la possibilit\u00e0 di scelta autonoma ed il destino, un tema ricorrente nel \"Signore degli Anelli\".\nIl ritorno di Sauron e la Compagnia dell'Anello.\nNel frattempo il potere di Sauron cominci\u00f2 a crescere e la torre oscura di Mordor fu ricostruita; il potere di Sauron era legato all'anello e le fondamenta della torre oscura erano state create con il potere dell'anello e solo con la sua distruzione sarebbe stata distrutta totalmente la torre.\nPer impedire la riconquista dell'Anello, Frodo ed altri otto compagni partirono da Gran Burrone alla volta di Mordor per distruggere l'Anello nella lava del Monte Fato; durante il viaggio, per\u00f2, Frodo sent\u00ec sempre di pi\u00f9 il potere dell'Anello e temette che stesse per corromperlo: questo infatti tent\u00f2 di corrompere anche i suoi compagni di viaggio e le persone che incontr\u00f2 durante il cammino, e se alcuni riuscirono a resistere, per altri non fu possibile. L'Anello, ad esempio, caus\u00f2 la morte di Boromir.\nAd un certo punto la Compagnia si divise, e mentre gli altri compagni seguivano i loro destini, Frodo e Sam proseguirono la strada per Mordor. Poco dopo trovarono Gollum e lo obbligarono a guidarli verso il Monte Fato; Gollum tuttavia cedette alle tentazioni dell'Anello e li condusse dal ragno Shelob per la via di Cirith Ungol; l\u00ec Shelob li attacc\u00f2, Frodo rimase a terra privo di sensi e senza respirare. Pensando che il suo amico fosse morto, Sam prese l'Anello per un breve periodo, giurando che avrebbe portato lui a compimento la missione. Invece, a sua insaputa, un gruppo di orchi prese con s\u00e9 Frodo, il quale non era morto ma solo svenuto; Sam li segu\u00ec sulla torre di Cirith Ungol e approfittando di un litigio fra gli orchi liber\u00f2 Frodo, gli ridiede l'Anello e insieme ripresero il viaggio per la via del Morannon per raggiungere il Monte Fato.\nLa fine.\nFrodo e Sam arrivarono finalmente sull'orlo della voragine del Monte Fato, ma Frodo decise di tenersi l'Anello anzich\u00e9 distruggerlo, lasciandosi all'ultimo corrompere dal suo potere. Dietro di lui per\u00f2 arriv\u00f2 Gollum che li aveva seguiti per tutto il viaggio. Sull'orlo del precipizio lo assal\u00ec bench\u00e9 Frodo fosse invisibile e gli mozz\u00f2 il dito a morsi. Ma, mentre esultava sul bordo del baratro, Gollum scivol\u00f2, insieme all'Anello, in grembo alla voragine del vulcano: e quella fu la fine di Mordor e di Sauron, che da allora spar\u00ec e non pot\u00e9 pi\u00f9 tornare.\nCaratteristiche.\nCaratteristiche fisiche.\nIl manufatto \u00e8 un semplice anello, tuttavia perfetto in ogni aspetto e, al contrario degli altri Anelli del Potere, non presenta alcuna gemma o cesellatura evidente. Ci\u00f2 fu voluto espressamente da Sauron, che in questo modo tent\u00f2 di dissimulare il pi\u00f9 potente dei Grandi Anelli sotto un'apparenza umile.\n\u00c8 costruito in oro, sebbene lavorato in modo da vanificare ogni tentativo di distruggerlo o anche solo di scalfirlo; esiste infatti un unico modo per distruggerlo: gettarlo nella Voragine di Fuoco da cui fu forgiato, Sammath Naur, nel cuore del Monte Fato. Diversamente dagli altri anelli minori, non \u00e8 suscettibile al fuoco di un drago; addirittura, poich\u00e9 l\u2019Anello contiene gran parte della volont\u00e0 di Sauron, un Ainu, nemmeno il pi\u00f9 potente dei draghi, Ancalagon il Nero, potrebbe in alcun modo danneggiarlo. In una lettera Tolkien spiega che lo stesso Sauron non avrebbe potuto arrecare danno all\u2019Unico nemmeno volendolo.\nL'Anello ha inoltre la peculiarit\u00e0 di allargarsi o restringersi spontaneamente, ci\u00f2 per adattarsi in modo perfetto al dito di chi lo possiede, sia esso uno hobbit, un uomo, Sauron stesso o un altro tipo di creatura. Fu cos\u00ec che Isildur venne ucciso, in quanto l'anello si \u00e8 allargato rivelando la sua posizione agli orchi.\nSebbene normalmente sia perfettamente liscio, quando \u00e8 rovente mostra, sotto forma di linee incandescenti, una scritta in caratteri tengwar nella lingua di Mordor; la mano di Sauron era abbastanza rovente da mantenere l'incisione permanente. Questi versi, pronunciati da Sauron subito dopo la forgiatura, sono:\nSono gli stessi versi che fanno parte della Poesia dell'Anello, e che, uditi dal fabbro elfico Celebrimbor mentre il Signore Oscuro li pronunciava, gli permisero di comprendere le sue malvagie intenzioni, ragion per cui venne pi\u00f9 tardi ucciso da Sauron stesso.\nNel film Il Signore degli Anelli - La Compagnia dell'Anello, durante il Consiglio di Elrond, Gandalf pronuncia le parole incise in lingua nera nell'anello a Gran Burrone: questo \u00e8 l'unico modo per ascoltare la pronuncia della scritta.\nCaratteristiche magiche.\nIl potere principale dell'anello \u00e8 dominare gli altri anelli del potere, ma dona delle abilit\u00e0 al suo portatore, aumentando i suoi sensi fino a livelli soprannaturali fino ad arrivare alla telepatia, e perfezionando le abilit\u00e0 gi\u00e0 esistenti, che sono diversi per razza: un umano vedrebbe la sua abilit\u00e0 marziale eguagliare i migliori guerrieri, mentre in un Hobbit migliorerebbe la sua furtivit\u00e0 rendendolo quasi invisibile, grazie all'aura di Sauron infusa nell'anello donerebbe al suo \"padrone\" altre abilit\u00e0 del suo creatore, come apparire pi\u00f9 alti, instillare dubbio e paura nel nemico e indurre la mente degli altri ad eseguire i suoi ordini (come ad esempio ha fatto Frodo sottomettendo Gollum alla sua volont\u00e0).\nTuttavia, gli esseri mortali non sarebbero in grado di usare appieno l'anello: solo i potenti Ainur, come Gandalf, Saruman e il Flagello di Durin, sarebbero capaci di usare il vero potenziale dell'Unico anello contro Sauron per creare un enorme esercito e sconfiggerlo, o persino per affrontarlo di persona (seppur al prezzo di gravi rischi). Ma facendo questo, diventerebbero i nuovi padroni dell'anello e la sua malvagit\u00e0 li corromperebbe fino a farli diventare come Sauron: il risultato finale sarebbe il perdurare della malvagit\u00e0 dell\u2019Anello e, dopo un lunghissimo tempo, la vittoria della volont\u00e0 di Sauron. Contrariamente a quanto l\u2019Anello faceva credere loro, anche gli elfi pi\u00f9 potenti o saggi come Galadriel ed Elrond non avrebbero in alcun modo potuto usare l\u2019Anello contro Sauron: quest\u2019illusione era generata nelle loro menti dall\u2019Anello stesso per corromperli e piegarli alla propria volont\u00e0.\nFa parte della natura dell'Anello corrompere lentamente, ma inevitabilmente, il suo portatore (pur rendendolo immortale, caratteristica degli Anelli del Potere, finch\u00e9 lo si possiede). Non si conosce se questo fatto sia dovuto alla magia dell'Anello o sia semplicemente causato dalle origini diaboliche del manufatto: Sauron potrebbe aver previsto di dotare il suo Anello di una tale propriet\u00e0, ma non pens\u00f2 mai probabilmente di farlo portare ad altri; per questo motivo i saggi, tra cui Gandalf, Elrond e Galadriel, rifiutarono di usare l'Anello per la propria difesa, e preferirono la sua distruzione. L'unico essere su cui l'Anello non ha avuto alcun effetto \u00e8 l'enigmatico Tom Bombadil.\nQuando un mortale indossa l'Anello, egli \u00e8 temporaneamente traslato dalla realt\u00e0 fisica a quella spirituale, lasciando solo un'ombra a malapena visibile alla luce del giorno. Un effetto secondario (ma solitamente il primo effetto notato) dell'Anello \u00e8 che rende invisibile agli esseri del mondo fisico colui che lo indossa, ma altamente visibile agli esseri spirituali come i Nazg\u00fbl. Questo \"mondo oscuro\" \u00e8 il mondo in cui gli Spettri (dei potenti non-morti) sono costretti a vivere, ed \u00e8 anche il mondo in cui anticamente dominavano i Calaquendi (gli Elfi di luce), come ad esempio Glorfindel, il quale \u00e8 visto da Frodo quando questi \u00e8 quasi nel mondo delle ombre a causa della ferita del Pugnale Morgul. Un portatore mortale che indossasse l'anello eccessivamente vedrebbe il suo corpo sparire per sempre diventando uno spettro.\nNella Terra di Mordor, dove fu creato, il potere dell'Anello aumenta in modo considerevole: il suo portatore diviene in grado di utilizzarlo inconsciamente, senza bisogno di indossarlo. Il Portatore acquisisce un'aura di oscurit\u00e0 e potenza, in grado di terrorizzare chiunque lo circondi. Quando Sam incrocia l'orco nella torre di Cirith Ungol, gli \u00e8 sufficiente stringere l'anello perch\u00e9 il suo nemico veda, al posto dell'hobbit, un potente guerriero ammantato d'ombra, in una mano una spada elfica e nell'altra un potere oscuro e terribile. Allo stesso modo, quando Gollum attacca Frodo sul Monte Fato, quest'ultimo impugna l'Anello e appare agli occhi dei presenti come una figura ammantata di bianco, con una ruota fiammeggiante nella mano: subito dopo, con voce di comando, Frodo afferma che se Gollum oser\u00e0 toccarlo ancora, sar\u00e0 scagliato nel fuoco del Fato. Questa frase, regolarmente avveratasi, pu\u00f2 essere interpretata allo stesso tempo come una profezia o una minaccia.\nNei film di Peter Jackson, chi indossa l'Anello deve muoversi nel mondo oscuro dove tutto appare sfocato e distorto. Nel romanzo, n\u00e9 Bilbo Baggins n\u00e9 Frodo Baggins vi fanno mai riferimento, solo Samvise Gamgee, quando lo indossa alla fine de \"Le due torri\" , fa cenno a qualcosa di simile. Questa \u00e8 l'unica volta in cui si accenna a questo fatto nei libri e potrebbe essere attribuito al potere di Sauron che aumenta, perch\u00e9 Sam \u00e8 all'interno dei cancelli di Mordor quando usa l'Anello. Si noti inoltre che Sam non ha mai indossato l'Anello nei film.\nIl destino dei portatori.\nDei molti che hanno portato l'Unico Anello, solo tre sopravvissero alla sua distruzione. Bilbo Baggins, che lo port\u00f2 pi\u00f9 a lungo degli altri, ne ricav\u00f2 una vita molto lunga. Frodo rimase gravemente menomato, nello spirito e nel corpo, dalla sua missione. Sam fu l'unico a non avere conseguenze di rilievo (probabilmente perch\u00e9 lo port\u00f2 con s\u00e9 solo per poco tempo).\nPer aver svolto il loro ruolo, tutti e tre gli Hobbit ricevettero il permesso di partire per le Terre Immortali, dove avrebbero potuto essere curati da tutte le loro lesioni. Bilbo e Frodo partirono assieme a Gandalf, Galadriel, Elrond e la maggior parte degli Elfi. Sam visse normalmente, ma alla morte della moglie affid\u00f2 il Libro Rosso alla figlia e scomparve nel nulla: si ipotizza che a sua volta abbia attraversato il mare e sia giunto alle Terre Immortali.\nPoesia dell'Anello.\nLa poesia dell'anello consta di otto versi: il sesto e il settimo sono incisi nel linguaggio nero proprio sull'Unico Anello, e compaiono quando questo viene posto sulle fiamme. I versi in questione illustrano con chiarezza quelle che sono le caratteristiche del manufatto.\nIl testo.\nIl testo della poesia sembra essere parte di un antico poema elfico. Il componimento originale venne composto da Tolkien prima della scrittura del Signore degli Anelli; risale probabilmente a \"Lo Hobbit\", quando l'Anello viene introdotto per la prima volta.\nUna differente traduzione \u00e8 presente nel librogame della serie La Terra di Mezzo intitolata \"Una spia ad Isengard\", pubblicato nel 1992, a cura di Roberta Gefter Wondrich:\nIl testo inoltre \u00e8 stato tradotto dopo anni dalla morte dell'autore anche in alcune delle sue lingue artificiali tra cui il quenya e il Sindarin.\nDello stesso testo esiste anche un'altra versione scritta in un quenya pi\u00f9 elaborato e lontano dall'originale (si noti l'assenza della dieresi sulle parole finenti in \"-e\" tipica della grafia tradizionale.\nLa traduzione di Ottavio Fatica.\nDal 2019 al 2020 \u00e8 stata pubblicata la trilogia nella nuova traduzione a cura di Ottavio Fatica. La sua traduzione della poesia presenta sostanziali differenze rispetto alla precedente..\nSimbolismo.\nTolkien ha scritto quanto segue circa l'idea dell'Unico Anello:\nTolkien concesse una certa elasticit\u00e0 nell'ambito delle interpretazioni delle sue opere per rispetto della libert\u00e0 del lettore ed in effetti molte persone hanno cercato di vedere nell'Unico Anello un qualche simbolo o una qualche metafora. Qualcuno per esempio pens\u00f2 all'energia nucleare o alla bomba atomica, e spesso l'Anello viene preso come loro simbolo, il che sarebbe assolutamente anacronistico, poich\u00e9 l'Anello \u00e8 stato inventato verso la fine degli anni 1930; la fissione nucleare fu s\u00ec scoperta in quel periodo, ma sia i primi reattori scientifici che la bomba atomica non si sarebbero conosciuti fino al 1945. Un'altra possibile interpretazione \u00e8 che l'Anello rappresenti la bramosia di potere, che nella visione di Tolkien porta sempre alla corruzione ed \u00e8 connotato in modo fortemente negativo. Inoltre la dipendenza che l'Anello esercita su chiunque gli stia accanto e le relative ripercussioni fisiche e psichiche mostrate in molti personaggi, tra cui Bilbo, Frodo, Gollum e Saruman, ma anche altri, sono ossessioni paragonabili a quelle comuni in chi assume droga.\nOltre alla tossicodipendenza, l'Anello e la sua abilit\u00e0 di possessione per ammissione di Tolkien potrebbero trovare analogie nello stato psichico di chi ha sub\u00ecto il lavaggio del cervello:\nUn'interpretazione recente dell'autore danese Peter Kjaerulff teorizza che l'Anello del Potere ricordi gli anelli maledetti descritti da Platone in \"Repubblica\" (l'Anello di Gige), e da Richard Wagner nella tetralogia \"L'anello del Nibelungo\" (l'anello Andvaranautr). Tuttavia Tolkien ha negato con decisione questo collegamento, rispondendo in tal modo: \u00abEntrambi gli anelli sono rotondi, e le somiglianze finiscono qui\u00bb. Secondo la biografia di Tolkien scritta da Humphrey Carpenter, egli disprezzava l'interpretazione di Wagner dei miti pi\u00f9 importanti della mitologia germanica. D'altronde un collegamento effettivo \u00e8 altamente improbabile: si ricordi che il \"t\u00f2pos\" dell'anello dotato di particolari funzioni \u00e8 largamente presente in tutte le culture fin dall'antichit\u00e0 e si potrebbero citare molti romanzi e poemi, medievali e non, che mettono in scena un anello magico (basti pensare agli anelli che rendono invisibili di Angelica e Argal\u00eca ne l'Orlando Innamorato di Matteo Maria Boiardo). Cercare di distruggere un tesoro invece \u00e8 insolito sia nel folclore sia nella letteratura epica, mentre \u00e8 molto pi\u00f9 comune cercare di riguadagnare un tesoro: Tolkien stesso ha descritto ne \"Lo Hobbit\" il tentativo di recuperare il tesoro rubato ai nani dal drago Smaug. Tuttavia altri critici ritengono che l'opera di Tolkien abbia attinto a piene mani dal lavoro di Wagner e che la creazione del primo esista all'ombra del secondo. Altri, come Tom Shippey e Gloriana St. Clair attribuiscono le somiglianze al fatto che Tolkien e Wagner hanno creato lavori simili sulla base delle stesse fonti. Tuttavia, Shippey e altri ricercatori hanno scritto in una posizione intermedia, affermando che entrambi gli autori, infatti, avevano utilizzato gli stessi materiali di base, ma che Tolkien era, in realt\u00e0, in debito con alcuni dei temi originali, approfondimenti e usi artistici realizzati su tali fonti che apparirono prima con Wagner."}
{"id": "127712", "revid": "2014155", "url": "https://it.wikipedia.org/wiki?curid=127712", "title": "Angioini", "text": "Con il cognome Angioini si intendono due distinte dinastie medievali cadette dei Capetingi, che presero il nome dalla Contea, poi Ducato, di Angi\u00f2, una provincia occidentale della Francia.\nLa contea di Angi\u00f2 pass\u00f2 alla Corona di Francia con Filippo Augusto nel 1205, dopo che questi la sottrasse ai Plantageneti. Nel 1246 re Luigi IX \"il Santo\" la diede in feudo al fratello Carlo I d'Angi\u00f2, che diede origine ad una seconda dinastia di conti e poi duchi d'Angi\u00f2, propriamente detti Angioini.\nNel 1282 Carlo I fu incoronato re di Sicilia. Da quel momento le varie diramazioni della dinastia, grazie a diversi matrimoni, riuscirono ad estendere la loro influenza su buona parte dell'Europa: oltre ai regni di Napoli e, brevemente, quello di Sicilia, gli Angioini governarono la Provenza, la Lorena, la Polonia e l'Ungheria.\nPrima dinastia angioina.\nDetta anche Linea seniore, o Capetingi-Angi\u00f2, deriva dal primo conte:\nNel 1290, la contea di Angi\u00f2 entr\u00f2 a far parte della dote della figlia di Carlo II, Margherita d'Angi\u00f2 (nata nel 1273 e morta nel 1299), e pass\u00f2 quindi per matrimonio a Carlo di Valois (nato nel 1270 e morto nel 1325), figlio terzogenito del re di Francia Filippo III, che nel 1297 divenne perci\u00f2 conte di Angi\u00f2 e pari del regno. Il figlio di costoro, Filippo di Valois (nato nel 1293 e morto nel 1350), eredit\u00f2 la contea alla morte del padre e nel 1328 divenne re di Francia con il nome di Filippo VI, ricongiungendo l'Angi\u00f2 alla corona. Suo figlio, il re Giovanni II il Buono (nato nel 1319 e morto nel 1364) diede al proprio figlio cadetto Luigi il titolo di duca d'Angi\u00f2 nel 1360, trasformando la contea in ducato e dando cos\u00ec vita ad una nuova dinastia angioina.\nSeconda dinastia angioina.\nDuchi di Angi\u00f2 furono:\nIl ducato d'Angi\u00f2 ritorn\u00f2 infine alla corona di Francia, al re Luigi XI, al quale l'ultimo duca aveva inoltre ceduto i propri diritti sul regno di Napoli: questa cessione fu pi\u00f9 tardi il pretesto in base al quale il re di Francia Carlo VIII scese in Italia nel 1494."}
{"id": "127718", "revid": "15756", "url": "https://it.wikipedia.org/wiki?curid=127718", "title": "Linguaggio formale", "text": "Per linguaggio formale, in matematica, logica, informatica e linguistica, si intende un insieme di stringhe costruite sopra un alfabeto, cio\u00e8 sopra un insieme di oggetti tendenzialmente semplici che vengono chiamati caratteri, simboli o lettere. Sovente si suppone che l'alfabeto sul quale \u00e8 costruito il linguaggio sia un insieme finito.\nStoria.\nIl primo linguaggio formale di cui si ha notizia \u00e8 introdotto da Gottlob Frege nel suo Begriffsschrift (1879), tradotto in italiano come \"Ideografia\" e che il sottotitolo definisce \"un linguaggio in formule del pensiero puro, a imitazione di quello aritmetico\".\nLa teoria dei linguaggi formali nasce negli anni '50 nell'ambito della linguistica, come modo di comprendere le regolarit\u00e0 dei linguaggi naturali.\nDescrizione.\nCaratteristiche.\nIn maniera formale, un linguaggio L \u00e8 definito come formula_1, dove formula_2 (in cui l'asterisco indica la star di Kleene) rappresenta l'insieme di tutte le sequenze finite (stringhe o parole) che \u00e8 possibile formare con l'alfabeto formula_3. Un linguaggio pu\u00f2 essere di cardinalit\u00e0 finita, infinita o nulla. \u00c8 importante notare che il linguaggio vuoto (denotato da formula_4) differisce dal linguaggio composto esclusivamente dalla \"stringa muta\" (o \"parola vuota\"), denotata con \"e\", formula_5 o formula_6.\nAd esempio, dato l'alfabeto formula_7 alcuni possibili linguaggi su tale alfabeto sono:\nIn generale diremo che un modello formale che pu\u00f2 riconoscere e generare tutte e sole le stringhe di un linguaggio formale agisce come una definizione di tale linguaggio. Secondo i due principali approcci alla definizione dei linguaggi formali, un modello si pu\u00f2 concretizzare in una grammatica formale (approccio generativo) o in un automa (approccio riconoscitivo).\nDefinizione di linguaggio formale.\nUn linguaggio formale pu\u00f2 essere definito in una grande variet\u00e0 di modi equivalenti fra loro:\nEsempi di linguaggi formali.\nSebbene siano stati definiti sopra alcuni esempi di linguaggi formali, \u00e8 possibile esprimere alcuni linguaggi formali su formula_3 nel seguente modo:\nOperazioni sui linguaggi formali.\n\u00c8 possibile definire alcune operazioni unarie o binarie per generare un nuovo linguaggio a partire da linguaggi dati. Siano formula_15 ed formula_16 due linguaggi su un dato alfabeto.\nUno dei problemi pi\u00f9 comuni legati ai linguaggi formali riguarda il \"membership problem\". Data una stringa w ed un linguaggio L, verificare se formula_55 \u00e8 un problema che coinvolge sia la teoria della calcolabilit\u00e0 che la teoria della complessit\u00e0."}
{"id": "127722", "revid": "33689", "url": "https://it.wikipedia.org/wiki?curid=127722", "title": "Donkey Kong", "text": " \u00e8 un videogioco arcade a piattaforme, sviluppato e prodotto dalla Nintendo e uscito nelle sale giochi nel 1981. Successivamente venne convertito per numerosi tipi di computer e console, oltre che come Game &amp; Watch. Nel gioco compaiono per la prima volta i celebri personaggi Mario - qui chiamato \"Jumpman \" - e Donkey Kong.\nTrama.\nJumpman, un coraggioso carpentiere, deve salvare la fidanzata Pauline dal gorilla Donkey Kong, salendo i piani di un palazzo in costruzione ed evitando i vari oggetti che lo scimmione gli lancia addosso. La struttura narrativa ricorda la fuga finale di King Kong in cima al grattacielo Empire State Building.\nModalit\u00e0 di gioco.\nOgni livello \u00e8 costituito principalmente da piattaforme con l'aspetto di travature metalliche e da scale a pioli. Si pu\u00f2 saltare per evitare gli oggetti letali che percorrono le piattaforme.\nIn ogni schermo Jumpman pu\u00f2 usare una sola volta ciascuno dei martelli presenti per distruggere gli ostacoli (tranne le molle e Donkey Kong). Una volta raccolto un martello, Jumpman lo usa automaticamente e continuamente per colpire davanti a s\u00e9 per un breve lasso di tempo, tuttavia non pu\u00f2 salire per le scale n\u00e9 saltare finch\u00e9 ha il martello in mano.\nLivelli.\nLa musica che accompagna la vittoria di Jumpman si alterna fra i livelli 1 e 2.\nNella versione originale giapponese, gli schemi seguono semplicemente l'ordine descritto sopra; nella versione statunitense invece la sequenza varia con ogni livello nel modo seguente:\nI livelli diventano progressivamente sempre pi\u00f9 difficili grazie ad alcune piccole variazioni come per esempio traiettorie pi\u00f9 imprevedibili per barili e molle, o fiammelle pi\u00f9 veloci. Il XXII livello \u00e8 conosciuto come \"kill screen\" (ovvero \"schema della morte\"); per un errore di programmazione del gioco originale, il bonus timer viene impostato a 400, impedendo cos\u00ec anche ai giocatori pi\u00f9 abili di completare il livello. Esistono alcune patch non ufficiali per risolvere il problema.\nPunteggio.\nElenco del valore in punti di ogni azione:\nIn tutti gli schermi, ad esclusione del primo, Jumpman pu\u00f2 collezionare alcuni oggetti \u2013 un ombrello, un cappello ed una borsa \u2013 per poter ricevere a fine schermo un sostanzioso bonus. Il giocatore ha all'inizio tre Jumpman (nella versione arcade il numero di vite pu\u00f2 variare in base alle impostazioni della macchina). Un Jumpman bonus viene guadagnato con il raggiungimento di 7.000 punti.\nStoria.\nL'origine del nome di \"Donkey Kong\" \u00e8 stata al centro di molte leggende, prima fra tutte quella che vuole che il nome \"Donkey\" derivi da un errato invio del fax che sostitu\u00ec a una ovvia \"M\" (che formava il nome \"Monkey\", scimmia) una pi\u00f9 improbabile \"D\".\nIl nome \"Donkey\" non \u00e8 frutto di un errore casuale, ma di una scelta volontaria, sebbene inappropriata, del suo creatore: egli infatti, intenzionato a trovare un equivalente elegante di \"gorilla testardo\" in , scelse fra i tanti sinonimi della parola \"testardo\" proprio \"donkey\" che nei dizionari compare come metafora, in quanto significa \"asino\" (similmente al modo di dire italiano \"Testardo come un mulo\"), mentre \"Kong\" \u00e8 un riferimento a King Kong.\n\"Donkey Kong\" nasce solo a causa del fallimento di un gioco uscito precedentemente, \"Radar Scope\". Il gioco dello scimmione fu infatti un rimpiazzo per i vecchi cabinati rimasti invenduti. La divisione americana della Nintendo non si aspettava da questo videogioco il successo che ha poi generato.\nIl gioco fu ideato da un designer alle prime armi, Shigeru Miyamoto, il quale per\u00f2 riusc\u00ec a creare due fra i personaggi pi\u00f9 rappresentativi del mondo videoludico, Mario e Donkey Kong.\nNel team di sviluppo erano presenti anche Gunpei Yokoi e Hirokazu Tanaka, rispettivamente alla programmazione e alle musiche.\nIl gioco cost\u00f2 alla Nintendo una causa per plagio contro la Universal. Quest'ultima infatti accusava la grande casa giapponese di aver rubato l'idea dal loro film, ovvero il famosissimo \"King Kong\". La Nintendo riusc\u00ec per\u00f2 a vincere la causa, ottenendo dalla Universal un risarcimento, nonch\u00e9 il rimborso delle spese legali.\nAspetti tecnici.\nNintendo proponeva \"Donkey Kong\" in versione videogioco arcade sia nella versione con cabinato classico di tipo \"upright\" (quelli verticali) che in versione \"cocktail\" (quelli a forma di tavolino). I due tipi di cabinati disponevano di diversi spazi interni, pertanto Nintendo si \u00e8 trovata costretta a fabbricare due tipi di schede logiche per questo gioco, da utilizzare a seconda della tipologia del cabinato nel quale erano destinate ad essere installate. Il set per cabinati \"normali\" consisteva in due schede logiche interconnesse tra di loro mediante due cavi di tipo \"flat\" mentre quello per cabinati \"cocktail\" consisteva in 4 schede (pi\u00f9 piccole) interconnesse sempre allo stesso modo, ma il gioco non rispetta lo standard JAMMA.\nLa serie.\nIl gioco, nella sua versione arcade, avr\u00e0 due seguiti: \"Donkey Kong Jr.\" (1982) e \"Donkey Kong 3\" (1983).\nLa serie \"Donkey Kong\" tuttavia continuer\u00e0 nei decenni successivi con numerosi titoli per varie piattaforme e di diversi generi.\nDal videogioco venne tratto ufficialmente anche un gioco da tavolo pubblicato dalla MB (Milton Bradley Company) nel 1982, dal titolo omonimo. Il videogioco ispir\u00f2 inoltre una canzone cantata da Buckner &amp; Garcia intitolata \"Do The Donkey Kong\" e pubblicata nell'album \"Pac-Man Fever\".\nVersioni.\nIl gioco ricompare inoltre, giocabile, all'interno di \"Donkey Kong 64\". Il terzo livello di Donkey Kong appare come scenario di lotta in \"Super Smash Bros. Brawl\" sotto il nome di \"75 m\".\n\"Donkey Kong\" venne anche realizzato come gioco elettronico autonomo: da Coleco, con licenza ufficiale, in formato da tavolo con schermo VFD, e da Nintendo in formato portatile LCD nella linea \"Game &amp; Watch\" a doppio schermo. Tra i \"Game &amp; Watch\" uscirono \"Donkey Kong\" nel 1982 e \"Donkey Kong II\" nel 1983.\nSono stati prodotti diversi cloni e varianti non ufficiali del gioco. I giochi appartenenti a questo filone vengono a volte chiamati collettivamente i giochi \"Kong\", parola spesso presente nei titoli delle imitazioni.L'arcade \"Crazy Kong\", molto simile all'originale, venne prodotto con regolare licenza."}
{"id": "127724", "revid": "123367327", "url": "https://it.wikipedia.org/wiki?curid=127724", "title": "Marco Emilio Lepido", "text": "Biografia.\nAppartenente a un'antica famiglia patrizia, era figlio dell'omonimo Marco Emilio Lepido e fratello del console Lucio Emilio Paolo.\nNel 52 a.C., subito dopo la morte di Publio Clodio Pulcro, fu nominato \"interrex\" dal Senato perch\u00e9 convocasse i \"comitia centuriata\". Roma per\u00f2 si trovava in uno stato di anarchia e Lepido rifiut\u00f2 la convocazione dei comizi per l'elezione dei consoli; per tale motivo la sua casa venne assediata dai partigiani di Clodio e lui a stento riusc\u00ec a salvarsi.\nSuccessivamente comp\u00ec un rapido \"cursus honorum\" che lo vide pretore nel 49 a.C., governatore della Spagna Citeriore nel 48-47 a.C. e console nel 46 a.C. grazie all'appoggio di Gaio Giulio Cesare. Negli anni 46-44 a.C. la collaborazione con Cesare divenne ancora pi\u00f9 stretta con la nomina di Lepido a \"magister equitum\", seconda carica dello Stato in quegli anni.\nAlla morte di Cesare nel 44 a.C. Lepido era a Roma con una legione, fatto che lo poneva in una situazione di netto vantaggio potendo minacciare vendetta nei confronti dei cesaricidi. Appoggi\u00f2 e sostenne Marco Antonio che gli confer\u00ec la pi\u00f9 alta carica religiosa lasciata vacante dall'assassinio di Cesare, quella di \"pontifex maximus\".\nCon l'arrivo a Roma dell'erede di Cesare, Ottaviano, Lepido segu\u00ec le sorti di Marco Antonio presentandosi come garante fra i due contendenti alla successione del defunto dittatore e, nell'accordo stretto a Bologna e passato alla storia come Secondo triumvirato, mediante la spartizione delle province a seguito del triumvirato, govern\u00f2 la Gallia Narbonense e le due Spagne, successivamente l'Africa settentrionale.\nFu console per la seconda volta nel 42 a.C. Nel 40 a.C., con la pace di Brindisi, ottenne le province africane dalla divisione della repubblica con gli altri triumviri.\nDurante la battaglia di Filippi rimase di guardia a Roma.\nA seguito dell'aiuto fornito a Sesto Pompeo durante la guerra condotta contro quest'ultimo da Ottaviano, dopo la sua sconfitta (36 a.C.) fu esautorato dalla vita politica e costretto a un volontario esilio al Circeo, mantenendo tuttavia la carica di pontefice massimo fino alla morte, avvenuta nel 13 a.C..\nSposato con Giunia, sorella di Marco Giunio Bruto, ebbe da lei due figli maschi: Marco e Quinto."}
{"id": "127725", "revid": "28592", "url": "https://it.wikipedia.org/wiki?curid=127725", "title": "Nestor Ivanovich Makhno", "text": ""}
{"id": "127726", "revid": "339392", "url": "https://it.wikipedia.org/wiki?curid=127726", "title": "Senbee Norimaki", "text": ""}
{"id": "127727", "revid": "1654832", "url": "https://it.wikipedia.org/wiki?curid=127727", "title": "Unione delle nazioni sudamericane", "text": "L'Unione delle nazioni sudamericane (in spagnolo, \"Uni\u00f3n de Naciones Suramericanas\" o UNASUR; in portoghese, \"Uni\u00e3o de Na\u00e7\u00f5es Sul-Americanas\" o UNASUL; in olandese, \"Unie van Zuid-Amerikaanse Naties\" o UZAN; in inglese, \"Union of South American Nations\" o USAN) \u00e8 una organizzazione intergovernativa regionale costituita da 13 Paesi dell'America meridionale.\nStoria.\nLa base fondante dell'Unione \u00e8 la Dichiarazione di Cusco del 2004, in cui i 12 Paesi sudamericani dichiaravano di voler creare una \"Comunit\u00e0 sudamericana delle nazioni\" (in spagnolo, \"Comunidad Suramericana de Naciones\"; in portoghese, \"Comunidade Sul-americana de Na\u00e7\u00f5es\"; in olandese, \"Zuid-Amerikaanse Statengemeenschap\"), sulla falsariga dell'Unione europea. Il nome fu poi cambiato in \"Unione delle nazioni sudamericane\" l'anno successivo.\nL'organizzazione \u00e8 nata ufficialmente con il Trattato costitutivo dell'Unione delle nazioni sudamericane, firmato a Brasilia il 23 maggio 2008 ed entrato in vigore ufficialmente l'11 marzo 2011, dopo la ratifica dell'Uruguay. L'organizzazione si \u00e8 data col tempo delle strutture fisse, come il Segretariato generale (con sede a Quito, in Ecuador), il Parlamento (che avr\u00e0 sede a Cochabamba, in Bolivia) e la Banca del Sud (con sede a Caracas, in Venezuela).\nA partire dal 2017, l'Unione sta attraversando un periodo di forte crisi, dovuta a una serie di conflitti diplomatici fra i Paesi membri: a gennaio 2017, la nomina a Segretario generale del diplomatico argentino Jos\u00e9 Octavio Bord\u00f3n fu bloccata dal Venezuela, sostenuta da Bolivia e Suriname; nell'agosto dello stesso anno, Argentina, Brasile, Cile, Colombia, Paraguay e Peru si sono uniti nel cosiddetto \"Gruppo di Lima\", che ha denunciato la presidenza del venezuelano Nicol\u00e1s Maduro come \"antidemocratica\"; nel febbraio 2018, \u00e8 stato ritirato l'invito a Maduro dall'8\u00ba Summit delle Americhe (tenutosi in aprile a Lima), causando la richiesta del Presidente boliviano Evo Morales di una \"riunione di emergenza\" dell'UNASUR per esprimere solidariet\u00e0 al presidente venezuelano.\nLa crisi ha raggiunto il suo picco il 20 aprile 2018, quando il Gruppo di Lima annunci\u00f2 la propria \"autosospensione\" dall'Unione per un anno, in forte contrasto con la presidenza pro-tempore boliviana, assegnata proprio a Morales. Il 28 agosto 2018, la Colombia ha ufficialmente notificato la sua intenzione di volersi ritirare \"entro sei mesi\" dall'organizzazione.\nOrganizzazione.\nPresidenza.\nLa presidenza dell'Unione viene assunta a turno dai Capi di Stato e di Governo dei Paesi membri per la durata di un anno circa, a partire dal meeting annuale. L'attuale presidente dell'UNASUR \u00e8 il boliviano Evo Morales.\nSegretariato generale.\nIl Segretario generale \u00e8 la figura esecutiva dell'Unione e presiede il Segretariato, che ha sede a Quito. La durata del suo mandato \u00e8 di due anni.\nIl primo Segretario generale avrebbe dovuto essere l'ex presidente ecuadoregno Rodrigo Borja, che per\u00f2 rinunci\u00f2 all'incarico pochi giorni prima della nascita ufficiale dell'UNASUR. Il 4 maggio 2010 fu cos\u00ec nominato l'ex presidente argentino N\u00e9stor Kirchner, nonostante alcune resistenze da Colombia, Uruguay e Per\u00f9. Dopo la sua morte, avvenuta il 27 ottobre 2010, la posizione rimase vacante fino alla nomina di Mar\u00eda Emma Mej\u00eda V\u00e9lez il 9 maggio 2011.\nA partire da gennaio 2017, il posto \u00e8 nuovamente vacante, in seguito alla mancanza di consenso sulla nomina del diplomatico argentino Jos\u00e9 Octavio Bord\u00f3n a Segretario, a cui si sono opposte Venezuela, Suriname e Bolivia.\nParlamento.\nIl Parlamento dell'Unione sar\u00e0 l'organo legislativo dell'organizzazione, con sede a Cochabamba.\nSar\u00e0 composto da 99 parlamentari: ogni Paese membro sar\u00e0 rappresentato da 5 parlamentari, a cui si aggiungono i membri in rappresentanza dei Parlamenti del Mercosur e della Comunit\u00e0 andina e i presidenti degli organi legislativi dei singoli Paesi. Le riunioni previste per il momento sono due, una in giugno e una in novembre, pi\u00f9 le eventuali sedute straordinarie."}
{"id": "127733", "revid": "2225", "url": "https://it.wikipedia.org/wiki?curid=127733", "title": "Segni diacritici del greco antico", "text": ""}
{"id": "127734", "revid": "939304", "url": "https://it.wikipedia.org/wiki?curid=127734", "title": "Jessica Marie Alba", "text": ""}
{"id": "127735", "revid": "1505830", "url": "https://it.wikipedia.org/wiki?curid=127735", "title": "Jessica Alba", "text": "Attiva in televisione e al cinema fin da adolescente, ha raggiunto una discreta popolarit\u00e0 nei primi anni duemila, grazie al ruolo di protagonista nella serie televisiva \"Dark Angel\" e, sul grande schermo, in pellicole quali \"Honey\" (2003), \"Sin City\" (2005), \"I Fantastici 4\" (2005) e \"Tutte pazze per Charlie\" (2007).\nInserita ogni anno nella sezione \"Hot 100\" della rivista Maxim dal 2003 al 2007, \u00e8 stata votata come la donna pi\u00f9 sexy del mondo da FHM nel 2007.\nNel gennaio 2012 fonda, insieme ad altri collaboratori, The Honest Company, azienda specializzata nella commercializzazione di prodotti non tossici per il mercato del consumo consapevole. Nel 2014 la societ\u00e0 raggiunge 170 milioni di dollari di vendite e nell'agosto 2015 viene valutata 1,7 miliardi di dollari. L'attrice possiede dal 15% al 20% della start-up.\nBiografia.\nNata in California, ma vissuta fino ai 9 anni in diverse zone degli Stati Uniti (tra cui Mississippi e Texas), Jessica Alba \u00e8 figlia di un pilota aeronautico di origini messicane, Mark Alba, e di madre met\u00e0 franco-canadese e met\u00e0 danese, Catherine Alba, nata Jensen. Ha un fratello pi\u00f9 giovane di lei, Joshua, che negli Stati Uniti \u00e8 un attore piuttosto conosciuto. L'infanzia di Jessica \u00e8 stata caratterizzata da numerose malattie (atelectasia, polmonite 4-5 volte all'anno, rottura dell'appendice e una cisti tonsillare), cosa che le provoc\u00f2 un certo isolamento: pare che passasse cos\u00ec tanto tempo in ospedale da non avere il tempo di sviluppare amicizie durature con i bambini suoi coetanei. Sempre durante l'infanzia, ha sofferto anche di disturbi ossessivo-compulsivi. In seguito, quando la sua famiglia si trasfer\u00ec in California, la sua salute miglior\u00f2 notevolmente. Si diplom\u00f2 all'et\u00e0 di 16 anni e successivamente frequent\u00f2 l'Atlantic Theater Company.\nCarriera.\nDesiderosa fin da piccola di diventare attrice, inizia a studiare recitazione intorno ai dodici anni, il suo debutto cinematografico \u00e8 nel 1993, con il film \"Vacanze a modo nostro\": scritturata per un ruolo minore, poco tempo dopo ne ottiene il ruolo principale a causa dell'improvvisa rinuncia della protagonista originaria.\nEntra nel mondo della televisione, prima con due spot nazionali e poi con le serie \"Il mondo segreto di Alex Mack\", dove compare tre volte, e nel 1995 con \"Le nuove avventure di Flipper\", per il quale si trasferisce in Australia, dove recita per due stagioni interpretando la ragazzina Maya Graham. Dopo altre apparizioni televisive (tra cui due puntate di \"Beverly Hills 90210\"), e cinematografiche (tra cui la commedia \"Mai stata baciata\"), nel 2000 \u00e8 la protagonista della serie televisiva di James Cameron, \"Dark Angel\": grazie a questo telefilm accresce la propria notoriet\u00e0, riceve vari premi per le sue doti di attrice e si lega sentimentalmente all'attore coprotagonista Michael Weatherly.\nDopo due pellicole interessanti ma di scarsa distribuzione (\"Paranoid\" e \"Piccolo dizionario amoroso\", quest'ultimo mai uscito nelle sale italiane, ma soltanto in DVD), Jessica interpreta nel 2003 la commedia musicale \"Honey\". Durante l'anno successivo compare nei principali talk show e sulle copertine di varie riviste, firmando lucrosi contratti di sponsorizzazione, primo fra tutti quello con L'Oreal, mentre nel 2005 torna al cinema da protagonista con il ruolo di Nancy Callahan in \"Sin City\" e nella parte di Sue Storm, alias la donna invisibile, ne \"I Fantastici 4\" (ruolo che riprender\u00e0 anche nel seguito \"I Fantastici 4 e Silver Surfer\"), e ancora in \"Trappola in fondo al mare\", in cui interpreta Sam, la fedele compagna del protagonista.\nNel 2009 oltre ad essere scelta come testimonial di Campari, dove realizza uno spot diretto da Jean-Paul Goude, viene scelta anche come protagonista del loro calendario, fotografata da Mario Testino. Nel 2010 recita in diversi film: \"The Killer Inside Me\", \"Vi presento i nostri\", \"Machete\" e \"Appuntamento con l'amore\".\nNel 2011 \u00e8 protagonista nella pellicola di \"Spy Kids 4 - \u00c8 tempo di eroi\" accanto ad Alexa Vega. Nel 2015 partecipa al videoclip \"Bad Blood\" della cantante Taylor Swift.\nNel 2016, \u00e8 diventata consulente di Arnold Schwarzenegger nello show televisivo \"The Celebrity Apprentice\". Per quanto riguarda il mondo cinematografico, assiste Lily Rabe nel thriller horror \"The Veil\", si unisce al cast assemblato da Kevin Connolly per la sua commedia d'avventura, \"Dear Eleanor\" e interpreta la fidanzata dell'eroe, Jason Statham, nella super produzione d'azione \"Mechanic: Resurrection\". Nessuno dei suoi progetti suscit\u00f2 l'entusiasmo della critica.\nNel 2017, ha partecipato al primo reality show di Apple per la piattaforma Apple Music nello spettacolo \"Planet of the apps\", insieme a diversi imprenditori. Quell'anno usc\u00ec la commedia d'azione \"El Camino Christmas\",in cui interpretava una giornalista.\nImmagine.\nNel 2006 i lettori di Askmen.com hanno votato Jessica Alba numero 1 nella classifica delle \"99 donne pi\u00f9 desiderabili\", mentre nel 2007, \"Maxim Magazine\" l'ha piazzata alla posizione numero 2 della sua \"Top 100\", dopo Lindsay Lohan. Sia \"GQ\" che \"In Style\" avevano la Alba sulle loro copertine di giugno, mentre a maggio, dopo otto milioni di voti, FHM (edizioni inglesi e americane) ha nominato l'attrice come \"Donna pi\u00f9 sexy nel Mondo nel 2007\". Jessica ha poi continuato a essere considerata una delle donne pi\u00f9 attraenti del mondo, essendo stata nominata nella \"Hot 100\" di Maxim nel 2008.\nSempre nel 2006, Jessica ha ricevuto anche un MTV Movie Award per la \"Performance pi\u00f9 sexy \" in riferimento ad alcune scene del film \"Sin City\". In precedenza, aveva ricevuto un Teen Choice Award e un Saturn Award come miglior attrice televisiva per il suo ruolo in \"Dark Angel\".\nIl 2 marzo 2006 Jessica fece causa alla celebre rivista \"Playboy\" per avere utilizzato una sua foto in bikini come copertina del mese. La rivista, che pure aveva nominato Jessica \"Sexy Star\" dell'anno, aveva pubblicato, senza il suo consenso, un'immagine dell'attrice tratta dal film \"Trappola in fondo al mare\" dando l'apparenza che si potesse trattare di un'immagine di nudo. In una successiva intervista, l'attrice ha poi affermato di aver successivamente rifiutato un'offerta per posare sulla stessa rivista, perch\u00e9 il comportamento di \"Playboy\" nei suoi confronti aveva seriamente danneggiato la sua immagine di attrice e di ragazza. Ciononostante Jessica ritir\u00f2 la propria denuncia dopo aver ricevuto le scuse personali dal direttore della rivista Hugh Hefner, il quale elarg\u00ec in beneficenza parte dei profitti derivanti dalle vendite del numero di \"Playboy\" contestato.\nIn un'altra intervista l'attrice ha affermato di non volere pi\u00f9 recitare in ruoli considerati da lei \u00abtroppo sexy\u00bb. Durante le riprese del film \"Tutte pazze per Charlie\" (2007), nella scena del bacio con l'attore Dane Cook Jessica Alba ha perso un dente.\nNel 2007 la rivista statunitense \"AskMen\" ha classificato l'attrice al terzo posto nella classifica delle donne pi\u00f9 desiderate del pianeta.\nJessica Alba ha manifestato il timore di venire identificata con lo stereotipo della \"gatta sexy\", basato sull'offerta dei ruoli che riceve. In un'intervista ha dichiarato di voler esser presa sul serio come attrice ma crede di aver bisogno di fare film a cui altrimenti non sarebbe interessata per costruirsi una carriera, affermando che spera davvero di essere pi\u00f9 selettiva per quanto riguarda i progetti dei film. Jessica mantiene anche una clausola che non contempla il nudo nel suo contratto. Le fu data l'opzione di apparire nuda in \"Sin City\" dai registi del film, Frank Miller e Robert Rodr\u00edguez, ma lei declin\u00f2 l'offerta, dicendo, \u00abNon faccio del nudo. Non lo faccio e basta. Forse \u00e8 questo che mi renderebbe un'attrice di scarso livello. Forse non sar\u00f2 selezionata per certe cose. Ma ho troppa ansia.\u00bb Ha sottolineato in un servizio fotografico per \"GQ\", in cui era poco vestita, che \u00abNon volevano che indossassi mutande da nonnina, ma io dissi, \"Se sar\u00f2 in topless ho bisogno di indossarle\"\u00bb. Nel marzo 2010, ha riaffermato questa posizione su \"Scarlet Magazine\", dichiarando \u00abPosso recitare in maniera sexy e posso indossare abiti sexy, ma non posso girare nuda\u00bb. Nel film \"Machete\" il personaggio di Jessica Alba appare in un nudo integrale, ma l'attrice ha girato la scena indossando biancheria intima poi rimossa digitalmente in postproduzione.\nVita privata.\nDal 2000 al 2003 \u00e8 stata legata all'attore Michael Weatherly.\n\u00c8 sposata dal 2008 con Cash Warren, produttore cinematografico; la coppia ha tre figli: Honor Marie (2008), Haven Garner (2011) e Hayes (2017).\nRiconoscimenti.\nGolden Globe\nMTV Movie Awards\nRazzie Awards\nDoppiatrici italiane.\nNelle versioni in italiano dei suoi film, Jessica Alba \u00e8 stata doppiata da:\nDa doppiatrice \u00e8 sostituita da:"}
{"id": "127743", "revid": "869733", "url": "https://it.wikipedia.org/wiki?curid=127743", "title": "Carpazi", "text": "I Monti Carpazi o semplicemente Carpazi (Ceco, Polacco e Slovacco: \"Karpaty\"; Ungherese: \"K\u00e1rp\u00e1tok\"; Rumeno: \"Carpa\u021bi\"; Serbo: \"\u041a\u0430\u0440\u043f\u0430\u0442\u0438\" o \"Karpati\"; Ucraino: \"\u041a\u0430\u0440\u043f\u0430\u0442\u0438\", \"Karpaty\"; Tedesco \"Karpaten\") sono l'ala orientale del grande sistema montuoso centrale dell'Europa, che attraversa, con un grande arco di circa \u00a0km, i territori di Repubblica Ceca (a cui appartiene il 3% dell'intero sistema montuoso), Polonia (10%), Slovacchia (17%), Ungheria (4%), Ucraina (10%), Romania (50%) e Serbia (5%).\nLa sua lunghezza di 1.550\u00a0km ne fa il terzo pi\u00f9 lungo gruppo montuoso europeo dopo gli Urali (2.500\u00a0km) e i Monti Scandinavi (1.700\u00a0km).\nLa catena montuosa pi\u00f9 alta dell'intero gruppo sono i Monti Tatra, che si innalzano tra la Slovacchia e la Polonia, dove le vette pi\u00f9 elevate superano i 2.600 m. La seconda catena montuosa per altezza si trova nei Carpazi Meridionali in Romania, dove le cime arrivano a 2550 m.\nEtimologia.\nIl nome, molto probabilmente, deriva da \"Carpi\", una trib\u00f9 dacica, che, secondo i documenti dell'Impero Romano d'Oriente (Zosimo), fino al 381 viveva ai pendii orientali della catena montuosa. In alternativa, il nome della trib\u00f9 sarebbe derivato da quello delle montagne. Il nome \"\"Karpetes\" potrebbe infine venire dalla radice Indoeuropea \"*sker/*ker\", da cui derivano la parola albanese \"karp\u00eb\"\", la parola lombarda e friulana \"crap\" (roccia, dirupo), \"crepe\" in ladino, e forse una parola di lingua dacica che significava \"montagna\" o \"roccia\".\nNei tardi documenti romani, i Carpazi orientali erano chiamati \"Montes Sarmatici\". I Carpazi occidentali erano chiamati \"Carpates\". Il nome Carpates venne registrato per la prima volta nella \"Geografia\" di Tolomeo. Nella saga di Herv\u00f6r scandinava, che descrive antiche leggende germaniche sulle battaglie tra Goti e Unni, il nome \"Karpates\" appare nella probabile forma germanica \"Harva\u00f0a fj\u00f6llum\" (vedi legge di Grimm). In documenti ufficiali ungheresi del XIII e XIV secolo, i Carpazi sono chiamati \"Thorchal\" o \"Tarczal\", o con il latinismo \"Montes Nivium\".\nGeografia.\nI Carpazi hanno inizio sul Danubio vicino a Bratislava. Circondano Transcarpazia e Transilvania in un grande semicerchio, che cambia bruscamente direzione verso sud-ovest e termina nel Danubio vicino a Or\u0219ova, in Romania. La totale lunghezza dei Carpazi supera i \u00a0km. L'estensione della catena montuosa varia tra i 12 e i 500\u00a0km. Il pi\u00f9 grande spessore dei Carpazi corrisponde alle maggiori altitudini. Cos\u00ec il sistema raggiunge la pi\u00f9 grande larghezza nell'altopiano della Transilvania, e nel meridiano del gruppo Tatra (dove si trova la cima pi\u00f9 alta, Gerlachovsk\u00fd \u0161t\u00edt, a \u00a0metri sul livello del mare). L'area coperta dai monti \u00e8 di \u00a0km quadrati. I Carpazi sono il sistema montuoso pi\u00f9 esteso d'Europa.\nSebbene spesso siano considerati una catena montuosa, i Carpazi non formano un'ininterrotta catena di montagne. Piuttosto, consistono in una serie di gruppi distinti orograficamente e geologicamente, che presentano una grande variet\u00e0 strutturale, come le Alpi. I Carpazi, che solo in pochi punti superano i 2500 metri di altitudine, non hanno picchi ripidi, estesi campi innevati, grandi ghiacciai, alte cascate e i numerosi laghi presenti nelle Alpi. Nessun'area nella catena dei Carpazi \u00e8 coperta da nevi perenni, e non ci sono ghiacciai. Alla loro massima altitudine, sono alti solo come la regione media delle Alpi, con cui condividono un simile aspetto, clima e flora.\nI Carpazi sono separati dalle Alpi dal bacino del Danubio. Le due catene si incontrano solo in un punto: le montagne Leitha a Bratislava. Lo stesso fiume li separa anche dalla Stara Planina, o Monti Balcani, ad Or\u0219ova, Romania. La valle del March e dell'Oder separa i Carpazi dalle catene di Slesia e Moravia, che appartengono all'ala media del Sistema Montuoso Centrale dell'Europa. Diversamente dalle altre ali del sistema, i Carpazi, che formano lo spartiacque tra i mari del nord e il Mar Nero, sono circondati su tutti i lati da zone pianeggianti, la Pianura Pannonica a sud-ovest, la pianura del basso Danubio (Romania) a sud, e la pianura di Galizia a nord-est.\nStoria.\nFurono teatro di numerosi e sanguinosi scontri, tra l'esercito austro-ungarico e quello russo, durante la Prima Guerra mondiale.\nDivisione.\nDivisione orizzontale.\nBuona parte dei Carpazi Esterni occidentali e nord-orientali \u00e8 tradizionalmente chiamata Beschidi.\nDivisione verticale e generale.\nElenco delle divisioni dei Carpazi (in senso orario da ovest, i numeri si riferiscono alla mappa):\nIl confine geologico tra Carpazi Occidentali e Orientali \u00e8 approssimativamente lungo la linea (da sud a nord) che passa per le citt\u00e0 di: Michalovce - Bardejov - Nowy S\u0105cz - Tarn\u00f3w. In convenzioni pi\u00f9 vecchie il confine si trova pi\u00f9 ad est, lungo la linea (da nord a sud) che passa sui fiumi San e Os\u0142awa (Polonia), la citt\u00e0 di Snina (Slovacchia) e il fiume Tur'ia (Ungheria). I biologi, comunque, spostano il confine ancora pi\u00f9 ad est.\nIl confine tra Carpazi Orientali e Meridionali \u00e8 formato dal Passo di Predeal, a sud di Bra\u0219ov.\nGli ucraini a volte chiamano \"Carpazi Orientali\" solo i Carpazi Ucraini (o Carpazi Boscosi), fondamentalmente la parte situata per lo pi\u00f9 nel loro territorio, mentre i rumeni a volte chiamano \"Carpazi Orientali\" solo l'altra parte, che si trova nel loro territorio (dal confine con l'Ucraina o dal Passo di Prislop, pi\u00f9 a sud).\nInoltre, i rumeni dividono i Carpazi Orientali nel loro territorio in tre gruppi geograficamente semplificati (nord, centro e sud), invece degli Esterni e Interni Carpazi Orientali. Sono:"}
{"id": "127744", "revid": "1305772", "url": "https://it.wikipedia.org/wiki?curid=127744", "title": "Jagged Little Pill Acoustic", "text": "Jagged Little Pill Acoustic \u00e8 un album della cantante canadese Alanis Morissette, pubblicato nel 2005.\nDescrizione.\nSi tratta della riedizione in chiave acustica del pi\u00f9 celebre album della cantante, \"Jagged Little Pill\", frutto del riarrangiamento dei brani classici che hanno lanciato la rockstar nell'universo musicale nel giugno 1995 e l'hanno portata a vendere oltre 30 milioni di copie dei suoi album. Le nuove versioni bandiscono l'uso della chitarra elettrica e introducono violini, campanellini, archi e mantengono invece l'armonica a bocca della Morissette.\nL'album \u00e8 stato lanciato, come lo \u00e8 stato l'originale nel 1995, il 13 giugno 2005 in anteprima solo nei negozi Starbucks negli Stati Uniti, scatenando le polemiche degli altri rivenditori che per protesta hanno tolto dai loro negozi gli altri CD della cantante; il lavoro \u00e8 disponibile nel resto del mondo a partire dal 26 luglio 2005."}
{"id": "127758", "revid": "729019", "url": "https://it.wikipedia.org/wiki?curid=127758", "title": "Walter Reder", "text": "Biografia.\nWalter Reder nacque a Freiwaldau in Boemia, nell'allora Austria-Ungheria, nel 1915. La sua famiglia si trasfer\u00ec a Vienna e successivamente a Linz. Si arruol\u00f2 nelle SS nel 1934. Frequent\u00f2 la scuola allievi ufficiali SS-Junkerschule di Braunschweig dalla quale usc\u00ec nell'aprile del 1936 con il grado di sottotenente. Nel marzo del 1938 aveva partecipato, come comandante di plotone, all'annessione dell'Austria; nel gennaio successivo venne promosso a tenente. Nel marzo dello stesso anno partecip\u00f2 all'occupazione della Cecoslovacchia; nell'aprile del 1939 venne nominato comandante di compagnia, il pi\u00f9 giovane del suo reggimento.\nSeconda guerra mondiale.\nPassato quindi al comando dello stato maggiore della sua divisione a Berlino, nell'imminenza della campagna di Francia riusc\u00ec a rientrare nelle truppe combattenti come secondo aiutante dello stato maggiore della divisione \"Totenkopf\". Decorato con la croce di ferro di seconda classe nel maggio del 1940, nel luglio successivo fu destinato allo stato maggiore della divisione, posto al quale rinunci\u00f2 quando, durante un corso per ufficiali di stato maggiore a Berlino, apprese nell'aprile del 1941 dell\u2019imminente campagna di Russia. Si mobilit\u00f2 immediatamente per tornare al suo vecchio 1\u00ba Reggimento motorizzato, al comando di una compagnia, poich\u00e9 era sua volont\u00e0 \u00abpoter comandare personalmente gli uomini nella battaglia e non dalla scrivania di uno Stato Maggiore\u00bb.\nPartecip\u00f2 all'operazione Barbarossa, combattendo, dunque, in Lituania, Lettonia e nella Russia nord-occidentale. Fu decorato con la croce di ferro di prima classe, promosso capitano il 1\u00ba settembre 1941, fu ferito al collo da un cecchino con conseguente paralisi della mano sinistra, nominato comandante di battaglione motorizzato di fanteria nel luglio del 1942, decorato con croce tedesca in oro. Nel novembre-dicembre del 1942, partecip\u00f2 a un corso per comandanti di battaglione delle truppe corazzate (Berlino-Parigi), e quindi nel febbraio del 1943 fu inviato in Ucraina come comandante di battaglione corazzato della \"Totenkopf\".\nNel mese successivo partecip\u00f2 alla battaglia di Kharkov, dove si distinse per i successi tattici ottenuti dal battaglione da lui comandato, ottenendo l'ennesima decorazione, la croce di cavaliere. Venne ferito gravemente una seconda volta e fu costretto a subire l'amputazione dell'avambraccio sinistro. Fu operato varie volte a Vienna. Chiese quindi di tornare al fronte, ottenendo il comando del battaglione esplorante della 16. SS-Panzergrenadier-Division \"Reichsf\u00fchrer-SS\" nel dicembre del 1943. Nel gennaio del 1944 fu promosso maggiore. Nel maggio 1944 il reparto fu trasferito in Italia, dove aveva partecipato alla ritirata tedesca difendendo il tratto costiero da Grosseto a Cecina. Attestandosi a luglio sul fronte dell'Arno, da Pisa fino alla foce del fiume. Da agosto nel settore di Pietrasanta e successivamente a Carrara. \nFu proprio nella zona delle Alpi Apuane che Reder, alla testa dei suoi uomini della \"Reichsf\u00fchrer-SS\" e supportato dalle truppe della RSI, comp\u00ec una serie di aberranti stragi contro la popolazione civile, come l'eccidio di San Terenzo Monti (159 morti), l'eccidio di Vinca (oltre 170 morti) e l'eccidio di Bergiola Foscalina (70 morti).\nLa strage di Marzabotto.\nTra il 29 settembre e il 18 ottobre 1944 fu incaricato di occuparsi dell'operazioni di antiguerriglia contro la minaccia dei partigiani nelle zone vicine al fronte, quindi particolarmente suscettibili alle azioni di sabotaggio compiute dalle formazioni partigiane. La tattica della \"terra bruciata\" fu causa dei massacri di civili a Monte Sole (eccidi noti anche come la \"strage di Marzabotto\") e zone limitrofe, tra cui Bardine San Terenzo, Regnano, Valla e Vinca, dove persero la vita 960 civili italiani, uomini, donne e bambini.\nIl dopoguerra.\nDopo la resa tedesca, Reder, che era riuscito a raggiungere la Baviera, fu catturato dagli statunitensi; venne estradato in Italia, nel maggio del 1948, con l'accusa di aver commesso crimini di guerra. Il 31 ottobre 1951 fu giudicato colpevole e condannato all'ergastolo dal Tribunale militare di Bologna, da scontare nel carcere di Gaeta, sentenza confermata nel marzo 1954 dal Tribunale supremo militare. Nel 1964 Reder si appell\u00f2 al sindaco di Marzabotto per ottenere il perdono dei sopravvissuti e ottenere la libert\u00e0. La piccola comunit\u00e0 si espresse tramite un piccolo referendum popolare con 282 voti contrari alla liberazione e soltanto 4 a favore.\nNel luglio 1980 il tribunale militare di Bari gli concede la libert\u00e0 condizionale, con cinque anni di internamento nel carcere di Gaeta con lo status di prigioniero di guerra, poich\u00e9 \"la criminalit\u00e0 di Reder - recitava l'ordinanza che lo definiva anche \"valoroso combattente in guerra\" - va ritenuta occasionale e contingente perch\u00e9 \u00e8 collegata al fattore scatenante la guerra e quindi al particolare stato d'animo dell'ex maggiore\". Nel dicembre 1984 Reder, in una lettera inviata agli abitanti del paese emiliano, espresse un profondo rammarico e pentimento per il suo gesto.\nIl 24 gennaio 1985 l'esecutivo Craxi, indifferente alle proteste dei familiari delle vittime e a quelle delle associazioni partigiane, si serv\u00ec della \u00abprevista possibilit\u00e0\u00bb di scarcerazione anticipata prevista dalla sentenza del 1980 e ne decise la liberazione e il rimpatrio in Austria su un aereo messo a disposizione dal governo italiano con sei mesi di anticipo sulla data prevista per la fine dell'internamento. Nel gennaio 1986, in un comunicato al settimanale austriaco \"Die ganze Woche\", Reder dichiarava \"Non ho bisogno di giustificarmi di niente\" e ritrattava la richiesta di perdono avanzata nel 1964 agli abitanti di Marzabotto, attribuendone l'iniziativa al suo difensore. Mor\u00ec a Vienna nel 1991."}
{"id": "127766", "revid": "729019", "url": "https://it.wikipedia.org/wiki?curid=127766", "title": "Karl Gebhardt", "text": " Fu il medico personale di Heinrich Himmler ed uno dei principali coordinatori di pseudo-esperimenti medici perpetrati nei campi di concentramento di Ravensbr\u00fcck e Auschwitz.\nBiografia.\nGebhardt nacque ad Haag in Oberbayern. Nel 1927 intraprese gli studi di medicina a Monaco di Baviera; ottenuta l'abilitazione nel 1935 ottenne un posto come professore associato presso l'Universit\u00e0 di Berlino, ottenendo infine nel 1937 una cattedra in medicina ortopedica.\nAutore dell'ipotesi di Gebhardt, si iscrisse al Partito nazista il 1\u00ba maggio 1933, e due anni pi\u00f9 tardi alle SS, dove divenne il responsabile della clinica ortopedica di Hohenlychen, trasformandola, durante la Seconda guerra mondiale, in un ospedale per i soldati delle Waffen-SS. Nel 1938 divenne il medico personale di Heinrich Himmler; proprio per la sua vicinanza al \"Reichsf\u00fchrer\" delle SS raggiunse il grado di \"SS-Gruppenf\u00fchrer\" (Tenente generale).\nDurante la guerra ordin\u00f2 ed esegu\u00ec personalmente tutta una serie di esperimenti chirurgici su numerosi internati dei campi di concentramento, in particolare su donne, a Ravensbr\u00fcck e Auschwitz. Fatto curioso, date le atrocit\u00e0 commesse in nome della purezza della razza ariana: venne nominato da Hitler presidente della Croce Rossa tedesca all'ultima ora, il 24 aprile 1945, in sostituzione di Ernst-Robert Grawitz che si era appena suicidato, con la famiglia, facendo esplodere due bombe a mano.\nFu catturato, insieme ad Heinrich Himmler, il 22 maggio alla periferia del villaggio di Barnstedt, fra Bremerv\u00f6rde e Amburgo. Tradotto davanti al Tribunale di Norimberga, nel processo per i medici nazisti, venne ritenuto colpevole di crimini di guerra e di crimini contro l'umanit\u00e0 e per questo condannato a morte il 20 agosto 1947. Venne impiccato il 2 giugno 1948 nella prigione di Landsberg am Lech in Baviera."}
{"id": "127767", "revid": "2139485", "url": "https://it.wikipedia.org/wiki?curid=127767", "title": "Lago Michigan", "text": "Il lago Michigan \u00e8 un lago di origine glaciale, uno dei cinque Grandi Laghi dell'America del Nord. \u00c8 connesso al lago Huron attraverso lo stretto di Mackinac. Fra gli affluenti, il fiume Fawn. \u00c8 l'unico lago facente parte dei Grandi Laghi a trovarsi esclusivamente in territorio statunitense.\nNome.\nLa parola \"Michigan\" si riferiva inizialmente al lago stesso e si crede sia derivata da \"meicigama\" una parola degli indiani chippewa che significa \"grande acqua\". Fino al 1700 veniva chiamato anche lago Illinois.\nGeografia.\nIl lago ha forma allungata da nord a sud, si trova a 176 metri sul livello del mare e la sua superficie \u00e8 di 57.760 chilometri quadrati. \u00c8 il pi\u00f9 grande lago interamente compreso nel territorio degli Stati Uniti ed \u00e8 il quinto in assoluto al mondo. \u00c8 inoltre il pi\u00f9 grande bacino compreso nel territorio di un'unica nazione.\nLa sua lunghezza \u00e8 di circa 500\u00a0km mentre la larghezza raggiunge i 190\u00a0km (per fare un paragone, il mare Adriatico \u00e8 largo mediamente 150\u00a0km). La profondit\u00e0 massima non supera i 281 metri, inferiore a quella dei laghi prealpini italiani. Si stima che contenga un volume d'acqua pari a circa 4.900\u00a0km cubi.\nLe coste sono basse e uniformi, coperte di foreste nella parte settentrionale e caratterizzate da ampie spiagge lungo la riva orientale. A nord e in corrispondenza della profonda insenatura di Green Bay, il bacino \u00e8 costellato di numerose isole ancora relativamente vergini. \u00c8 l'unico dei cinque Grandi Laghi a essere interamente compreso nel territorio degli Stati Uniti. Lungo le sponde si affacciano gli Stati del Michigan, Wisconsin, Illinois e dell'Indiana.\nConsiderando la contiguit\u00e0 tra il lago Michigan e il Lago Huron, comunicanti mediante l'ampio Stretto di Mackinac, i due laghi possono anche essere considerati bacini di un unico lago, definito Lago Michigan-Huron.\nCitt\u00e0 costiere.\nCirca 12 milioni di persone vivono sulle coste del lago. Molte cittadine del nord Michigan sono centri turistici che hanno come attrazione le bellezze naturalistiche delle spiagge, rimaste sostanzialmente protette dallo sviluppo industriale; la parte meridionale da Gary a Chicago \u00e8 invece fortemente industrializzata.\nLe citt\u00e0 pi\u00f9 note sulla costa sono:\nSpiagge.\nLe ampie spiagge, soprattutto quelle del Michigan e dell'Indiana, sono molto conosciute. La sabbia \u00e8 soffice e bianchissima, nota anche come \"sabbia che canta\" (\"singing sands\") a causa del caratteristico scricchiolio che emette quando la si calpesta. Lo scricchiolio \u00e8 dovuto all'alto contenuto di quarzo. In alcuni punti sono predisposti percorsi per il \"dune bugging\" con auto e moto.\nUn tratto della costa sud-orientale appartenente allo Stato dell'Indiana costituisce il parco nazionale di Indiana Dunes National Lakeshore, che comprende elevati cordoni di dune, praterie, zone umide, boschi e circa 70 chilometri di sentieri percorribili."}
{"id": "127771", "revid": "712828", "url": "https://it.wikipedia.org/wiki?curid=127771", "title": "Plo Koon", "text": ""}
{"id": "127772", "revid": "15756", "url": "https://it.wikipedia.org/wiki?curid=127772", "title": "Windows Forms", "text": "Microsoft Windows Forms \u00e8 il nome dato alla parte di GUI del framework Microsoft.NET, fornisce accesso al widgets nativo di Windows incapsulando l'esistente Win32 API in modalit\u00e0 managed code.\nAnche se Microsoft Windows Forms \u00e8 visto come un sostituto per il precedente e pi\u00f9 complesso sistema Microsoft Foundation Classes basato su C++, non offre caratteristiche paragonabili, come ad esempio l'architettura \"Vista/Documento\" Model-View-Controller.\nL'implementazione esiste all'interno del namespace codice_1 del framework.NET e cerca correttamente theme itself on Windows XP. Ci sono comunque significanti controversie con questo supporto riguardo ai tab sheets e i controlli piazzati in questi sheets.\nIl 4 dicembre 2018, durante la conferenza Microsoft Connect(); 2018, l'azienda ha reso open source Windows Presentation Foundation, Windows Forms e WinUI (Windows UI XAML Library), caricando su GitHub il codice sorgente.\nAltri toolkits di GUI per.NET includono:\nArchitettura.\nUn'applicazione \"Windows Form\" \u00e8 un'applicazione basata su eventi supportata da.NET Framework di Microsoft. A differenza di un programma batch, trascorre la maggior parte del tempo semplicemente aspettando che l'utente faccia qualcosa, come riempire una casella di testo o fare clic su un pulsante.\nWindows Forms fornisce l'accesso ai controlli comuni dell'interfaccia utente di Windows nativi racchiudendo l'API di Windows esistente nel codice gestito. Con l'aiuto di Windows Form.NET Framework fornisce un'astrazione pi\u00f9 completa sopra l'API Win32 rispetto a Visual Basic o MFC.\nWindows Forms \u00e8 simile alla libreria MFC (Microsoft Foundation Class) nello sviluppo di applicazioni client. Fornisce un wrapper costituito da un insieme di classi C ++ per lo sviluppo di applicazioni Windows. Tuttavia, non fornisce un framework dell'applicazione predefinito come MFC. Ogni controllo in un'applicazione Windows Form \u00e8 un'istanza concreta di una classe.\nCaratteristiche.\nTutti gli elementi visivi nella libreria di classi Windows Form derivano dalla classe Control. Ci\u00f2 fornisce la funzionalit\u00e0 minima di un elemento dell'interfaccia utente come posizione, dimensione, colore, carattere, testo, nonch\u00e9 eventi comuni come il clic e il trascinamento/rilascio. La classe Control ha anche il supporto di aggancio per consentire a un controllo di riorganizzare la sua posizione sotto il suo genitore. Il supporto di Microsoft Active Accessibility nella classe Control consente inoltre agli utenti con problemi di utilizzo di utilizzare meglio Windows Form.\nOltre a fornire l'accesso ai controlli nativi di Windows come pulsante, casella di testo, casella di controllo e visualizzazione elenco, Windows Forms ha aggiunto i propri controlli per l'hosting ActiveX, la disposizione del layout, la convalida e l'associazione di dati avanzati. Questi controlli vengono visualizzati utilizzando GDI +.\nStoria e futuro.\nProprio come Abstract Window Toolkit (AWT), l'equivalente API Java, Windows Forms era un modo semplice e precoce per fornire componenti dell'interfaccia utente grafica a.NET Framework. Windows Forms si basa sull'API di Windows esistente e alcuni controlli si limitano a racchiudere i componenti di Windows sottostanti. Alcuni metodi consentono l'accesso diretto ai callback Win32, che non sono disponibili nelle piattaforme non Windows.\nIn.NET Framework 2.0, Windows Form ha ottenuto controlli di layout pi\u00f9 ricchi, controlli toolstrip in stile Office 2003, componente multithreading, supporto per la fase di progettazione e data binding pi\u00f9 ricco, nonch\u00e9 ClickOnce per la distribuzione basata sul Web.\nCon il rilascio di.NET 3.0, Microsoft ha rilasciato una seconda API parallela per il rendering delle GUI: Windows Presentation Foundation (WPF) basata su DirectX, insieme a un linguaggio dichiarativo della GUI chiamato XAML.\nDurante una sessione di domande e risposte alla conferenza Build 2014, Microsoft ha spiegato che Windows Forms era in modalit\u00e0 di manutenzione, senza l'aggiunta di nuove funzionalit\u00e0, ma i bug trovati sarebbero comunque stati risolti. Pi\u00f9 recentemente, negli aggiornamenti a.NET Framework versione 4.5 \u00e8 stato introdotto un supporto migliorato per DPI elevati per vari controlli Windows Forms.\nCompatibilit\u00e0 con le versioni precedenti di XAML con Windows Form.\nPer lo sviluppo futuro, Microsoft ha sostituito Windows Forms con una voce GUI basata su XAML utilizzando framework come WPF e UWP. Tuttavia, il posizionamento del trascinamento della selezione dei componenti della GUI in modo simile a Windows Forms \u00e8 ancora fornito in XAML sostituendo l'elemento XAML radice della pagina/finestra con un controllo dell'interfaccia utente \"Canvas\". Quando apporta questa modifica, l'utente pu\u00f2 creare una finestra in modo simile a Windows Forms trascinando e rilasciando direttamente i componenti utilizzando la GUI di Visual Studio.\nSebbene XAML fornisca la compatibilit\u00e0 con le versioni precedenti del posizionamento mediante trascinamento tramite il controllo Canvas, i controlli XAML sono simili solo ai controlli Windows Form e non sono compatibili con le versioni precedenti uno a uno. Eseguono funzioni simili e hanno un aspetto simile, ma le propriet\u00e0 e i metodi sono abbastanza diversi da richiedere la ri-mappatura da un'API all'altra.\nImplementazione alternativa.\nMono \u00e8 un progetto guidato da Xamarin (in precedenza Ximian, poi Novell) per creare un set di strumenti compatibile con.NET conforme allo standard Ecma.\nNel 2011, il supporto di Mono per codice_1 a partire da .NET 2.0 \u00e8 stato annunciato come completo; codice_3 funziona in modo nativo su Mac OS X. Tuttavia, codice_1 non \u00e8 stato sviluppato attivamente su Mono. Piena compatibilit\u00e0 con .NET non era possibile, perch\u00e9 codice_1 di Microsoft \u00e8 principalmente un wrapper dell'API di Windows e alcuni metodi consentono l'accesso diretto ai callback Win32, che non sono disponibili su piattaforme diverse da Windows. Un problema pi\u00f9 significativo \u00e8 che, dalla versione 5.2, Mono \u00e8 stato aggiornato in modo che il suo valore predefinito presupponga una piattaforma a 64 bit. Tuttavia, codice_1 su Mono per la piattaforma Macintosh OS X \u00e8 stato creato utilizzando un sottosistema a 32 bit, Carbon."}
{"id": "127775", "revid": "712828", "url": "https://it.wikipedia.org/wiki?curid=127775", "title": "Ki-Adi-Mundi", "text": ""}
{"id": "127776", "revid": "77358", "url": "https://it.wikipedia.org/wiki?curid=127776", "title": "Manu Ginobili", "text": ""}
{"id": "127777", "revid": "838137", "url": "https://it.wikipedia.org/wiki?curid=127777", "title": "NUnit", "text": "NUnit \u00e8 un unit testing framework open source per Microsoft .NET. Appartiene alla famiglia Xunit e segue gli stessi propositi di JUnit per il mondo Java.\nEsempi.\nEsempi applicativi di un text fixture di NUnit:\nusing NUnit.Framework;\nusing NUnit.Framework.SyntaxHelpers;\n [TestFixture]\n public class ExampleTestOfNUnit\n [Test]\n public void TestMultiplication()\n Assert.AreEqual(4, 2*2, \"Multiplication\");\n // modalit\u00e0 equivalente, considerando che dalla versione 2.4 NUnit offre una nuova\n // e pi\u00f9 intuitiva sintassi di asserzione, come descritto in questa pagina:\n // http://www.nunit.org/index.php?p=constraintModel&amp;r=2.4.7\n Assert.That(4, Is.EqualTo(2*2), \"Multiplication constraint-based\");\nIl framework NUnit rileva automaticamente via reflection il metodo codice_1."}
{"id": "127781", "revid": "712828", "url": "https://it.wikipedia.org/wiki?curid=127781", "title": "Kit Fisto", "text": ""}
{"id": "127782", "revid": "2812", "url": "https://it.wikipedia.org/wiki?curid=127782", "title": "Missile Cruise", "text": ""}
{"id": "127783", "revid": "831312", "url": "https://it.wikipedia.org/wiki?curid=127783", "title": "Giro d'Italia 1997", "text": "Il Giro d'Italia 1997, ottantesima edizione della \"Corsa Rosa\", si svolse in ventidue tappe dal 17 maggio all'8 giugno 1997, per un percorso totale di 3\u00a0918 km. La vittoria fu appannaggio dell'italiano Ivan Gotti, che complet\u00f2 il percorso in 102h53'58\", precedendo il russo Pavel Tonkov e il connazionale Giuseppe Guerini.\nFu l'ultima edizione del Giro trasmessa dalle reti Mediaset (nella fattispecie Rete 4), con Silvio Martinello a prendere il posto di Giuseppe Saronni come \"voce tecnica\" al fianco di Davide De Zan."}
{"id": "127784", "revid": "1305772", "url": "https://it.wikipedia.org/wiki?curid=127784", "title": "ADO.NET", "text": "ADO.NET (ActiveX Data Objects) \u00e8 il primo modello di accesso relazionale ai dati per le applicazioni basate su Microsoft .NET. Pu\u00f2 essere usato per accedere alle fonti di dati per le quali esiste uno specifico .NET Provider, o attraverso un .NET Bridge Provider, per il quale c'\u00e8 uno specifico OLE DB Provider, ODBC Driver, o JDBC Driver. ADO.NET \u00e8 a volte considerato un'evoluzione della tecnologia ADO, ma \u00e8 importante notare che i cambiamenti maggiori sono evidenti con la versione due.\nADO.NET, al contrario del suo predecessore, non supporta i cursori lato server, mentre si concentra principalmente sui recordset disconnessi (i DataSet). "}
{"id": "127785", "revid": "62004", "url": "https://it.wikipedia.org/wiki?curid=127785", "title": "Tour de France 1903", "text": "Il Tour de France 1903, prima edizione della \"Grande Boucle\", si svolse in sei tappe dal 1\u00ba a 19 luglio 1903, per un percorso totale di 2 428\u00a0km. Fu vinto da Maurice Garin, in quella che sar\u00e0 la sua prima e unica vittoria nella corsa. Dietro al vincitore Garin, che termin\u00f2 in 94h33'14\", si piazzarono sul podio gli altri francesi Lucien Pothier (secondo classificato) e Fernand Augereau (terzo).\nGarin fu leader della corsa dalla prima all'ultima tappa, primato che sar\u00e0 poi eguagliato da altri corridori. Ognuno dei componenti del primo podio della storia della corsa non riuscir\u00e0 pi\u00f9 ad arrivare nelle prime tre posizioni nelle successive edizioni.\nAl Tour de France 1903 parteciparono 84 corridori e solo in 21 riuscirono ad arrivare alla fine. Garin fu anche il corridore che vinse pi\u00f9 tappe (tre sulle sei totali)."}
{"id": "127786", "revid": "7336", "url": "https://it.wikipedia.org/wiki?curid=127786", "title": "Kary B. Mullis", "text": ""}
{"id": "127788", "revid": "1543377", "url": "https://it.wikipedia.org/wiki?curid=127788", "title": "The Truman Show", "text": "The Truman Show \u00e8 un film del 1998 diretto da Peter Weir, su soggetto di Andrew Niccol, e interpretato da Jim Carrey, fino ad allora conosciuto principalmente per ruoli comici in film demenziali, in una delle sue prove attoriali pi\u00f9 apprezzate. La pellicola \u00e8 una satira fantascientifica, ispirata parzialmente a un episodio di \"Ai confini della realt\u00e0\", alla vita di Michael Jackson, a diverse idee ed intuizioni sviluppate dallo scrittore americano di fantascienza Philip K. Dick nel suo romanzo \"Tempo fuor di sesto\" e dalla allora nascente moda di raccontare la vita in televisione attraverso i \"reality show\", immaginando una situazione paradossale, portata all'estremo, dalla quale emergono temi filosofici.\nIl film \u00e8 stato candidato a tre Premi Oscar nel 1999 e premiato con tre BAFTA e altrettanti Golden Globe.\nTrama.\nTruman Burbank \u00e8 un trentenne apparentemente pieno di vita e sempre sorridente che non sa di essere il protagonista involontario di uno spettacolo televisivo, il \"Truman Show\", un racconto sulla sua stessa vita, ripresa in diretta sin dalla nascita, quando fu prelevato da una gravidanza indesiderata e \"adottato\" da un'emittente televisiva. Un servizio giornalistico spiega l'antefatto attraverso un'intervista a Christof, il regista-demiurgo dello spettacolo, che illustra il successo dello show ottenuto in tutto il mondo. Una serie di flashback sui ricordi di Truman, alternati con la visione di alcuni telespettatori del mondo reale mentre guardano, pi\u00f9 o meno con interesse, il programma, illustra le fasi della vita del protagonista.\nSull'isolotto su cui abita, Seahaven, il giorno e la notte sono artificiali, cos\u00ec come il mare e tutti i fenomeni atmosferici; in realt\u00e0 si tratta di un gigantesco studio televisivo dove nella cupola del finto cielo dirige lo show il regista Christof, come una sorta di trascendente burattinaio. Tutte le persone che Truman incontra e con le quali si relaziona sono degli attori, compresi i genitori, l'amico Marlon e sua moglie Meryl, che hanno lo scopo di manipolare e pianificare, secondo le esigenze della produzione con cui sono in contatto per via di microfoni, la vita di Truman (oltre che a commercializzare i prodotti del programma, che generano cospicue entrate). Con l'avvicinarsi del trentesimo anniversario della trasmissione Truman, che gi\u00e0 percepisce un senso di estraniazione nella sua vita, apparentemente tranquilla e agiata, inizia a dubitare della realt\u00e0 in cui vive quando incominciano ad accadere strani avvenimenti come la caduta dal cielo di un faro di proiezione (dovuta al fatto che con il passare del tempo, il set si sta deteriorando) o l'intercettazione da parte della sua radio di un canale di comunicazione interno che segue i suoi movimenti e d\u00e0 istruzioni ad attori e figuranti.\nTruman comincia a vedere i suoi affetti pi\u00f9 cari, genitori, moglie e amico del cuore, scolorire nei volti di perfetti estranei e cerca allora conferme alla sua vita reale riguardando le vecchie fotografie di famiglia che, per\u00f2, non esauriscono i suoi dubbi e non calmano la sua crescente irrequietezza che si traduce in un desiderio di evadere verso un luogo lontano. Questa voglia di fuga, incompatibile con il programma televisivo, mette in difficolt\u00e0 sempre maggiore gli sceneggiatori e gli attori del cast, che si vedono costretti a inventare nuove soluzioni per impedirgli di allontanarsi dall'isola e scoprire la verit\u00e0. Alcuni inconvenienti tecnici, uniti alle gaffe di alcune comparse, che lasciano intendere come sia una finzione o lo chiamano per nome pur non conoscendolo, trasformano presto i sospetti di Truman in certezza; il comportamento sempre pi\u00f9 irrequieto e imprevedibile di Truman manda in crisi Meryl, che dopo essere stata quasi costretta dal marito a dirgli la verit\u00e0, viene fatta uscire di scena dalla produzione.\nTruman rilegge, alla luce della verit\u00e0 che gli si va rivelando, alcuni episodi della sua giovinezza, tra i quali l'incontro con una ragazza, Lauren, che, nello show, aveva il ruolo di una comparsa silenziosa e di cui Truman si era subito innamorato. Lauren, che aveva avvertito Truman che non le era permesso di parlare con lui, si era anche lei innamorata e aveva provato sdegno e compassione per la condizione in cui veniva fatto vivere; cerc\u00f2 quindi di rivelargli la realt\u00e0 ribellandosi all'omert\u00e0 dello staff che la allontan\u00f2 in modo forzoso dal programma (in seguito a ci\u00f2, nella vita reale la ragazza dar\u00e0 inizio alla campagna \"Liberate Truman\", un movimento da lei ideato per ottenere la liberazione di Truman dal set-prigione dello spettacolo). A Truman, che dovr\u00e0 sposare l'attrice pi\u00f9 adatta alle esigenze dello spettacolo, si dir\u00e0 che Lauren era una schizofrenica e che \u00e8 dovuta partire per un trasferimento della sua famiglia alle isole Figi. Truman tuttavia non smetter\u00e0 mai di pensare a lei e di sperare di arrivare alle Figi, nonostante gli venga fatto credere che quelle esotiche isole si trovino in capo al mondo.\nIl protagonista si avvicina sempre pi\u00f9 alla realt\u00e0 quando in una delle comparse riconosce suo padre, che secondo il copione era annegato durante una gita in mare con lui da giovane; in realt\u00e0 l'episodio era stato un espediente per inculcargli la paura dell'acqua e non farlo allontanare mai dall'isola. Christof, per risolvere la situazione e placare l'animo di Truman, alla fine lo fa riunire con il padre reintegrandolo nello show (con il pretesto che in seguito all'incidente ha avuto un'amnesia), apparentemente ponendo fine alla sua crisi e iniziando a preparare il prossimo arco narrativo dello show.\nLa situazione tuttavia, che dopo un po' di tempo sembra essere all'apparenza tornata sotto controllo, in realt\u00e0 \u00e8 ormai precipitata e Truman, dopo aver eluso la sorveglianza dei membri della troupe e del cast scavandosi un tunnel dal seminterrato di casa sua, si avventura su una piccola barca nel finto mare che inutilmente Christof fa sconvolgere da una violentissima tempesta, mettendo a rischio la stessa vita del suo personaggio. Quando il regista si rende conto che ormai Truman ha scoperto la verit\u00e0 ed \u00e8 disposto anche a morire pur di far cessare la farsa, decide di interrompere la tempesta e, parlandogli direttamente dal cielo della scenografia televisiva, cerca di convincerlo che la finta vita del colorato set televisivo sia molto migliore e pi\u00f9 vera della grigia vita reale.\nTruman tuttavia non cade nella tentazione e al falso Eden preferisce la cruda verit\u00e0. Truman dunque, ormai giunto all'uscita dell'enorme set, dopo aver salutato scherzosamente un'ultima volta il suo pubblico con il suo tormentone \u00abCasomai non vi rivedessi... buon pomeriggio, buonasera e buonanotte!\u00bb, si avvia verso la vera vita. Sylvia (il vero nome di Lauren), la ragazza \"ribelle\" di cui si era innamorato tempo addietro, felice per la scelta del giovane si precipita a incontrarlo, mentre i telespettatori di tutto il mondo esultano per la scelta di Truman. Sconfitti, i supervisori di Christof terminano finalmente il programma con un'inquadratura della porta aperta, e gli ex spettatori del \"Truman Show\", con nonchalance, iniziano a cercare qualcos'altro da guardare in TV.\nProduzione.\nAndrew Niccol scrisse un breve trattamento intitolato \"The Malcolm Show\" nel maggio 1991. La bozza originale era un thriller di fantascienza, con la trama ambientata a New York. Niccol ha dichiarato: \u00abPenso che tutti si interroghino sull'autenticit\u00e0 della loro vita in certi momenti, \u00e8 come quando i bambini si domandano se sono stati adottati.\u00bb Nell'autunno del 1993, il produttore Scott Rudin acquist\u00f2 la sceneggiatura per poco pi\u00f9 di un milione di dollari. La Paramount Pictures accett\u00f2 immediatamente di distribuire il film. Parte dell'accordo prevedeva il debutto alla regia di Niccol, sebbene la Paramount ritenesse che il budget stimato di 80 milioni di dollari fosse troppo alto per lui. Inoltre, la Paramount era intenzionata a ingaggiare un regista pi\u00f9 esperto, pagando a Niccol soldi extra per farsi da parte. Brian De Palma entr\u00f2 in trattativa per dirigere il film, ma dovette rinunciare per motivi contrattuali nel marzo 1994. Altri registi presi in considerazione dopo la dipartita di De Palma furono Tim Burton, Terry Gilliam, Barry Sonnenfeld e Steven Spielberg, prima della firma di Peter Weir a inizio 1995, in seguito a raccomandazione di Niccol. Bryan Singer desiderava dirigere il film, ma la Paramount decise di affidarsi al pi\u00f9 esperto Weir.\nWeir volle rendere il film pi\u00f9 leggero, ritenendo la sceneggiatura di Niccol troppo oscura, in modo tale da far sembrare pi\u00f9 credibile l'impegno del pubblico a guardare il reality in televisione 24 ore su 24. Pi\u00f9 tardi nel 1995, Jim Carrey firm\u00f2 per prendere parte al film, ma a causa dei suoi impegni con \"Il rompiscatole\" e \"Bugiardo bugiardo\", non sarebbe stato disponibile per almeno un altro anno. Weir considerava Carrey perfetto per il ruolo e dunque decise di aspettare piuttosto che cercare un nuovo attore. Nel frattempo Niccol riscrisse la sceneggiatura sedici volte. Per il ruolo era stato considerato anche Robin Williams, ma Weir scelse Carrey dopo averlo visto in \"Ace Ventura - L'acchiappanimali\". L'attore colse l'occasione per cimentarsi in un ruolo drammatico, per lui totalmente inedito. Carrey, che in quel periodo normalmente veniva pagato 20 milioni a film, accett\u00f2 di fare \"The Truman Show\" per 12 milioni. Weir lasci\u00f2 Carrey libero di esprimere le sue abilit\u00e0 di improvvisazione, come ad esempio nei monologhi davanti allo specchietto del bagno.\nLe riprese del film iniziarono il 9 dicembre 1996 per concludersi il 21 aprile 1997. Il regista esplor\u00f2 diverse localit\u00e0 nella California orientale ma nessuna riusc\u00ec a soddisfarlo. Per l'isolotto di Seahaven furono riservati i teatri di posa degli Universal Studios, prima che la moglie di Weir segnalasse al marito Seaside, una comunit\u00e0 situata in Florida. La produzione si trasfer\u00ec immediatamente a Seaside, dove ebbe luogo la maggior parte delle riprese. Altre scene furono girate ai Paramount Studios di Los Angeles. Per la scenografia furono presi come ispirazione i dipinti di Norman Rockwell e le cartoline degli anni sessanta. Weir, Peter Biziou e Dennis Gassner per realizzare determinate inquadrature studiarono le tecniche di videosorveglianza.\nL'aspetto generale del film \u00e8 influenzato dalle immagini televisive, in particolare gli spot pubblicitari: diverse inquadrature hanno personaggi appoggiati all'obiettivo con gli occhi spalancati e le scene interne sono molto illuminate, perch\u00e9 Weir voleva ricordare agli spettatori che \"in questo mondo, tutto era in vendita\". Laura Linney, l'attrice che interpreta la moglie di Truman, studi\u00f2 attentamente i cataloghi Sears per sviluppare le pose del suo personaggio. Per completare alcune parti superiori del set si fece ricorso alla CGI.\nLe scene con il personaggio di Christof furono le ultime a essere realizzate. Dennis Hopper era stato originariamente scelto per il ruolo, ma abbandon\u00f2 la produzione per divergenze creative nell'aprile 1997, durante il periodo finale delle riprese. Ed Harris fu ingaggiato come sostituto all'ultimo momento. L'attore propose di rendere Christof gobbo, ma Weir declin\u00f2 l'idea.\nDistribuzione.\nLa data di uscita era stata originariamente fissata per l'estate 1997, ma la Paramount la posticip\u00f2 di un anno. Il film usc\u00ec nelle sale statunitensi il 5 giugno 1998 e in quelle italiane il 10 settembre.\nDoppiaggio.\nIl doppiaggio dell'edizione italiana del film fu diretto da Marco Guadagno e a doppiare Jim Carrey fu Roberto Pedicini, che vinse per la sua interpretazione il Nastro d'argento al miglior doppiaggio maschile del 1999. Lorena Bertini, doppiatrice del personaggio di Natascha McElhone (Lauren/Sylvia), si occup\u00f2 anche dell'adattamento dei dialoghi.\nAccoglienza.\nIncassi.\nLa pellicola ha incassato negli Stati Uniti oltre 125 milioni di dollari e circa 113 milioni nel resto del mondo. In totale gli incassi furono di circa 240 milioni di dollari.\nCritica.\nIl sito aggregatore di recensioni \"Rotten Tomatoes\" riporta che il 95% delle 133 recensioni professionali ha dato un giudizio positivo sul film, con un voto medio di 8,40 su 10. Il consenso critico del sito recita: \"Un film divertente, tenero e stimolante, \"The Truman Show\" \u00e8 ancora pi\u00f9 degno di nota per la sua visione straordinariamente preziosa della cultura delle celebrit\u00e0 in fuga e una nazione con una sete insaziabile di dettagli privati di vite ordinarie.\" Su \"Metacritic\" il film detiene un punteggio medio di 90 su 100, basato sul parere di 30 critici, indicando \"acclamazione universale\".\nColonna sonora.\nLe musiche utilizzate nel film, oltre alla colonna sonora scritta da Philip Glass (utilizzata peraltro anche in \"Powaqqatsi\" di Godfrey Reggio e in un'edizione di \"Metropolis\", il capolavoro del cinema muto di Fritz Lang) e da Burkhard von Dallwitz, comprendono estratti dei seguenti pezzi:\nLo stesso Philip Glass appare nel film per una decina di secondi, mentre suona al pianoforte la sua musica, dopo l'intervista televisiva a Christof.\nInterpretazioni.\nIl film \u00e8 innanzitutto una lucida e amara visione, profetica per l'epoca in cui il film \u00e8 uscito, del potere incontrollato del medium catodico, del notevole impatto che da l\u00ec a breve avrebbero avuto i reality show, sempre pi\u00f9 sovrapponibili alle soap opera, della crescente invadenza del mezzo televisivo nella sfera intima degli individui, poich\u00e9 sempre pi\u00f9 ormai a fare spettacolo sono le vicende private di persone qualunque, del sempre pi\u00f9 labile confine che ormai divide il mondo della finzione televisiva dalla realt\u00e0 umana. Al potere televisivo si sovrappone quello pubblicitario: tutto ci\u00f2 che \u00e8 mostrato nello spettacolo ha uno sponsor, spesso ostentato dalle inquadrature e al di fuori dello spettacolo, nella vita reale, dove si \u00e8 creato un merchandising enorme: tutto ci\u00f2 che concerne Seahaven \u00e8 in vendita e per altro parecchio apprezzato dai fan di Truman.\nLa sferzante ironia di Peter Weir non condanna solo il mezzo televisivo e i suoi manovratori, ma anche il pubblico, che per anni segue ipnotizzato le vicende di Truman in TV, fa il tifo per lui durante la sua fuga solo perch\u00e9 lo vede come uno spettacolo pi\u00f9 appassionante, mentre per trent'anni, ormai assuefatto allo show, non si \u00e8 mai indignato per ci\u00f2 che \u00e8 stato fatto al giovane, a sua insaputa.\nDietro l'apparenza di una commedia vivace e originale il film presenta in realt\u00e0 l'intreccio di numerosi e complessi temi culturali ed elementi antropologici: l'essere umano che nasce libero ed \u00e8 sempre in costante ricerca di libert\u00e0 e della verit\u00e0, il desiderio di poter essere artefici del proprio destino, il rapportarsi con il prossimo senza infingimenti, il superamento delle proprie paure (come far\u00e0 Truman nel film, quando superer\u00e0 la paura dell'acqua e sfider\u00e0 \"l'oceano\" in cerca della libert\u00e0). Dunque, il finale offre un riscatto liberatorio, come se un individuo, per quanto lo si possa ingabbiare, non possa essere imprigionato a oltranza.\nNon sono mancate le pi\u00f9 svariate interpretazioni del film, anche di tipo teologico e ontologico. Alcuni ritengono che il film tratti temi vicini alla corrente dello gnosticismo, secondo la quale il mondo in cui viviamo \u00e8 essenzialmente falso, ed \u00e8 il risultato del processo di creazione che il Demiurgo ha portato a termine. Un altro paragone religioso potrebbe essere connesso ai temi del Libro di Giobbe, in cui Satana impone a Giobbe una serie di dure prove per vedere se egli rinuncer\u00e0 alla sua fede. Un'altra allegoria religiosa potrebbe rifarsi al Giardino dell'Eden, da cui Adamo (Truman), avendo mangiato dall'albero della conoscenza, se ne vuole andare dalla citt\u00e0 perfetta. \u00c8 significativa la frase con la quale Christof apre il dialogo con Truman \u00ab\"Io sono il Creatore\" (breve pausa) \"di uno show televisivo\"\u00bb. Seahaven Island \u00e8 l'Eden in cui nulla pu\u00f2 succedere ad Adamo/Truman, protetto dagli abusi e dalla malvagit\u00e0 del mondo, ma egli vuole ricominciare un'altra vita, scegliendo in prima persona il suo futuro e non lasciandolo in mano a un artefice. Ma mentre Truman se ne va per sua scelta, Adamo invece viene essenzialmente costretto a farlo.\nLa teoria dei infine ritiene che il film sia un'analogia con il cammino individuale verso l'illuminazione, verso la ricerca della verit\u00e0 e della libert\u00e0 da qualsiasi potere terrestre. Dopo aver scoperto che il mondo in cui vive \u00e8 un'illusione, dove ogni cosa succede seguendo un ordine perfetto, un copione predeterminato, Truman \u00e8 costretto a superare le sue paure e insicurezze per riuscire a scappare. Il finale \u00e8 quindi l'arrivo ai cancelli del Regno dei Cieli.\nScelta dei nomi.\nUn'estrema cura \u00e8 stata posta in \"The Truman Show\" nella scelta dei nomi dei personaggi e dei luoghi, scelta mai casuale e sempre carica di significati simbolici.\nAnalogie con altre opere.\nRiferimenti letterari.\nMolti elementi del film sembrano rimandare al romanzo \"Tempo fuor di sesto\" (1959) di Philip K. Dick, che tratta di un uomo che si trova a vivere in un falso mondo tranquillo, creato per lui perch\u00e9 la societ\u00e0 vuole sfruttare i suoi poteri nascosti di chiaroveggenza, mentre all'esterno di questo involucro utopistico infuria la guerra.\nIl film ha dei punti in comune anche con un pi\u00f9 vecchio racconto di Frederik Pohl, intitolato \"Il tunnel sotto il mondo\" (1953).\nSono inoltre evidenti i riferimenti al romanzo \"1984\" di George Orwell: la figura di Christof non pu\u00f2 non far tornare alla mente infatti l'occhio onnipresente del \"Grande Fratello\" orwelliano che come Christof controlla le vite altrui per soddisfare la propria voglia di potere.\nIl cielo artificiale contro cui urta l'imbarcazione di Truman nella scena finale del film, potrebbe infine essere messo in relazione con il pirandelliano \"cielo di carta\" che si squarcia nel teatro di marionette in \"Il fu Mattia Pascal\". Nel film come nel romanzo, infatti, quel cielo artificiale rappresenta il limite rassicurante sebbene invalicabile che imprigiona il soggetto: una marionetta automatica in Pirandello, una marionetta di carne nel film. In ambedue i casi proprio lo strappo nel cielo di carta render\u00e0 il protagonista di colpo consapevole della finzione del mondo che lo sovrasta e in cui ha sino a quel momento vissuto.\nRiferimenti televisivi.\nUna situazione simile costituisce la trama dell'episodio del 1989 \"Special Service\" della serie \"Ai confini della realt\u00e0\", nel quale John Sellick, interpretato dall'attore David Naughton, scopre di essere il protagonista di un reality show di grande successo."}
{"id": "127791", "revid": "827882", "url": "https://it.wikipedia.org/wiki?curid=127791", "title": "Truman Show", "text": ""}
{"id": "127793", "revid": "834", "url": "https://it.wikipedia.org/wiki?curid=127793", "title": "Federico Renzulli", "text": ""}
{"id": "127797", "revid": "834", "url": "https://it.wikipedia.org/wiki?curid=127797", "title": "Raffaele Riefoli", "text": ""}
{"id": "127798", "revid": "834", "url": "https://it.wikipedia.org/wiki?curid=127798", "title": "Serse Maj", "text": ""}
{"id": "127800", "revid": "1576011", "url": "https://it.wikipedia.org/wiki?curid=127800", "title": "Serie A (pallacanestro maschile)", "text": "La Lega Basket Serie A \u2014 informalmente nota anche solo come Serie A \u2014 \u00e8 la massima divisione professionistica del campionato italiano di pallacanestro. Il torneo, organizzato dalla Lega di pallacanestro \u00e8 posto sotto l'egida della FIP.\nFormato.\nIl campionato si articola in due fasi, la \"stagione regolare\" ed i \"play-off\":\nStoria.\nIl primo campionato di pallacanestro maschile fu organizzato nel 1920. Le frammentarie notizie apparse sui quotidiani dell'epoca rendono problematica una ricostruzione univoca dell'evento, ma sembra comunque chiaro che un primo vero campionato italiano sia stato quello organizzato dalla Reale Federazione Ginnastica Nazionale Italiana e vinto dalla Societ\u00e0 Educazione Fisica Costanza di Milano, capitanata da Carlo Andreoli.\nIl primo campionato organizzato ufficialmente dalla neonata FIP fu disputato invece nel 1922, e si svolse in parallelo e senza sostituire quello della Federginnastica, il quale fece seguire altre edizioni alle prime due giocate \"in solitaria\". Il dominio meneghino della pallacanestro italiana caratterizz\u00f2 le prime annate: nelle sei stagioni iniziali, vi furono cinque successi per l'ASSI Milano ed uno per l'Internazionale Milano. A cavallo tra gli anni venti e trenta vi fu un alternarsi di vittorie per la Ginnastica Roma e la Ginnastica Triestina, le quali - fatta eccezione per l'edizione 1929 non disputata - si alternarono nell'albo d'oro dei successi tra il 1928 ed il 1935.\nIl campionato 1936 fu conquistato dall'Olimpia Milano denominata Borletti; per la squadra lombarda fu il primo di 28 scudetti conquistati nel corso dei decenni. La Borletti, allenata da Giannino Valli, vinse 4 campionati consecutivi; ad interrompere la striscia di successi fu la Ginnastica Triestina, campione nel 1939-1940 e nel 1940-1941. Prima dell'interruzione a causa delle vicende belliche vi furono due successi consecutivi (i primi della propria storia) della Reyer Venezia.\nAlla ripresa dopo il conflitto mondiale vi fu l'ascesa della Virtus Pallacanestro Bologna, che per quattro stagioni consecutive si aggiudic\u00f2 il titolo di Campione d'Italia. Ma nel 1949-1950 inizi\u00f2 il vero dominio dell'Olimpia Milano, che vinse 14 campionati sui 18 disputati fino al 1966-1967.\nDapprima la Borletti vinse 5 volte consecutivamente, interrotta per due stagioni dalla Virtus Bologna; nel 1956-1957 inizi\u00f2 la storia dei successi dell'Olimpia targata Simmenthal: 9 titoli su 11. I due campionati rimanenti furono vinti dall'Ignis Varese nel 1960-1961 e nel 1963-1964.\nDopo la vittoria della Pallacanestro Cant\u00f9 nel 1967-1968, fu proprio la Pallacanestro Varese ad aprire un nuovo ciclo di successi: i varesini vinsero infatti 7 campionati in 10 anni, tra il 1968-1969 ed il 1977-1978, disputando nello stesso periodo 10 finali consecutive di Coppa dei Campioni, vincendone 5: un vero e proprio dominio.\nGli anni ottanta videro ancora la conferma dell'Olimpia Milano; tuttavia nella stagione 1980-1981 arriv\u00f2 il terzo titolo per Pallacanestro Cant\u00f9, e nel 1982-1983 vi fu il primo (ed attualmente unico) successo per la Pallacanestro Virtus Roma. La Victoria Libertas Pesaro entr\u00f2 prepotentemente nella lotta al vertice e nelle stagioni 1987-1988 e 1989-1990 ottenne due sorprendenti titoli.\nGli anni novanta si aprirono con lo storico successo della Phonola Caserta, campione d'Italia nella stagione 1990-1991. Il successo dei campani \u00e8 ancora oggi l'unico di una squadra del Sud Italia. Anche la stagione 1991-1992 vide trionfare una squadra mai campione fino ad allora: la Pallacanestro Treviso sponsorizzata Benetton. Le stagioni seguenti videro un alternarsi di vittorie ancora una volta per l'Olimpia Milano e la Virtus Bologna, con Treviso che riusc\u00ec a ripetersi nel 1996-1997 e Varese che vinse nel 1998-1999.\nIl campionato 1999-2000 fu vinto dalla Fortitudo Pallacanestro Bologna, per la prima volta vincente dopo tre finali perse consecutivamente tra il 1995-1996 ed il 1997-1998. La prima met\u00e0 degli anni duemila vide i successi della Virtus Bologna, di Treviso, ancora della Fortitudo Bologna e per la prima volta della Mens Sana Basket Siena, al primo titolo nel 2003-2004.\nA partire dalla stagione 2006-2007 \u00e8 iniziato un nuovo ciclo di vittorie: la Montepaschi Siena ha infatti conquistato sul campo 7 scudetti consecutivi, dalla stagione 2006-2007 a quella 2012-2013, superando cos\u00ec il precedente record stabilito dall'Olimpia Milano tra il 1949 ed il 1954 (il primato \u00e8 stato poi soltanto eguagliato a seguito della sentenza sportiva che ha revocato gli ultimi due scudetti della Mens Sana per frode sportiva). La serie \u00e8 stata interrotta dal successo dell'Olimpia Milano nel 2013-2014, al 26\u00ba titolo della propria storia.\nLa vincitrice della stagione 2014-2015 \u00e8 la Dinamo Sassari, che dopo 6 stagioni in serie A, conquista il suo primo scudetto battendo la Pallacanestro Reggiana (per entrambe le squadre \u00e8 stata la prima finale scudetto della propria storia). Nella stagione 2015-2016 la Pallacanestro Reggiana torna in finale play-off ma viene sconfitta nuovamente, questa volta dall'Olimpia Milano, che conquista cos\u00ec il 27\u00ba scudetto della sua storia (il 2\u00b0 negli ultimi 3 anni). Nel 2016-2017 a vincere \u00e8 la Reyer Venezia Mestre che torna al successo dopo 74 anni, battendo in finale l'Aquila Trento, la quale aveva raggiunto per la prima volta nella sua storia la finale scudetto. L'anno dopo \u00e8 la volta dell'Olimpia Milano, che vince il suo 28\u00ba scudetto superando in finale l'Aquila Trento. Nel campionato 2018-2019 torna alla vittoria la Reyer Venezia Mestre che sconfigge la Dinamo Sassari.\nDopo lo stop della stagione 2019-2020 dovuto alla situazione pandemica del paese, nella stagione 2020-2021 la vittoria va alla Virtus Pallacanestro Bologna che sconfigge l'Olimpia Milano in finale con un risultato di 4-0.\nLe squadre.\nLe seguenti 99 squadre hanno partecipato agli 82 campionati a girone unico disputati dal 1937-1938 (in grassetto le partecipanti all'edizione 2021-2022):\nDenominazioni ufficiali.\nNel corso degli anni, il campionato di Serie A ha mutato il nome pi\u00f9 volte per ragioni di sponsorizzazione. Questo l'elenco delle denominazioni ufficiali del campionato:\nClassifica dei marcatori del campionato italiano di pallacanestro.\nDi seguito sono riportate le prime quindici posizioni della classifica dei marcatori del campionato italiano di pallacanestro.\nNel computo sono considerati i punti realizzati nella massima serie dal 1948-49 al 1974-75, del campionato di A1 dal 1974-75 al 2000-01, del nuovo campionato di Serie A dal 2001-02 ad oggi e dei campionati di Serie A2 dal 1974-75 sino al 2000-01 compreso, quando i due campionati sono stati ufficialmente separati con la nascita di due leghe distinte. "}
{"id": "127801", "revid": "1318658", "url": "https://it.wikipedia.org/wiki?curid=127801", "title": "Nereo Rocco", "text": "Biografia.\nNacque a Trieste, nel rione di San Giacomo, il 20 maggio 1912. Gi\u00e0 da piccolo si trasfer\u00ec con la famiglia nel cosiddetto \"Rion del Re\" (cos\u00ec chiamato in quanto inaugurato nel 1925, giubileo di regno di Vittorio Emanuele III), nel sobborgo di Rozzol, dove poi abit\u00f2 per tutta la vita con la moglie Maria Berzin e i figli Bruno e Tito. La famiglia di Rocco era di condizione agiata grazie all'azienda per il commercio delle carni di sua propriet\u00e0, che era un'importante realt\u00e0 nelle forniture navali di allora.\nLa passione per il gioco del calcio nacque in Nereo fin da piccolo, osservando le partite della neonata Unione Sportiva Triestina che giocava in un campo di calcio vicino a casa sua: lo storico campo di Montebello dove la Triestina gioc\u00f2 fino al 1932, anno in cui si trasfer\u00ec allo stadio di Valmaura, l'attuale stadio Giuseppe Grezar. Il cognome del padre Giusto (1891-1968) \u00e8 Roch, austriaco di origine viennese. La madre era Giulia Schillan (1888-1952). Aveva due sorelle, Silvana (1913-1989) e Nedda (1919-1969).\nIl nonno, Ludwig, un brillante borghese di Vienna, faceva il cambiavalute e fugg\u00ec per amore di quella che diventer\u00e0 la nonna di Nereo: una ballerina o acrobata spagnola di Palma di Maiorca. Roch diventa Rocco nel 1925, quando per lavorare era obbligatorio avere la tessera del Fascio. Il cognome italianizzato doveva diventare Rocchi, ma l'impiegato all'anagrafe sbagli\u00f2 e nacque cos\u00ec Rocco. Mor\u00ec il 20 febbraio 1979 nell'Ospedale Maggiore di Trieste, dopo una breve malattia. Nel 2012 la citt\u00e0 di Trieste gli ha dedicato una mostra in occasione del centenario della nascita, nella cornice del magazzino 26 del Porto Vecchio.\nCarriera.\nCalciatore.\nClub.\nTriestina.\nRocco, prima di esordire come calciatore, organizzava piccoli tornei con gli amici, creando vere e proprie squadre fino a quando un giorno venne notato da Ovidio Paron, dirigente della Societ\u00e0 Ginnastica Triestina, che lo port\u00f2 tra le file della propria squadra. Nel 1927, grazie all'insistenza dell'amico Piero Pasinati, Rocco entr\u00f2 a far parte delle giovanili della per poi passare alle riserve della prima squadra. Fece il proprio esordio in Serie A il 6 ottobre 1929 in una partita contro il Torino, persa dagli alabardati per 1-0. Divent\u00f2 ben presto titolare a 18 anni, occupando il ruolo di mezzala. Rocco gioc\u00f2 con la Triestina dal campionato 1929-1930 al 1936-1937, otto stagioni, giocando 232 partite e totalizzando 65 reti.\nNapoli.\nNel 1937 pass\u00f2 al , acquistato per 160.000 lire dell'epoca con il compagno di squadra Germano Mian, debuttando con la nuova squadra in campionato alla prima giornata, il 12 settembre 1937 nella sconfitta in trasferta contro il per 3-2 e segnando la prima rete il 14 novembre 1937, nona giornata di campionato, nel pareggio casalingo contro il per 2-2, gol decisivo per il risultato finale ed unico gol per quella stagione. L'anno successivo, a seguito dell'esonero dell'allenatore Eugen Payer, fece parte della commissione tecnica che guid\u00f2 i partenopei, e con sei reti, tra cui una nella vittoria casalinga per 4-1 del 19 febbraio 1939 contro la , fu il cannoniere della squadra. Con i campani, in 52 partite, segn\u00f2 7 reti in massima divisione; tra questi, c'\u00e8 il gol della vittoria del 5 febbraio 1939 ai danni del per 1-0.. A Napoli, al Vomero, nasce il suo primo figlio Bruno.\nPadova e fine carriera.\nPass\u00f2 quindi al in Serie B, disputandovi 47 partite e siglando 14 reti; nella stagione 1942-1943 disput\u00f2 il campionato di Serie C nelle file della squadra, prettamente militare, del di Trieste. Per un breve periodo, nel dopoguerra, fu allenatore-giocatore della Libertas Trieste, sempre in C. In totale Rocco ha disputato in massima serie 287 gare in 11 campionati, segnando 69 gol.\nNazionale.\nIndoss\u00f2 la maglia della Nazionale in un'occasione: Vittorio Pozzo lo schier\u00f2 nella partita di qualificazione al campionato mondiale di calcio 1934, disputata il 25 marzo 1934 a Milano contro la Grecia e vinta dagli \"azzurri\" per 4-0. Pur facendo parte del gruppo che affront\u00f2 il ritiro in previsione del torneo, Rocco non risult\u00f2 nella rosa dei convocati per il mondiale. Gioc\u00f2 anche in Nazionale B, segnando il gol con cui, il 27 ottobre 1935, gli azzurri batterono a Genova la nazionale della Cecoslovacchia per 3-1.\nAllenatore.\nSecondo alcuni (ma forse non secondo lui), da allenatore introdusse in Italia il \"catenaccio\", il modulo tattico prettamente difensivo ideato in Svizzera negli anni trenta. L'allenatore triestino speriment\u00f2 questo assetto gi\u00e0 durante la sua carriera da giocatore, quando gioc\u00f2 nel ruolo di libero nella squadra della Libertas, negli anni dell'immediato dopoguerra. In un'amichevole contro la pi\u00f9 quotata Triestina, Rocco riusc\u00ec ad infliggere una clamorosa sconfitta agli alabardati, che lo prenotarono per l'anno seguente. La Triestina, finita ultima nella stagione 1946-1947 e ripescata per via della difficile situazione in cui versava la citt\u00e0 nel dopoguerra, grazie al nuovo giovane tecnico e alla nuova tattica che prevedeva il battitore libero, arriv\u00f2 addirittura a classificarsi seconda dietro al Grande Torino nel campionato 1947-1948. Con questo risultato, per molti versi misconosciuto nella sua citt\u00e0, inizi\u00f2 la storia di Nereo Rocco allenatore.\nGli venne dato quasi subito il soprannome di \"el par\u00f2n\" (\"il padrone\"), soprannome che lo accompagn\u00f2 per sempre, pur se contraddistinto da una certa bonomia.\nDopo due buoni ottavi posti nelle stagioni seguenti, 1948-1949 e 1949-1950, Rocco venne allontanato dalla Triestina per ragioni mai del tutto chiarite ed assunto dal , in Serie B. Dopo tre stagioni anonime con i trevigiani, Rocco venne richiamato alla guida della Triestina in Serie A, ma ancora fu esonerato nel corso della stagione 1953-1954 dopo un pesante 0-6 casalingo patito contro il Milan.\nRocco non rimase disoccupato a lungo: infatti fu chiamato a salvare un malcapitato Padova, relegato nei bassifondi della cadetteria, pur avendo in rosa giocatori di categoria. Dopo una salvezza insperata, Nereo Rocco prepar\u00f2 il suo Padova per il grande salto in Serie A, che avvenne nella stagione successiva 1954-1955. Nella sessione acquisti estiva Rocco fece acquistare Blason, gi\u00e0 con lui nella Triestina che si piazz\u00f2 seconda, Moro e Azzini, destinati a diventare suoi fedelissimi. Nella stagione 1957-1958 il Padova si classific\u00f2 terzo e negli anni successivi continu\u00f2 a piazzarsi sempre nelle zone medio - alte della graduatoria.\nDopo aver allenato con Paolo Todeschini la Nazionale olimpica, classificatasi al quarto posto ai Giochi della XVII Olimpiade di Roma, Rocco fu ingaggiato dal Milan, dove vinse lo Scudetto al primo campionato. Grande protagonista di quella stagione fu il diciannovenne Gianni Rivera. Nella stagione successiva (1962-1963), Rocco mise in bacheca la prima Coppa dei Campioni del Milan e del calcio italiano, battendo a Wembley il Benfica di Eusebio. Dopo questi trionfi, Rocco fin\u00ec al Torino, guidandolo per 3 stagioni, con l'acuto del terzo posto nella stagione 1964-1965, per poi assumere l'anno successivo sempre coi granata nella stagione 1966-1967 il ruolo di direttore tecnico. All'inizio della stagione 1967-1968 Rocco fu ingaggiato nuovamente dal Milan con il quale conquist\u00f2 nuovamente lo scudetto e, nello stesso anno, la Coppa delle Coppe. La stagione seguente fu ancora il turno del massimo alloro europeo, vincendo la seconda Coppa dei Campioni mentre, in quella ancora successiva, dopo una memorabile sfida in Argentina contro l'Estudiantes, gli riusc\u00ec di conquistare la Coppa Intercontinentale che al Milan era sfuggita nel 1963 contro il Santos di Pel\u00e8.\nIn quegli anni Rocco consacr\u00f2 definitivamente il talento di Gianni Rivera; inoltre \"el par\u00f2n\" rivalut\u00f2 gente come il portiere suo concittadino Fabio Cudicini e l'anziano svedese Kurt Hamrin, gi\u00e0 fromboliere con lui al Padova. Dopo aver guidato i diavoli per altre tre annate, vincendo ancora una Coppa delle Coppe nel 1972-1973 e la Coppa Italia nel 1971-1972 e nel 1972-1973, l'allenatore triestino lasci\u00f2 il Milan a febbraio 1974 per divergenze con la dirigenza. Pass\u00f2 quindi alla che sperava, unendo l'esperienza dell'allenatore triestino al talento e all'energia di alcuni giovani emergenti quali Antognoni, Caso, Della Martira, Desolati, Guerini, di poter lottare per lo scudetto. Ottenne un ottavo posto finale in campionato e lasci\u00f2 la panchina gigliata a fine maggio 1975, proprio prima della fase finale di Coppa Italia che i viola vinsero.\nRicopr\u00ec successivamente il ruolo di direttore tecnico nel Padova e per due stagioni nel Milan, per poi tornare in panchina nel 1977 dopo l'esonero di Giuseppe Marchioro. Vinse la Coppa Italia edizione 1976-77. Detenne per 28 anni, dal campionato 1977-1978, il record di presenze come allenatore in Serie A con 787 partite, battuto solo nel 2006 da Carlo Mazzone (arrivato a 795 partite). Con dieci trofei ufficiali vinti (due Campionati, tre Coppe Italia, due Coppe dei Campioni, due Coppe delle Coppe, una Coppa Intercontinentale) durante i suoi periodi da allenatore/direttore tecnico, \u00e8, ancora oggi, l'allenatore pi\u00f9 vincente della storia del Milan, nonch\u00e9 quello con pi\u00f9 panchine in gare ufficiali all'attivo della stessa squadra.\nTelevisione.\nTra il 1972 e il 1976 prese parte, insieme a numerosi altri sportivi e persone dello spettacolo, alla rubrica pubblicitaria televisiva \"Carosello\", dove pubblicizzava le confezioni maschili Facis del Gruppo Finanziario Tessile (GFT)."}
{"id": "127802", "revid": "834", "url": "https://it.wikipedia.org/wiki?curid=127802", "title": "Rip", "text": ""}
{"id": "127805", "revid": "339392", "url": "https://it.wikipedia.org/wiki?curid=127805", "title": "Kilmarnock FC", "text": ""}
{"id": "127806", "revid": "30610", "url": "https://it.wikipedia.org/wiki?curid=127806", "title": "Mariano Stabile (cantante)", "text": "Biografia.\nNipote del patriota omonimo che fu anche sindaco di Palermo.\nStudi\u00f2 al Conservatorio di Santa Cecilia a Roma, sotto la guida di Antonio Cotogni, ed esord\u00ec nel 1909 nella sua citt\u00e0 natale nella \"Boh\u00e8me\" e nell'\"Aida\". Negli anni successivi si esib\u00ec sia in Italia sia all'estero ma il grande successo giunse nel 1921 quando Arturo Toscanini lo chiam\u00f2 alla Scala di Milano per interpretare il ruolo di protagonista del \"Falstaff\" verdiano (opera che aveva gi\u00e0 interpretato nel 1918 a Buenos Aires, ma nel ruolo di Ford). Proprio Falstaff divent\u00f2 il suo cavallo di battaglia, impersonato circa 1 200 volte nei teatri di tutta Europa.\nIl periodo tra le due guerre fu quello di massimo splendore per il baritono siciliano. Tra le sue interpretazioni dell'epoca va anche citata la prima del \"Belfagor\" di Respighi, nella stagione 1923 alla Scala.\nAbbandon\u00f2 le scene nel 1959 e negli ultimi anni si dedic\u00f2 all'insegnamento tenendo un corso presso il conservatorio di Pesaro.\nNonostante alcune insufficienze nella voce (estensione limitata e timbro quasi tenorile), le sue interpretazioni furono sempre lineari, la sua dizione perfetta e la sua presenza scenica notevolissima.\nEra sposato con il soprano Gemma Bosini ed \u00e8 stato membro della Massoneria.\nRIposa tumulato in un colombaro del Cimitero Maggiore di Milano."}
{"id": "127807", "revid": "798140", "url": "https://it.wikipedia.org/wiki?curid=127807", "title": "Bakufu", "text": "Il termine veniva usato in Giappone per indicare il governo militare dello \"sh\u014dgun\". \u00c8 quindi sinonimo di shogunato (o sciogunato) e significa letteralmente \"governo della tenda\", in omaggio alle tende in cui vivevano i militari durante le campagne militari.\nStoria.\nLa parola fu importata dalla Cina, dove indicava il Quartier Generale della Guardia Imperiale della dinastia Tang. In effetti, agli inizi del suo uso, intorno al X secolo, il termine fu utilizzato per indicare non lo sh\u014dgunato, ma la residenza dei comandanti della Guardia imperiale giapponese. Il termine fu poi applicato da Minamoto no Yoritomo, a partire dal quale lo sh\u014dgunato divenne il potere di governare al posto dell'imperatore, al suo palazzo di Kamakura, e poi venne infine a significare il governo militare stesso.\nI tre bakufu della storia giapponese sono:"}
{"id": "127808", "revid": "539155", "url": "https://it.wikipedia.org/wiki?curid=127808", "title": "F\u00ebdor Ivanovi\u010d \u0160aljapin", "text": "\u00c8 stato un cantante lirico, ritenuto il pi\u00f9 celebre basso della prima met\u00e0 del XX secolo. Dotato di voce potente e versatile, grande presenza scenica e notevoli capacit\u00e0 recitative, \u00e8 considerato l'iniziatore della recitazione naturalistica nell'opera lirica.\nIl suo cognome viene traslitterato dal cirillico anche come Chaliapin o Shalyapin.\nBiografia.\nNato da una famiglia modesta, \u0160aljapin si form\u00f2 da autodidatta. Esord\u00ec come cantante lirico a Tbilisi nel 1893, ma al termine della stagione si trasfer\u00ec all'Opera Imperiale di San Pietroburgo. Venne poi chiamato a cantare al Teatro Bol'\u0161oj di Mosca, dove si esib\u00ec regolarmente dal 1899 al 1914.\nLa sua prima apparizione fuori dalla Russia avvenne nel 1901 al Teatro alla Scala di Milano, in un memorabile allestimento del \"Mefistofele\" di Arrigo Boito: \u0160aljapin nel ruolo di Mefistofele ed Enrico Caruso nei panni del Dottor Faust diretti dalla bacchetta di Arturo Toscanini. Quest'ultimo dichiar\u00f2, a fine carriera, che \u0160aljapin era il pi\u00f9 grande talento operistico con cui aveva lavorato.\nNel novembre 1907 il cantante si esib\u00ec per la prima volta al Metropolitan di New York come Mefistofele, in dicembre come Don Basilio ne \"Il barbiere di Siviglia\" e nel 1908 Faust con Caruso e Leporello in \"Don Giovanni\" diretto da Gustav Mahler, ma le critiche non furono entusiasmanti. Ritorn\u00f2 su quel palcoscenico nel dicembre 1921 in \"Boris Godunov\" e, in quell'occasione, riscosse un enorme successo, che si ripet\u00e9 per otto stagioni. Nel 1922 \u00e8 Filippo II in \"Don Carlo\" con Giovanni Martinelli e Giuseppe De Luca e nel 1926 Don Quichotte di Massenet. Fino al marzo 1929 egli prese parte a 109 rappresentazioni del Met.\nNel 1913, grazie ai contatti dell'impresario Sergej Djagilev, \u0160aljapin inizi\u00f2 a frequentare anche Londra e Parigi. Ormai era noto a livello mondiale e i suoi spettacoli da solista, in cui proponeva anche canti popolari tradizionali russi, erano molto apprezzati dal pubblico.\nNel 1917 scoppi\u00f2 la Rivoluzione russa. \u0160aljapin inizialmente fu trattato come un prestigioso artista dell'Unione Sovietica, ma per disaccordi con il governo sovietico, dal 1922 non ritorn\u00f2 pi\u00f9 in patria, pur sostenendo di non essere anti-sovietico. Prima si trasfer\u00ec in Finlandia e poi si stabil\u00ec in Francia.\nIl suo ruolo pi\u00f9 famoso fu il Boris Godunov dell'opera omonima di Modest Petrovi\u010d Musorgskij, di cui registr\u00f2 alcuni pezzi dal 1929 al 1931. Tra le sue interpretazioni pi\u00f9 celebri vengono ricordate inoltre Filippo II nel \"Don Carlo\" di Giuseppe Verdi, Ivan il Terribile in \"La fanciulla di Pskov\" di Nikolaj Andreevi\u010d Rimskij-Korsakov, Mefistofele nel \"Faust\" di Charles Gounod. Le interpretazioni di \u0160aljapin contribuirono a rendere famose in Occidente le opere dei compositori russi quali appunto il \"Boris Godunov\" di Musorgskij, \"Il Principe Igor\" di Aleksandr Porfir'evi\u010d Borodin.\nNel 1932 pubblic\u00f2 un'autobiografia intitolata \"Man and Mask: Forty Years in the Life of a Singer\" (\"Uomo e maschera: quarant'anni della vita di un cantante\"). In Italia fu pubblicata con il titolo \"Pei sentieri della vita\" (Fratelli Treves, 1932). Si ritir\u00f2 dalle scene nel 1937 e mor\u00ec a Parigi l'anno dopo a 65 anni; Sergej Rachmaninov, che fu suo grande amico, quando seppe che \u0160aljapin su era ammalato in modo grave, corse a Parigi e gli rest\u00f2 vicino sino alla fine. Fu sepolto nel cimitero dei Batignolles, poi nel 1984 le sue spoglie furono trasferite da Parigi a Mosca, per essere tumulate nel cimitero del convento di Novodevi\u010dij.\nLa sua versione dell'aria \"Song of the Flea\" di Musorgskij sar\u00e0 premiata con il Grammy Hall of Fame Award nel 1999.\nA lui \u00e8 dedicato l'asteroide 2562 Chaliapin."}
{"id": "127809", "revid": "6923", "url": "https://it.wikipedia.org/wiki?curid=127809", "title": "Syntax highlighting", "text": "Con syntax highlighting o colorazione della sintassi si intende la caratteristica di un software, solitamente editor di testo, di visualizzare un testo con differenti colori e font in base a particolari regole sintattiche. Questa caratteristica, utilizzata soprattutto per il codice sorgente, facilita la scrittura in un linguaggio strutturato come un linguaggio di programmazione o un linguaggio di markup che dispone di una sintassi e di una grammatica precise.\nSe il software che esegue il \"syntax highlighting\" supporta pi\u00f9 linguaggi, \u00e8 solitamente possibile specificare di quale linguaggio si tratti (C, LaTeX, HTML, ...) o l'editor pu\u00f2 riconoscerlo automaticamente in base alla sintassi del file o alla sua estensione.\nQuando si analizzano pagine e pagine di codice, il \"syntax hightlighting\" pu\u00f2 migliorare notevolmente la leggibilit\u00e0 e la stesura del codice. Ad esempio, il programmatore pu\u00f2 automaticamente saltare grosse sezioni di commenti o codice, in funzione di ci\u00f2 che desidera.\nAlcuni programmi permettono di personalizzare il \"syntax highlighting\" modificando le regole gi\u00e0 esistenti per le grammatiche dei linguaggi conosciuti oppure creando nuove grammatiche personalizzate. A volte il tipo di personalizzazioni si limita pi\u00f9 semplicemente alla ridefinizione degli stili e dei colori da utilizzare per evidenziare il testo\nAlcuni programmi possono inoltre esportare il codice evidenziato in un formato adatto alla stampa oppure in linguaggio HTML.\nEsempio.\nDi seguito un frammento di codice PHP che il software ha automaticamente colorato in base alla sintassi:\n//stampa la tabellina del 3\nfor ($i = 0; $i &lt;= 10; $i++) {\n echo $i . \" x 3 = \" . $i * 3 . \"&lt;br /&gt;\\n\";\nIn questo semplice esempio di listato in linguaggio PHP, il software MediaWiki ha evidenziato;"}
{"id": "127810", "revid": "88740", "url": "https://it.wikipedia.org/wiki?curid=127810", "title": "Bushi", "text": ""}
{"id": "127812", "revid": "712828", "url": "https://it.wikipedia.org/wiki?curid=127812", "title": "Salazar Serpeverde", "text": ""}
{"id": "127813", "revid": "122796016", "url": "https://it.wikipedia.org/wiki?curid=127813", "title": "Marchio Nero", "text": ""}
{"id": "127814", "revid": "1448629", "url": "https://it.wikipedia.org/wiki?curid=127814", "title": "Mago", "text": "Un mago \u00e8 una persona dedita, per attitudine o per professione, all'arte della magia.\nLa parola \u00e8 la traslitterazione del termine greco \"magos\" (\u03bc\u03ac\u03b3\u03bf\u03c2, plurale \u03bc\u03ac\u03b3\u03bf\u03b9), cio\u00e8 \u00absapiente\u00bb. Si tratta di un titolo riferito specificamente ai Magi, re-sacerdoti dello Zoroastrismo tipici dell'ultimo periodo dell'impero persiano.\nLa figura del mago nella storia.\nIn Occidente la figura del magus cominci\u00f2 ad essere particolarmente mitizzata durante il Rinascimento, in cui la magia, ritenuta l'applicazione pratica dei principi della filosofia naturale, torn\u00f2 ad essere considerata come qualcosa di meraviglioso, capace di unire scienza, arte e sperimentazione. \nIn passato le persone dedite alla magia erano state guardate per lo pi\u00f9 con sospetto dagli esponenti della cultura ufficiale, se non addirittura perseguitate. \nGi\u00e0 gli antichi Greci, dopo le guerre persiane in cui erano venuti in contatto con le pratiche oscure dei sacerdoti di Arimane, incaricati di lanciare maledizioni contro l'esercito nemico, avevano attribuito al termine \"m\u00e0gos\" un significato negativo, seppure mitigato in seguito dalla diffusione del trattato astrologico di Beroso che valorizzava anche gli aspetti benefici della magia.\nGli antichi Romani, pur non condannando inizialmente la magia, a condizione che non nuocesse alla tenuta della societ\u00e0 e al buon andamento dell'economia, si imbatterono analogamente nei maghi persiani quando verso la fine della Repubblica Romana si trovarono a fronteggiare i Parti, i cui sacerdoti furono equiparati a stregoni, figure inquietanti contro i quali Silla cerc\u00f2 di difendersi ricorrendo alla consulenza dei Caldei.\nIn seguito le pratiche magiche, pur diffuse tra i ceti popolari, vennero considerate dai vertici dello Stato romano come \u00abveleni del corpo e della mente\u00bb. Cicerone attribu\u00ec a Vatinio opere nefande come evocazioni di spiriti inferi e infanticidi. Un senatoconsulto di Tiberio dell'anno 7 vietava i filtri magici, un altro del 16 stabiliva l'espulsione di tutti i maghi dall'Italia. Nella letteratura augustea compaiono figure di maghi dediti a incantesimi tipicamente latini citati da Tibullo, Properzio, Orazio, Ovidio e Virgilio. Plinio il Vecchio, pur definendo la magia \u00ab\"impostura\"\u00bb, con la sua \"Naturalis historia\" forn\u00ec una fonte preziosa sui maghi della storia antica.\nTra gli scrittori pi\u00f9 celebri a fare le spese del clima di intolleranza legislativa verso i maghi vi fu Apuleio, costretto a difendersi nel suo \"De Magia\". La diffusione dello gnosticismo, seguito pi\u00f9 tardi dal neoplatonismo, porter\u00e0 tuttavia a distinguere gli operatori della magia \"goetia\" o volgare, di natura malvagia, dai praticanti della teurgia, positiva.\nCol cristianesimo la magia negativa torn\u00f2 ad essere fermamente condannata. Ireneo di Lione menzion\u00f2 i Carpocraziani come setta di maghi. Nel Medioevo, nonostante la polemica antimagica di alcuni teologi cristiani quali Origene, Sant'Agostino, Tommaso d'Aquino, e l'ostilit\u00e0 dei vertici della Chiesa nei confronti delle arti occulte, la magia continu\u00f2 ad essere praticata sulla base della distinzione, diversamente proposta tra gli altri da Ruggero Bacone, Guglielmo d'Alvernia e Alberto Magno, tra magia bianca o pi\u00f9 propriamente naturale, e magia nera o demonologica.\nRinascimento.\nLa figura del mago venne in tal modo progressivamente rivalutata, tanto che il secolo compreso tra il 1550 e il 1650 \u00e8 stato definito dallo storico della scienza Paolo Rossi come il \u00abtempo dei maghi\u00bb.\nNon a caso la prima carta degli arcani maggiori dei Tarocchi, che cominciarono a diffondersi presso le corti rinascimentali italiane, era quella del \u00abmago\u00bb, detto anche \u00abil bagatto\u00bb, simbolo dell\"homo faber\", ossia della persona artefice non solo del proprio destino, ma anche della realt\u00e0 circostante. Questa concezione, in cui confluivano dottrine neoplatoniche, ermetiche e cabalistiche, attribuiva all'essere umano un potere quasi divino, demiurgico, in virt\u00f9 del quale egli avrebbe potuto ricreare il mondo a partire dalle idee-archetipe. \nIl mago cio\u00e8 non si limitava a teorizzare dei principi filosofici, ma ne dimostrava la validit\u00e0 rendendoli operanti nella realt\u00e0 concreta.\nIl suo potere derivava in particolare dal libero arbitrio donatogli da Dio, dall'essere stato creato a Sua immagine e somiglianza, e dalla centralit\u00e0 da lui occupata nell'intero universo: un'altra definizione dell'uomo fu infatti quella di \"copula mundi\", ossia unificatore e mediatore tra cielo e terra, macrocosmo e microcosmo.\nParagonato a un agricoltore del mondo, il mago era in definitiva per i filosofi rinascimentali un \u00abuomo universale\u00bb, esperto di tutti i rami del sapere, specialmente di astrologia, alchimia, numerologia, medicina, fisica, filosofia, occultismo, ecc. In Italia questa figura fu impersonata soprattutto da Marsilio Ficino e Pico della Mirandola, sebbene resa poco esplicita per il timore di persecuzioni da parte delle autorit\u00e0.\nAnche per Giordano Bruno, il mago non \u00e8 che \u00abun sapiente dotato della capacit\u00e0 di agire\u00bb, e cos\u00ec Agrippa di Nettesheim, attivo in Germania, per il quale la figura del mago abbraccia quella del \u00absapiente, sacerdote e profeta\u00bb, perch\u00e9 conoscitore dei segreti sia fisici che metafici della natura, sapendo metterli in pratica. \nIn Inghilterra la figura del \"magus\" per eccellenza fu invece quella di John Dee, che propizi\u00f2 la salita al trono della regina Elisabetta.\nCronache e leggende.\nPossiamo ricordare fra i maghi delle cronache classiche, medioevali e rinascimentali:\nIn epoca contemporanea si ricorda inoltre Vittorio Scifo, soprannominato \"mago di Tobruk\".\nIl mago come archetipo junghiano.\nNel Novecento, in ambito psicanalitico, Carl Gustav Jung annover\u00f2 la figura immaginifica del \u00abmago-stregone\u00bb tra gli archetipi del \"numinoso\" che permeano in profondit\u00e0 l'inconscio collettivo della psiche umana. Questa figura, per Jung, si \u00e8 tramutata nell'epoca contemporanea nelle sembianze dell'uomo di scienza o del tecnico esperto.\nLetteratura e altri media.\nNella letteratura e nella narrativa popolare, influenzate dal fascino del prodigioso, il mago \u00e8 una figura ricorrente. Ne citiamo i pi\u00f9 noti: \nLetteratura fantasy.\nCon la forte diffusione del genere fantasy, tramite romanzi o film (ad esempio, la saga di Harry Potter) o tramite giochi di ruolo come \"Dungeons &amp; Dragons\", questo termine \u2013 gi\u00e0 noto in ambiti letterari folcloristici (un esempio per tutti: le \"Fiabe\" dei fratelli Grimm) \u2013 \u00e8 divenuto molto utilizzato.\nIn queste opere di pura fantasia il mago \u00e8 un individuo in grado di esercitare la magia, intesa come controllo delle forze della natura. La figura del mago risulta essere onnipresente nelle culture dei popoli del mondo, presa anche sotto diversi punti di vista e chiamato con altri nomi che differiscono da mago, l'esempio pi\u00f9 lampante di mago nella mitologia e la figura di Merlino, mago alla corte di re Art\u00f9. A questo termine di per s\u00e9 neutro si possono associare fattori e/o avvenimenti reali. In Inghilterra ad esempio esistevano i druidi, figure che possono essere riprese anche nella mitologia nordica in generale, ma anche ai fatti di Salem in cui delle innocenti venivano uccise perch\u00e9 accusate di fare uso della magia, mentre molto probabilmente si trattava solamente di guaritrici o di semplici donne che avevano imparato l'arte dell'alchimia per sfruttarla in scopi medici e aiutare la gente. In conclusione a questa mistica, o meno, figura sono legati momenti felici e no.\nTermini collegati.\nSolitamente non si differenzia la parola mago da quelle che designano altre figure fantastiche come stregone, incantatore, negromante, taumaturgo e cos\u00ec via. Gli autori del genere fantasy, tuttavia, tengono a differenziare in maniera pi\u00f9 precisa le varie figure. Talune fonti vogliono che il mago apprenda le arti magiche, mentre lo stregone le abbia gi\u00e0 in dote.\nLa quantit\u00e0 e le differenze fra gli scritti fantasy hanno confuso ancor di pi\u00f9 i vari significati, quindi \u00e8 da ricordare che ogni autore interpreta questi termini a proprio vantaggio.\nFumetti.\nNei fumetti \u00e8 molto comune la presenza di personaggi con poteri magici. Si citano solo i pi\u00f9 ricorrenti o notevoli: "}
{"id": "127815", "revid": "212348", "url": "https://it.wikipedia.org/wiki?curid=127815", "title": "Strega", "text": "Per strega (un tempo anche lamia) si intende generalmente una persona dedita alla pratica delle arti magiche e dotata talvolta di poteri soprannaturali. \"Strega\" \u00e8 tuttavia anche il nome che gli esponenti della cultura pagana danno a s\u00e9 stessi: questo termine non \u00e8 quindi sempre usato in senso negativo, ma a volte \u00e8 impiegato anche per definire uno studioso di erbologia, cristallomanzia e stregoneria. \nSecondo le credenze diffuse in varie culture, le streghe sarebbero state dedite alla pratica della magia, soprattutto popolare, e dotate di poteri occulti che sarebbero derivati loro dall'essere in contatto col maligno o comunque con entit\u00e0 soprannaturali. Queste donne (perch\u00e9 si \u00e8 trattato per lo pi\u00f9 di donne) avrebbero usato tali poteri quasi esclusivamente per nuocere alle persone e alle cose e talvolta per opporsi all'intera societ\u00e0 umana. Per alcuni secoli molte persone sono state oggetto di persecuzione da parte della Chiesa quando in loro venivano individuate le caratteristiche attribuite alle streghe (vedi caccia alle streghe).\nLa stessa idea dell'esistenza delle streghe fu messa in discussione, nella met\u00e0 del XVIII secolo, dallo studioso trentino Girolamo Tartarotti, che giudic\u00f2 infondate le teorie sulla stregoneria, e frutto di superstizione piuttosto che di logica, di indagine scientifica ed ortodossia cattolica.\nStoria.\nNel folclore popolare occidentale la figura della strega ha avuto solitamente un'accezione negativa: si riteneva che le streghe usassero i loro poteri per nuocere alla comunit\u00e0, soprattutto a quella agricola, e che prendessero parte a dei raduni periodici chiamati sabba dove adoravano il Demonio.\nLa figura della strega ha radici antichissime, che precedono di molto il cristianesimo. Gi\u00e0 nel II millennio a.C. sotto al regno di Rame\u015b\u015b\u00ea\u015be III vengono redatti degli atti d\u2019inchiesta dove sono riportati gli antesignani dei riti vud\u00f9 che ricordano i riti messi in atto dalle fattucchiere. Anche il codice di Hammurabi \u00e8 fonte di informazioni riguardo all\u2019atteggiamento che la reggenza tiene nei confronti della pratica magica, quindi plausibilmente diffusa nella societ\u00e0. Spostandosi poi in Assiria, nella biblioteca di Assurbanipal (VIII sec. a.C.) si trovano notizie di esorcismi per contrastare l\u2019azione di streghe e stregoni.\nSe si guarda all\u2019epoca classica se ne incontra una presenza corrente nei decreti penali, nei quali si arriva a punire con la morte la magia nera. Ma il campo pi\u00f9 florido dove viene dipinta la figura della strega \u00e8 la letteratura. La mitologia sia greca che romana pullula di maghe e maliarde, descritte come esseri per met\u00e0 umani e per met\u00e0 animali, capaci di assumere aspetti diversi a seconda del proprio obiettivo e interessate a succhiare il sangue dei bambini e a sedurre gli uomini, non esonerati dalla stessa terribile fine. Esemplari sono le \"empuse\" o le \"lamiae\" della mitologia greca, queste ultime originatesi probabilmente dal mito della dea-uccello incarnata nel rilievo Burney (II millennio a.C.), che rappresenta una figura femminile con ali e artigli connessa presumibilmente a Lilith, divinit\u00e0 mesopotamica e presente nell\u2019ebraismo sotto forma di civetta.\nO ancora si possono ricordare la cosiddetta strega di Endor, in realt\u00e0 una negromante, citata nella Bibbia, come anche le celebri streghe della Tessaglia, nell'antica Grecia. In Italia pieni di fascino tra i tanti, sono i racconti che si tramandano tra gli abitanti delle isole Eolie di queste donne eredi di un'antica sapienza che di notte nude, cosparse di un unguento portentoso d\u00e0 loro il potere di volare sino a terre lontane e dalle quali portano ai loro mariti frutti esotici non presenti nella loro terra d'origine.\nIl Medioevo recepisce quel bagaglio culturale che si \u00e8 andato accumulando per secoli anche attraverso fabliaux, omelie, novelle, e lo modella a propria immagine e misura. Le categorie sociali meno abbienti sono portatrici di una tradizione magico-superstiziosa che verr\u00e0 sistematizzata solo alla luce delle teorie demonologiche delle \u00e9lite.\nLa presenza di reati di stregoneria negli atti giudiziari precedenti al XIII secolo \u00e8 piuttosto scarsa. La vera sistematizzazione di questa figura, con le sue caratteristiche uniche e distinguibili, si forma solo a partire dall'XI secolo grazie ai teologi e agli studiosi sulla base della demonologia. Si comincia in questo momento a distinguere tra \"maleficae\" e \"strigae\", mentre si fa spazio la teoria che queste donne siano l\u2019estrinsecazione della potenza del demonio. Nel 1233 il papa Gregorio IX promulga la bolla Vox in Rama in cui \u00e8 esplicita la concezione forte e ormai abbastanza precisa dell\u2019azione stregonesca, nel 1250 Stefano di Borbone descrive il sabba, nel 1258 arriva il primo processo, nel 1275 il primo rogo a Tolosa.\nA partire dal tardo Medioevo e con l'inizio del Rinascimento, la Chiesa cattolica e, in seguito, anche alcune confessioni protestanti hanno individuato nelle streghe delle figure eretiche, pericolose per la comunit\u00e0 e dedite al culto del Maligno, da perseguitare ed estirpare dalla societ\u00e0 con la violenza. L'insieme dei fenomeni persecutori contro la presunta setta di adoratori del Demonio \u00e8 noto come \"caccia alle streghe\" e in Italia l'ultimo caso di una donna che sia stata uccisa perch\u00e9 ritenuta una strega avvenne nel 1828 a Cervarolo in Valsesia.\nSi stima che in Germania, nel solo secolo compreso tra il 1450 ed il 1550, vennero condannate al rogo circa centomila donne, considerate streghe.\nIl massimo acume della caccia alle streghe si verifica quando, nel 1486, il domenicano alsaziano Heinrich Kr\u00e4mer redige il \"Malleus Maleficarum\", affiancando al suo nome quello di Jacob Sprenger per conferirgli maggior prestigio e credibilit\u00e0. Questo trattato demonologico descrive per filo e per segno tutti gli attributi della strega, i metodi e gli strumenti della stregoneria e indica come meglio attuare la cattura, il processo e le pene.\nLe storie delle donne accusate di stregoneria ci sono note solo attraverso gli interrogatori e i verbali dei processi a cui sono state sottoposte. Bisogna tenere in considerazione l\u2019uso frequente, se non costante, della tortura come strumento di estorsione di confessioni. Come scrive Maria Serena Mazzi: Esemplare la vicenda di Benvenuta Benincasa, inquisita a Modena nel 1370, che inizialmente reputa di essere una guaritrice capace di annullare i sortilegi grazie all\u2019invocazione di spiriti benevoli e nel giro di un solo giorno trasforma l\u2019intera versione all'opposto, finendo per confessare il suo legame con i demoni e la magia nera.\nDalle fonti giudiziarie e inquisitorie si ricava l\u2019immaginario stregonico diffuso: le streghe si organizzano in una vera e propria societ\u00e0, con una propria gerarchia cui fa capo la \u00abstrea mastra\u00bb. Oltre ad essere nunzia e vicaria di Satana costei si occuperebbe di scegliere altre patrone che possano sorvegliare rispettivamente un gruppo di \u00abscolare\u00bb, suddivise per territorio. La base fondante di tutta l\u2019organizzazione \u00e8 la trasmissione continua di conoscenze di strega in strega, come risulta chiaro dalle parole di Bellezze Ursini:Ci si trova di fronte a una setta, con la propria \u00abregula\u00bb e i propri riti d'iniziazione. Il modulo ricorre nei vari verbali: la strega maestra sputa in bocca alla nuova adepta, la unge e la manda al noce di Benevento. L\u00ec trover\u00e0 altre streghe e Satana da cui verr\u00e0 ufficialmente iniziata.\nNel processo a Todi nel 1426, Matteuccia di Francesco riferisce che la riunione al noce di Benevento deve essere svolta il luned\u00ec, il sabato e la domenica per sei mesi all'anno. Grazie ad un unguento le streghe acquisiscono la capacit\u00e0 di volare, recitando sempre gli stessi versetti: Bernardino da Siena, riprendendo il \"Decretum Gratiani\", racconta le cavalcate notturne delle streghe dietro Erodiade o Diana, figure mitologiche che rimandano ancora a quell\u2019ancestrale mondo letterario da cui questo fenomeno prende le mosse. Arrivate al luogo deputato si compie il sabba. Le ancelle devono salutare il diavolo, spesso presentato sotto forma di capro, con l\"osculum infame\", baciando cio\u00e8 il suo ano, dando cos\u00ec il via al tutta una serie di riti orgiastici, balli voluttuosi e infanticidi.\nL'architettura della \"societas\" delle streghe sembra essere costruita in esatta antitesi rispetto alla tradizione cattolica, presentandosi come un'anti-religione. In cima si trova l'entita`satanica, i cui dettami sono fatti rispettare dalla strega-sacerdotessa, che presiede all'incontro rituale, appuntamento fisso per tutte le fedeli in cui si incontra di diavolo, lo si venera, si pronunciano formule-preghiere. Benevento \u00e8 il punto di riferimento delle streghe come Roma lo \u00e8 per i fedeli, \u00e8 il punto da cui si dirama una fitta rete di patrone e alunne che ricalca la gerarchia ecclesiastica. Ci sono somiglianze anche tra i riti d'iniziazione stregonica e la cerimonia di monacazione, dove l'unico punto di demarcazione \u00e8 lantitesi tra vizi e virt\u00f9: le une, donne che rinunciano a tutto le une per ambizione; le altre, per umilt\u00e0 e obbedienza. L'impegno eterno, suggellato da un patto sia orale che scritto, la sottomissione totale e perenne, la prostrazione ai piedi di tutte le colleghe, la vestizione di abiti caratteristici sono tutti punti di congiungimento con la Regola benedettina.\nIl caso pi\u00f9 eclatante di caccia alle streghe si verifica a Salem, negli USA, alla fine del Seicento. Possibile causa un consumo alimentare di segale cornuta (cio\u00e8 infettata da Claviceps purpurea) i cui alcaloidi sono resistenti anche alle alte temperature dei forni di cottura del pane.\nIl medico olandese Johann Wier, con il suo libro \"De praestigiis daemonum\" del 1563, \u00e8 stato uno dei primi a stabilire una connessione tra il possibile stato allucinatorio di anziane donne malate e frustrate e i tipici comportamenti di coloro che venivano ritenute delle streghe. Tra i seguaci di questa visione scettica, ancorch\u00e9 non del tutto scientifica, vi fu l'inglese Reginald Scot, autore di un'opera intitolata \"The Discoverie of Witchcraft\" (1584).\nPur con intenti tutt'altro che assolutori, l'inquisitore francese Pierre de Lancre, nel suo trattato \"Tableau de l'inconstance des mauvais anges et d\u00e9mons\" del 1612, ha riflettuto prima di ogni altro sulle caratteristiche che accomunavano le streghe da lui perseguite nella regione del Labourd e i \"maghi\" della Lapponia, ossia gli sciamani. Secondo il de Lancre, streghe e sciamani si abbandonavano a un'estasi di tipo diabolico.\nAlla met\u00e0 del XVIII secolo, quando sono gi\u00e0 molto numerose le manifestazioni di scetticismo da parte di intellettuali ed eruditi verso la realt\u00e0 della stregoneria, Girolamo Tartarotti pubblica il suo \"Del Congresso notturno delle Lammie\" (1749), nel quale afferma la realt\u00e0 della magia diabolica (e dunque la possibilit\u00e0 di operare malefici e incantesimi con l'aiuto del Maligno), mentre nega l'esistenza del sabba considerandola pura illusione, arrivando con ci\u00f2 a ridefinire lo stereotipo della strega che a quel tempo era ancora prevalentemente incentrato sulla credenza nel volo notturno e nelle tregende.\nRivalutazione della figura della strega.\nA partire dall'Ottocento \u00e8 iniziata la rivalutazione della figura della strega attraverso varie opere storiche e letterarie, tra le quali basti citare \"La Sorci\u00e8re\" di Jules Michelet, in cui lo storico francese afferma tra i primi la tesi che la stregoneria sia un residuo di antichissime pratiche pagane. Una notevole influenza ha avuto il saggio \"Aradia, o il Vangelo delle Streghe\", scritto da Charles Godfrey Leland nel 1899, in cui l'autore descrive in forma romanzata antichi riti della tradizione stregonesca italiana, chiamandola \"stregheria\". Nel testo si narra di Aradia, figlia della dea Diana, che scende sulla terra per insegnare l'arte della stregoneria ai suoi seguaci. Purtroppo oggi tutti gli studiosi concordano sul metodo poco scientifico utilizzato da Leland, nonch\u00e9 sulla sua abitudine di arricchire storie e racconti e dare loro il taglio desiderato.\nAltrettanta importanza hanno avuto, nei primi decenni del Novecento, le tesi di Margaret Murray, secondo le quali la stregoneria sarebbe la sopravvivenza per tradizione misterica, soprattutto nelle campagne, di culti e pratiche di origini remote: pratiche di guarigione, rituali di fertilit\u00e0, conoscenze dell'uso delle erbe, comunicazione con gli spiriti e il numinoso, e viaggi extracorporei. La strega della cultura occidentale corrisponderebbe allo sciamano delle culture cosiddette primitive. Anche in questo caso, per\u00f2, la tesi di Margaret Murray, non essendo supportata da un metodo di ricerca storiografica accettabile, \u00e8 stata respinta negli ultimi decenni dalla maggior parte degli studiosi dopo un esame pi\u00f9 approfondito delle sue fonti. In generale le recenti opere storiografiche sulla stregoneria evidenziano gli errori metodologici della studiosa britannica. L\u2019idea di una vera e propria \u201corganizzazione\u201d stregonica, dedita a un culto diffuso in tutta Europa, appare effettivamente forzata e manca di riscontri oggettivi. Ad ogni modo questo nuovo contesto ha contribuito alla nascita del neopaganesimo e della wicca, nel cui ambito per strega si intende colei che \u00e8 stata iniziata a una delle varie tradizioni neopagane o wiccan, o una praticante della stregoneria tradizionale.\nEtimologia.\nIn italiano con il termine strega si intende solitamente una donna, mentre il suo omologo maschile \u00e8 lo stregone. Strega deriverebbe dal latino \"striga\" e \"stryx\", con corrispondente nel greco \"stryx\", \"stryg\u00f2s\"\" e sta per \"strige, barbagianni, uccello notturno\", ma col passare del tempo avrebbe assunto il pi\u00f9 ampio significato di \"esperta di magia e incantesimi\". Nel latino medievale il termine utilizzato era \"lamia\", mentre nelle varie regioni d'Italia il sostantivo che indica la strega varia a seconda della localit\u00e0. Possiamo perci\u00f2 trovare:\nDefinizione di strega.\nAlla definizione classica e popolare di strega se ne intrecciano altre che assumono caratteri specifici, anche se il pi\u00f9 delle volte puramente simbolici, e soggetti alla flessibilit\u00e0 e all'ambiguit\u00e0 delle diverse culture che li rendono espliciti. Risulta pertanto riduttivo, bench\u00e9 storicamente corretto, indicare come \"strega\" solamente quella donna che si sarebbe data al Demonio per mezzo di un patto e dunque strettamente associata al male e al peccato. Per una maggiore comprensione del termine usato attualmente \u00e8 indispensabile fare riferimento a tutte quelle discipline che studiano la figura della strega nei suoi molteplici aspetti (la psicologia, la psicoanalisi, la sociologia, l'antropologia, ecc.).\nCon il supporto delle scienze sociali e delle scienze umane la ricerca storica ha potuto collocare la figura della strega all'interno di determinati gruppi sociali e individuarla in soggetti dalle precise caratteristiche, quali ad esempio i poveri, i mendicanti, gli emarginati, gli anziani, le vedove, e in tutti coloro che all'interno di una comunit\u00e0 ristretta esercitavano pratiche magiche e guaritive. Naturalmente non sono esistite delle categorie fisse entro le quali si possono rintracciare con assoluta certezza i soggetti che corrispondono allo stereotipo della strega. Nei secoli delle persecuzioni vennero infatti accusate di stregoneria anche persone giovani, benestanti, fisicamente sane e perfettamente inserite nell'ambito sociale di provenienza. Ciascuna differenziazione dipende dallo specifico contesto storico, culturale, politico, religioso ed economico, ma in linea di massima la strega \u00e8 sempre colei che si distingue dalle persone che la circondano e che non si adatta interamente al modo di vita e alle regole del gruppo sociale di appartenenza.\nL'immagine della strega \u00e8 stata ampiamente rinnovata e rivalutata all'interno dei movimenti neopagani e in particolare dalla Wicca a partire dalla prima met\u00e0 degli anni Cinquanta del Novecento, oltre che da tutte quelle correnti tradizionaliste individuabili nella Stregoneria tradizionale e nella Stregoneria italiana, le quali, rifacendosi agli studi sul folclore, mettono in evidenza soprattutto il ruolo della strega nelle societ\u00e0 antiche e moderne come guaritrice ed esperta di medicina naturale.\nIconografia.\nA partire dal Rinascimento le streghe appaiono soprattutto come delle donne vecchie e arcigne (anche se non manca all'opposto la figura della strega bella e fascinosa), qualche volta rappresentate accanto ad un filatoio o nell'atto di intrecciare nodi, a richiamare l'idea di vendetta, tessendo, cio\u00e8, il destino degli uomini e ponendoli di fronte a mille ostacoli (in questa iconografia ricordano le antiche Parche/Moire/Norne).\nOgni strega della tradizione \u00e8 accompagnata da qualche strano animale, il famiglio, con caratteri diabolici, che fungerebbe da consigliere della propria padrona. Tipici famigli sono il gatto, il gufo, il corvo, la civetta, il topo e il rospo.\nPoich\u00e9 le loro pratiche magiche avvengono in giorni stabiliti in base al ciclo naturale, le streghe sono spesso raffigurate in luoghi aperti. Vi sono per\u00f2 anche molte immagini di streghe nelle loro case, intente a preparare un filtro magico o in procinto di partire per il sabba.\nUn'altra immagine tradizionale e molto popolare della strega la rappresenta in volo a cavallo di una scopa. Questa iconografia dichiara esplicitamente la sua parentela con la Befana, e l'appartenenza di entrambe le figure all'immaginario popolare dei mediatori tra il mondo dei vivi e quello dei morti.\nAttualit\u00e0.\nNel Ghana vi sono ancora dei villaggi isolati dove vengono relegate le donne accusate di stregoneria chiamati \"witch camps\".\nFinzione.\nLetteratura.\nLe streghe nel folclore sono molto spesso presentate come antagoniste degli eroi nelle fiabe popolari e ci\u00f2 poi si riverbera nella letteratura, basti ricordare le figure presenti nel \"Macbeth\" di William Shakespeare (inizi del XVII secolo). Sempre nella letteratura, come ne \"La Celestina\" (attribuita a Fernando de Rojas, a cavallo tra Quattro e Cinquecento), la strega \u00e8 spesso presente come personaggio rilevante, in certi casi coprotagonista.\nNella storia della letteratura la figura della strega e quella della maga sono spesso intrecciate tra di loro, partendo da Medea, che \u00e8 al tempo stesso una sacerdotessa di Ecate e una guaritrice o avvelenatrice, passando per Circe (in realt\u00e0 una dea nella mitologia greca), fino ad arrivare alle figure di Alcina nell\"Orlando Furioso\" di Ludovico Ariosto, senza dimenticare le streghe e le maghe della saga fantasy del ciclo di Avalon, scritta tra il 1983 e il 2000 da Marion Zimmer Bradley. In comune hanno la capacit\u00e0 di essere incantatrici e tessitrici di illusioni.\nTerry Pratchett, nella serie di racconti con Tiffany Aching (vedi \"L'intrepida Tiffany e i Piccoli Uomini Liberi\", 2003) come protagonista, descrive le streghe come persone che aiutano chi ne ha bisogno (soprattutto anziani) e che aiutano a ristabilire la giustizia dove vivono. Il loro lato magico non \u00e8 quindi composto da sfere di cristallo o altri oggetti magici, ma dalla bont\u00e0.\nNel romanzo \"Il Maestro e Margherita\" (1966) di Michail Bulgakov, Margherita \u00e8 una giovane donna intrappolata in un matrimonio senza amore e delusa per una storia d'amore con \"il Maestro\", la quale stringe un patto con Satana diventando cos\u00ec una strega\nNel ciclo letterario di \"Harry Potter\" scritto tra il 1997 e il 2007, le streghe sono semplici donne dotate di poteri magici, senza una malvagit\u00e0 innata. La scrittrice Anne Rice ha creato un ciclo di romanzi con protagoniste delle streghe, intrecciato alle sue \"Cronache dei vampiri\": \"La saga delle streghe Mayfair\".\nIl romanzo storico di Sebastiano Vassalli \"La chimera\" (1990) racconta le vicissitudini di una bella ragazza processata per stregoneria. Un tema simile \u00e8 affrontato anche nei romanzi di Celia Rees \"Il viaggio della strega bambina\" e \"Se fossi una strega\". La saga dei libri \"I diari delle streghe\" di Lisa J. Smith tratta interamente di streghe.\n\"Brida\" di Paulo Coelho (1990) racconta l'iniziazione di una giovane ragazza destinata a diventare una strega. I libri di Carlos Castaneda descrivono il mondo messicano degli stregoni yaqui, e in particolare le lotte di magia con una strega chiamata Catalina.\nFumetti.\nNel mondo del fumetto sono particolarmente note le streghe del Mondo Disney, Amelia e Nocciola, entrambe create da Carl Barks. In particolare Amelia \u00e8 una strega napoletana (ha lunghi capelli neri, \u00e8 vestita di nero ed \u00e8 sempre accompagnata dal corvo Gennarino) che cerca con ogni mezzo di impossessarsi del primo decino di Zio Paperone, da lei ritenuto il pi\u00f9 potente amuleto del mondo. Nocciola, invece, creata per una storia con Paperino (con un look tipico da strega del 1600), \u00e8 stata ripresa dagli autori italiani affiancandola a Pippo in una serie di storie in cui la poveretta cerca in ogni modo di farlo ricredere sulla magia e su lei stessa, impresa sempre frustrata dal fatto che egli non crede al soprannaturale.\nTelevisione.\nNumerose sono le serie televisive, che hanno come protagoniste le streghe:\nCinema.\nTra i film in cui le streghe hanno un ruolo rilevante, in ordine cronologico:"}
{"id": "127816", "revid": "2208340", "url": "https://it.wikipedia.org/wiki?curid=127816", "title": "Wakizashi", "text": "La \u00e8 un'arma bianca manesca del tipo spada del Giappone.\nDescrizione e uso.\nLa wakizashi era solitamente portata dai \"samurai\" insieme alla \"katana\". Quando indossate insieme la coppia di spade era detta \"daish\u014d\" (\"grande e piccola\", grande per la katana e piccola per la wakizashi). La lunghezza della lama \u00e8 compresa tra 1 \"shaku\" (30,3 cm) e 2 \"shaku\" (60,6 cm). Mentre il samurai poteva (a volte) riporre la sua \"katana\", per esempio in caso di visite ufficiali, egli non si separava mai dalla wakizashi, che veniva chiamata \"la guardiana dell'onore\".\nLa coppia di spade veniva portata dal samurai infilandole nella cintura: la \"katana\" al fianco sinistro, e la wakizashi davanti al ventre (\"hara\", sede dell'anima per i giapponesi). Da qui il concetto di \"guardiana dell'onore\", che spiega anche perch\u00e9 i samurai si tagliassero il ventre per suicidarsi. Veniva anche utilizzata dal samurai per suicidarsi (\"seppuku\") ma solamente nei casi di assenza del pi\u00f9 pratico e usato, per questo tipo di funzione, coltello (\"tant\u014d\")."}
{"id": "127817", "revid": "24989", "url": "https://it.wikipedia.org/wiki?curid=127817", "title": "Monte Tricorno", "text": "Il Monte Tricorno (in sloveno \"Triglav\") con 2.864\u00a0m s.l.m. \u00e8 la pi\u00f9 alta cima delle Alpi Giulie e della Slovenia, di cui \u00e8 monumento nazionale: per la geografia fisica, costituisce il saliente alpino nord-orientale della regione fisica italiana.\nStoria.\nToponimo.\nIl nome deriverebbe appunto dalla sua forma a tre punte (\"Triglav\" significa \"tre teste\") visibile dalla valle di Bohinj. Tuttavia, Julius Kugy afferma che le tre punte non sono assolutamente riconoscibili, dato che la cima appare pi\u00f9 come un largo duomo collegato tramite un ponte naturale alla cimetta a fianco (il Piccolo Tricorno\" o \"Mali Triglav\").\nJulius Kugy invece attribuisce il nome al dio slavo a tre teste, \"Triglav\" appunto (da \"tri\", tre, e \"glava\", testa), signore dell'aria, dell'acqua e della terra, nonch\u00e9 padre dei fulmini, che secondo le leggende aveva un trono sulle nubi o sugli alti monti. A sostegno di questa tesi, Kugy riporta il fatto che nessuna delle spedizioni sul Tricorno parla mai di tre cime, ma sempre della via attraverso il \"Mali Triglav\" verso la vetta principale.\nIl nome Triglav, tra l'altro, compare piuttosto recentemente, solo a partire dal 1840, ed \u00e8 quindi collegato al \"rinascimento\" dell'identit\u00e0 slovena; nei documenti antichi compare sempre la forma \"Terglau\", \"Terglou\" o \"Terklou\", che rimane ancora nel dialetto, di cui la forma \"Triglav\" \u00e8 la versione dotta o scritta.\nDescrizione.\nIl monte si trova nel mezzo del parco nazionale omonimo nelle Alpi slovene, mentre ai suoi piedi si trovano le sorgenti di uno dei pi\u00f9 importanti affluenti del Danubio, la Sava e quelle dell'Isonzo che invece sfocia nel mare Adriatico. Sulla sommit\u00e0 del Tricorno dal 1895 si trova un caratteristico bivacco chiamato \"Alja\u017eev stolp\" (torre di Alja\u017e).\nIl monte \u00e8 diventato un simbolo dell'identit\u00e0 slovena, \u00e8 rappresentato in forma stilizzata nello stemma nazionale, nella bandiera e nella moneta slovena da 50 centesimi di euro; inoltre secondo la tradizione ogni sloveno almeno una volta nella vita dovrebbe salire sulla cima del Tricorno. Dal 1919 al 1947 era il monte pi\u00f9 alto della provincia di Gorizia ed era al confine con il Regno di Jugoslavia, mentre dal 1947 al 1991 (indipendenza della Slovenia) era inoltre il monte pi\u00f9 alto dell'intera Jugoslavia.\nAlpinismo.\nStoria delle ascensioni.\nLa vetta fu raggiunta la prima volta, dopo un tentativo fallito nel 1777, il 26 agosto 1778 da Luka Koro\u0161ec, Matija Kos, \u0160tefan Ro\u017ei\u010d e Lovrenc Willomitzer, su iniziativa del naturalista \u017diga Zois e del professore universitario Belsazar Hacquet.\nPercorsi.\nIl Tricorno \u00e8 famoso per la sua poderosa parete nord, che presenta una struttura singolare: la vetta, a forma di piccola cupola, poggia su una piattaforma su cui giace il ghiacciaio del Tricorno, il lato nord \u00e8 fasciato dalla cornice della larga Cengia Kugy, in onore del grande pioniere delle Alpi Giulie Julius Kugy ed al di sotto scende con un unico balzo verticale la parete, alta 1200 m.\nPer accedere alla vetta esistono diversi sentieri tra cui la \"Via normale\" (EE, passaggi di I e attrezzature), la via \"Ferrata Bamberg\" (EEA) ed altri che salgono in varia maniera il cupolone sommitale (in genere EE). La parete nord \u00e8 percorsa da alcuni itinerari classici di notevole lunghezza, tra i pi\u00f9 lunghi delle Alpi (assieme all'Agn\u00e8r, alla Civetta, al Monte Rosa ed agli Ecrins), specie se uniti alla salita della cupola sommitale che porta il dislivello del muro a 1500 m. Esse sono:\nOltre a queste sono presenti numerose altre vie, che ormai hanno riempito quasi tutto lo spazio disponibile, aperte con stili molto differenti (come le vie artificiali sulla Sfinge o le vie sportive e moderne che si discostano dalle classiche, o le vie invernali) che raggiungono le difficolt\u00e0 di IX grado.\nCultura.\nNumismatica.\nA partire dal 2007 il monte \u00e8 ritratto sulla moneta da 50 centesimi di euro della Slovenia assieme alla costellazione del Cancro."}
{"id": "127819", "revid": "767487", "url": "https://it.wikipedia.org/wiki?curid=127819", "title": "Tron (film)", "text": "Tron \u00e8 un film del 1982 diretto da Steven Lisberger.\nProdotto dalla Disney, \u00e8 considerato un film culto e vede come protagonisti Bruce Boxleitner, Jeff Bridges, David Warner e Cindy Morgan. \u00c8 anche considerato il primo film di fantascienza a focalizzarsi sulla realt\u00e0 virtuale. Ha uno stile visivo unico e assolutamente all'avanguardia per l'epoca. \u00c8 il primo film della Disney a fare grande uso della computer grafica.\nEbbe due candidature ai Premi Oscar 1983, per il miglior design di costumi e il miglior montaggio sonoro; \u00e8 stato inoltre il primo film della Disney con suono registrato esclusivamente in Dolby Stereo.\nTrama.\nKevin Flynn \u00e8 un giovane e geniale programmatore di software per videogiochi in lotta contro la Encom, una potente societ\u00e0 di informatica il cui direttore generale, Ed Dillinger, anni prima ha fatto carriera facendo passare per suoi alcuni videogiochi in realt\u00e0 creati dal giovane tecnico (che in precedenza lavorava per la Encom, poi \u00e8 stato licenziato ed ha aperto una sala giochi i cui clienti giocano con le sue creazioni). Le prove di tale truffa sono ben nascoste all'interno dei sistemi informatici dell'azienda, ed il malvagio Master Control Program (MCP), un sofisticato software di intelligenza artificiale, sorveglia la banca-dati con un potentissimo sistema anti-intrusione, che rende vani i numerosi tentativi di Flynn di infiltrarsi nel sistema dall'esterno per recuperare le prove del furto delle proprie creazioni. Per tentare di riuscirci, vi inserisce una propria \"utility di sembianza codificata\" (\"Codified Likeliness Utility\", in sigla CLU), ossia un programma che consiste in un suo alter ego digitale.\nKevin viene aiutato da Alan Bradley e Lora, due dipendenti della Encom che anche loro considerano l'atto di Dillinger molto disonesto. Una notte il trio si introduce nella sede e Flynn cerca di introdursi nel sistema, ma MCP riconosce il suo accesso non autorizzato e, tramite il laser sperimentale su cui lavorava Lora, lo digitalizza e lo scompone, per poi trasformarlo in codice numerico e ricomporlo in forma di energia all'interno dei circuiti integrati che costituiscono il suo universo.\nUna volta all'interno del sistema, Kevin scopre con sua grande sorpresa che i programmi realizzati da lui e dai suoi colleghi formano un universo parallelo, la cui esistenza consiste nell'eseguire fisicamente i comandi che vengono impartiti dal programma in funzione. Nel caso dei videogame, ad esempio, questi esseri virtuali devono combattere senza sosta, giocandosi l'esistenza in base alle sfide proposte dal gioco stesso. Ogni programma ha un disco d'identit\u00e0 che contiene tutti i dati che lo riguardano, e lo smarrimento di tale disco viene punito con la cancellazione dalla rete. La presenza di MCP, inoltre, si \u00e8 fatta nel tempo sempre pi\u00f9 dominante e intrusiva, rendendolo una sorta di dittatore che cerca di prendere sempre pi\u00f9 il controllo del sistema, sottomettendo e sequestrando i programmi rimasti fedeli ai loro creatori, i programmatori in carne e ossa, detti nel mondo virtuale del film \"creativi\" (in lingua originale \"users\", \"utenti\").\nFlynn si allea con \"Tron\", un combattivo alter-ego virtuale di Alan creato tempo prima per proteggere il sistema (la cui autorit\u00e0 avrebbe dovuto essere ancora maggiore di quella di MCP) e, dopo una rocambolesca fuga dalle guardie a bordo di motociclette virtuali, le \"Light Cycle\", facenti parte di un videogioco creato da Kevin, i due riescono a raggiungere una sorta di zona franca periferica nella quale i guardiani volanti al servizio di MCP non riescono ad arrivare. L\u00ec si uniscono a Yori, alter-ego di Lora, che ha influenza sui mezzi di trasporto nel mondo virtuale, e si mettono in viaggio verso la base di MCP a bordo di una Vela Solare, per tentare di affrontarlo ed eliminarlo al fine di rendere il mondo della rete pi\u00f9 libero.\nAnche Dillinger ha un proprio equivalente nell'universo virtuale, il grande e malvagio comandante Sark, che guida le forze di sicurezza e si oppone ai protagonisti a pi\u00f9 riprese: il duello finale, atto a interrompere la dittatura elettronica di MCP, si svolge fra Tron e Sark, il primo dei quali avr\u00e0 la meglio e far\u00e0 uscire tutti i programmi dall'oppressione di MCP (in precedenza, tramite un portale apposito, Tron aveva parlato con il suo creatore, Alan, che gli aveva caricato sul disco di identit\u00e0 i dati necessari a neutralizzare MCP, e Flynn gli aprir\u00e0 il varco necessario a gettare dentro il disco d'identit\u00e0 contenente tali dati).\nSconfitto il software-tiranno, il mondo virtuale torna alla sua vita normale e Flynn viene restituito al mondo materiale: il laser lo ricompone dov'era, e un istante dopo l'informazione sulla truffa di Dillinger compare su tutti gli schermi del sistema informatico della Encom come messaggio urgente. Il film si conclude con Alan e Lora che attendono sul tetto della sede l'arrivo in elicottero del nuovo direttore della societ\u00e0, che si rivela essere proprio Flynn. La ripresa finale mostra l'intera citt\u00e0, la cui vita frenetica, le luci delle auto e i grattacieli visti dall'alto assomigliano volutamente alla realt\u00e0 virtuale vista nel film, fatta di impulsi che sfrecciano a velocit\u00e0 inimmaginabili.\nProduzione.\nIl termine \"Tron\" identifica un comando del linguaggio di programmazione BASIC, contrazione dei termini \"TRace ON\", impiegato per la ricerca di errori nelle linee di un programma. L'effetto del comando \u00e8 di mostrare a schermo, in tempo reale, le linee di codice mandate in esecuzione, permettendo di tenerne traccia. Il regista Lisberger afferm\u00f2 tuttavia di non essere a conoscenza di tale istruzione e di aver semplicemente derivato il titolo \"Tron\" dalla contrazione di \"elecTRONics\".\nL'ambientazione virtuale \u00e8 costituita da immagini in wireframe, filmate su fondo nero su pellicola da 70\u00a0mm (doppia rispetto alla normale), cos\u00ec come i mezzi di trasporto, come le motociclette, allora impossibili da rappresentare in forma solida o rendering digitale. Gli attori interpreti dei personaggi virtuali sono stati filmati in bianco e nero. Il lavoro di coloritura delle linee e di campitura dei piani e dei solidi \u00e8 stato eseguito a mano in post produzione da una squadra di novanta artisti di Taiwan, accreditati con ideogrammi cinesi nei titoli di coda.\nSyd Mead, Jean Giraud e Peter Lloyd sono accreditati come artisti concettuali del mondo elettronico.\nAll'animazione parteciparono anche Tim Burton, all'epoca agli inizi della sua carriera, ed il fumettista francese Jean Giraud (Moebius).\nColonna sonora.\nLa colonna sonora \u00e8 stata composta da Wendy Carlos, musicista di musica elettronica, celebre per l'uso del sintetizzatore modulare Moog, che ha curato le colonne sonore di altri film, tra i quali soprattutto \"Shining\" e \"Arancia meccanica\" di Stanley Kubrick. Parte della colonna sonora \u00e8 stata eseguita dalla London Philharmonic Orchestra, a causa dei ritardi nella registrazione da parte della Carlos, mentre due brani, \"1990's Theme\" e \"Only Solutions\", sono stati eseguiti dai Journey. In particolare nei titoli di coda del film la musica della Carlos \u00e8 stata parzialmente rimpiazzata con il secondo brano del gruppo musicale.\nAccoglienza.\n Sull'aggregatore di recensioni Rotten Tomatoes, il film ha ottenuto un punteggio medio del 71% sul 100%, su Metacritic ha, invece, ottenuto un voto di 58 su 100, mentre ancora su Internet Movie Database il pubblico lo ha votato con un punteggio medio di 6.8 su 10.\nSequel.\nNel dicembre del 2010 \u00e8 uscito nelle sale il sequel, \"\", per la regia di Joseph Kosinski, scritto, tra gli altri, da Steven Lisberger (il regista del primo film), e che vede come protagonisti Jeff Bridges, Garrett Hedlund e Olivia Wilde."}
{"id": "127822", "revid": "2175", "url": "https://it.wikipedia.org/wiki?curid=127822", "title": "Scrittura cirillica", "text": ""}
{"id": "127823", "revid": "3871", "url": "https://it.wikipedia.org/wiki?curid=127823", "title": "Triglav", "text": ""}
{"id": "127824", "revid": "123391518", "url": "https://it.wikipedia.org/wiki?curid=127824", "title": "Editor web", "text": "Un editor web (detto anche editor HTML) \u00e8 un'applicazione utile per la creazione di pagine web. Il codice HTML si pu\u00f2 anche scrivere con un normale editor di testo, tuttavia delle applicazioni create appositamente potrebbero risultare pi\u00f9 efficaci, ad esempio evidenziando la sintassi, correggendo gli errori di sintassi o ancora consentendo di creare la pagina usando un'interfaccia e senza conoscere nemmeno le basi di HTML.\nMolte di queste applicazioni non permettono solo di gestire l'HTML ma anche i fogli di stile, CSS, XML e JavaScript. In alcuni casi possono anche integrare dei client FTP per comunicare con server remoti via FTP.\nPrincipalmente esistono due tipi di editor HTML: editor testuali e visuali, questi ultimi sono anche chiamati editor WYSIWYG che sta per \"What You See Is What You Get\", ovvero \"ci\u00f2 che vedi \u00e8 ci\u00f2 che ottieni\".\nEditor testuali.\nGli editor testuali generalmente presentano le seguenti caratteristiche:\nEditor visuali.\nGli editori visuali sono caratterizzati da una comoda interfaccia attraverso la quale si possono creare le proprie pagine, il pi\u00f9 delle volte hanno anche una sorta di browser integrato per visualizzare l'anteprima della pagine realizzate e constatare se il risultato raggiunto sia ci\u00f2 che si desiderava o meno. La maggior parte di questi applicativi consente la realizzazione della pagine in tre modalit\u00e0:\nL'interfaccia degli editor visuali \u00e8 basato sul motore di rendering del layout dei normali browser, ogni cambiamento che si fa nell'interfaccia produrr\u00e0 immediatamente il risultato che pi\u00f9 si avvicina alla sua visualizzazione in un browser. Lo scopo principale di un editor visuale \u00e8 quello di far risparmiare tempo allo sviluppatore che crea codice automatico tramite interfaccia grafica anzich\u00e9 programmare personalmente da zero.\nCritiche.\nGli editor visuali sono stati spesso criticati a causa di vari motivi:\n&lt;!-- Codice prodotto da un editor WYSIWYG con elementi inutilmente vuoti--&gt; \n&lt;h2 class=\"heading\"&gt;\n &lt;span class=\"heading-text\"&gt;Wikipedia&lt;/span&gt;\n &lt;span class=\"heading-line\"&gt;&lt;/span&gt;\n&lt;/h2&gt;\n&lt;!-- Codice equivalente pi\u00f9 corretto e pulito--&gt; \n&lt;h2 class=\"heading\"&gt;Wikipedia&lt;/h2&gt;\nNon \u00e8 sempre WYSIWYG.\nGli editor visuali non mantengono sempre le promesse ed alcune volte l'acronimo WYSIWYG risalta agli occhi come qualcosa di relativo. Le motivazioni sono le stesse per cui questi editor vengono criticati:\n\u00c8 quindi chiaro che \"ci\u00f2 che vedi \u00e8 ci\u00f2 che ottieni\" potrebbe essere valido per una pi\u00f9 o meno ampia porzione di visitatori, ma nulla potr\u00e0 mai garantire la compatibilit\u00e0 della pagina generata con i browser di tutti i visitatori.\nWYSIWYM.\nGli editor WYSIWYM sono una tipologia leggermente diversa da quelli WYSIWYG perch\u00e9 anzich\u00e9 far concentrare l'attenzione dell'autore sulla presentazione del documento o del suo layout, questi editor si concentrano sulla formattazione di ogni singolo elemento dell'HTML ad esempio i paragrafi e sulla loro funzione nel contesto pagina. Il suo acronimo infatti sta per: \"What you see is what you mean\", ovvero \"ci\u00f2 che vedi \u00e8 ci\u00f2 che intendi\".\nEditor e standard W3C.\nL'HTML \u00e8 un linguaggio di markup strutturato. I browser sono in grado di riconoscere il linguaggio HTML e \"strutturare\" la pagina in base alle tag presenti all'interno del codice sorgente della pagina. L'organizzazione W3C definisce le regole di costruzione delle pagine, denominate \"standard\" o, italianizzando, \"specifiche\".\nSeguire gli standard \u00e8 un'operazione consigliata, per rendere le pagine accessibili al pi\u00f9 ampio numero di utenti abbattendo i problemi di navigazione legati a situazioni di disabilit\u00e0, utilizzo di risoluzioni inferiori a quelle per le quali il sito \u00e8 concepito, limitazioni di banda ecc. Si \u00e8 andata delineando in questo senso una linea di principio secondo cui la struttura del documento debba essere definita nel linguaggio HTML o XHTML; mentre il layout, cio\u00e8 la parte d'impostazione grafica, dovrebbe essere assegnata esclusivamente a fogli di stile o CSS.\nAlcuni vecchi editor HTML quindi non seguono le moderne direttive del W3C anche se i pi\u00f9 recenti editor WYSIWYG hanno fatto grandi passi in questo senso, nonostante la lunga strada ancora da percorrere. Diversa \u00e8 la situazione degli editor testuali, con un po' di accorgimenti e competenza, \u00e8 relativamente semplice creare un codice rispondente alle specifiche.\nEditor HTML nel browser.\nNei browser \u00e8 possibile visualizzare il codice della pagina web corrente (HTML, CSS e JS), generalmente scegliendo l'opzione \"\"visualizza codice sorgente\" che esce cliccando con il tasto destro del mouse su un punto qualsiasi della pagina. Si pu\u00f2 inoltre simulare modifiche del codice sorgente della pagina con i browser solitamente con l'opzione \"ispeziona\" o \"esamina\"\" che esce cliccando con il tasto destro del mouse su un punto qualsiasi della pagina. In questo caso il browser si comporta come un editor HTML testuale ma solo visivamente, infatti queste modifiche non verranno salvate."}
{"id": "127825", "revid": "125833890", "url": "https://it.wikipedia.org/wiki?curid=127825", "title": "Polinesia francese", "text": "La Polinesia francese (in francese: \"Polyn\u00e9sie fran\u00e7aise\", ; in tahitiano: \"P\u014dr\u012bnetia far\u0101ni\") \u00e8 una collettivit\u00e0 d'oltremare (COM) della Repubblica francese in Polinesia, situata nell'oceano Pacifico meridionale, a circa a est dell'Australia. \n\u00c8 composta da un gruppo di cinque arcipelaghi, per un totale di 118 isole, di cui 67 abitate - Isole della Societ\u00e0 (Isole del Vento e Isole Sottovento), Isole Australi, Isole Marchesi, Isole Gambier e Isole Tuamotu. La collettivit\u00e0 include inoltre i vasti spazi marittimi adiacenti. La Polinesia francese \u00e8 un territorio non autonomo, definizione che fa riferimento all'articolo 73 dello Statuto delle Nazioni Unite.\nStoria.\nI primi abitanti di queste isole, appartenenti a popolazioni austronesiane, provenivano con tutta probabilit\u00e0 dall'Asia sudorientale, e raggiunsero le isole della Polinesia verso l'anno 300 d.C., data che si sposta al I secolo d.C. per le Isole Marchesi. L'incontro con i navigatori europei avviene alla fine del XVIII secolo, e causer\u00e0 delle epidemie che decimeranno le popolazioni autoctone. Le campagne di evangelizzazione e l'introduzione dell'alcool completano in seguito la distruzione della cultura indigena. La Francia impone progressivamente il suo protettorato, a partire dal 1843, ostacolando in tal modo l'influenza britannica.\nBisogner\u00e0 attendere il 1946 perch\u00e9 gli abitanti possano accedere al diritto di voto, e il 1957 per beneficiare di un primo governo locale, mentre le lingue polinesiane non verranno insegnate nelle scuole se non nel 1977. La Polinesia francese \u00e8 oggi divenuta una collettivit\u00e0 d'oltremare, beneficiante di una larga autonomia rispetto al territorio francese metropolitano; pertanto utilizza una propria moneta (il franco CFP), dispone di un proprio prefisso telefonico internazionale (il +689) e ha come TLD .pf, .fr e .eu.\nLa principale risorsa economica della regione \u00e8 il turismo, basato su un patrimonio naturale e culturale eccezionale.\nPopolamento dei cinque arcipelaghi da parte dei polinesiani.\nL'ipotesi comunemente ritenuta per il momento la pi\u00f9 accreditata \u00e8 quella di un popolamento della Polinesia a partire dal Sudest asiatico.\nCirca 5000 anni fa, delle popolazioni del litorale della Cina meridionale, locutori di lingue formosane, coltivatori di miglio e riso, cominciano ad attraversare lo stretto braccio di mare per installarsi sull'isola di Formosa. Verso il II millennio a.C., delle migrazioni hanno luogo da Formosa verso l'arcipelago delle Filippine. Delle ulteriori migrazioni cominciano ben presto a partire dalle Filippine verso Sulawesi e Timor e di qui in direzione di tutte le altre isole dell'arcipelago indonesiano, importando con loro la propria lingua e cultura. Verso il XV secolo a.C., un altro movimento migratorio si sviluppa dalle Filippine in Nuova Guinea e di l\u00ec nelle isole del Pacifico. Gli austronesiani sono, pertanto e con tutta verosimiglianza, i primi navigatori della storia dell'umanit\u00e0. Le prime isole popolate sono probabilmente le Isole Marchesi, quindi le Isole della Societ\u00e0 verso l'anno 300 d.C.. Gli austronesiani, diventati ora polinesiani, si sono quindi espansi popolando l'isola di Pasqua (500), le Hawaii (900) e la Nuova Zelanda (1100).\nNel 2010, una spedizione su una piroga ha ripercorso, in senso inverso, il cammino di popolamento, da Tahiti all'Asia.\nEpoca moderna e contemporanea.\nDal XVI al XVIII secolo.\nA partire dal 1521, data della scoperta fortuita di Puka Puka, senza alcun dubbio una delle due Isole Sfortunate, da parte di Magellano, gli europei incominciano progressivamente a esplorare la Polinesia orientale nei secoli XVII e XVIII.\nTahiti non fu scoperta se non nel 1767 dal britannico Samuel Wallis, seguito nel 1768 da Louis Antoine de Bougainville e da James Cook nel 1769.\nLa fine del XVIII secolo \u00e8 marcata dalla promozione di un capo di Tahiti, il quale, alleato degli inglesi, fonda la dinastia dei Pomare, e dallo stabilimento a Moorea di alcuni missionari britannici della London Missionary Society che ivi sbarcono il 5 marzo 1797.\nXIX secolo.\nSul principio del XIX secolo le Isole della Societ\u00e0 sono convertite al protestantesimo, sotto l'egida della dinastia dei Pomare che governa sul Regno di Tahiti (1790-1880), mentre delle missioni cattoliche francesi s'installano sulle Isole Gambier e Marchesi negli anni trenta dell'Ottocento.\nGli anni quaranta sono invece contrassegnati dall'inizio della colonizzazione francese, dapprima alle Marchesi quindi a Tahiti, dove la regina Pomare IV \u00e8 costretta ad accettare il protettorato francese (1843). Nel 1880, Pomare V accetta di cedere il Regno di Tahiti alla Francia. Esso diverr\u00e0 l'elemento principale di una nuova colonia, i \u00abPossedimenti dell'Oceania\u00bb, in francese \u00ab\u00c9tablissements de l'Oc\u00e9anie\u00bb (EFO). Le isole ancora indipendenti sono progressivamente integrate agli EFO tra il 1887 e il 1901 - le Tuamotu, Rapa e le Isole Gambier nel 1882, e le Isole Sottovento nel 1898.\nXX e XXI secolo.\nAlcuni abitanti dei Possedimenti dell'Oceania partecipano ai combattimenti della prima guerra mondiale all'interno del battaglione del Pacifico; tra di loro c'\u00e8 anche il futuro capo del movimento anticolonialista, Pouvanaa Oopa. Ma bisogna attendere la fine della seconda guerra mondiale perch\u00e9 un'evoluzione in questo senso abbia luogo.\nNel 1940, gli EFO aderiscono alla Francia libera e un nuovo battaglione del Pacifico \u00e8 costituito. Nel 1942, l'esercito americano installa una base militare sull'isola di Bora Bora, nel quadro dell'operazione Bobcat. Pur accogliendo solo 6\u00a0000 soldati, questa base ha un enorme impatto sull'arcipelago.\nNel 1946, la costituzione della IV Repubblica instaura l'Unione francese: i Possedimenti dell'Oceania passano dallo stato di colonia a quello di territorio d'oltremare e il diritto di voto \u00e8 concesso agli abitanti dell'arcipelago. Il movimento anticolonialista si struttura negli anni 1945-1949: nel 1949, Puvanaa Oopa \u00e8 eletto deputato e fonda l'RDPT, partito autonomista, che domina la vita politica degli anni cinquanta, malgrado la formazione dell'Unione Tahitiana di Rudy Bambridge, partito attaccato al mantenimento della sovranit\u00e0 francese.\nNel 1957 i Possedimenti dell'Oceania prendono il nome di \u00abPolinesia francese\u00bb, in francese \u00abPolyn\u00e9sie fran\u00e7aise\u00bb, e beneficiano di uno statuto pi\u00f9 autonomo grazie alla legge quadro Defferre. Puvanaa Oopa diviene quindi il primo vicepresidente, e capo di un governo eletto localmente. L'assemblea \u00e8 dotata di competenze accresciute. Il governatore resta ci\u00f2 nonostante il presidente del governo. Ma l\u2019instaurazione della V Repubblica nel marzo 1958 comporta una battuta di arresto al processo di autonomia, con un rafforzamento dei poteri del governatore ai danni del governo locale. L'arresto di Puvanaa Oopa l'11 ottobre 1958, che si fa beffe della sua immunit\u00e0 di deputato, e la sua condanna a 8 anni di prigione e 15 d'esilio, sono il culmine di questa ripresa di potere da parte dello Stato centrale.\nA partire dal 1962, e in seguito al referendum di autodeterminazione del gennaio 1961 in Algeria, la Polinesia francese entra in una nuova era: quella dell'installazione del Centro di sperimentazioni del Pacifico che impiega diverse migliaia di militari e tecnici sul territorio, a Moruroa, Fangataufa, Hao, ma anche a Papeete. Nel 1963 la Chiesa evangelica della Polinesia francese diviene autonoma.\nNei primi anni settanta, due questioni sono all'ordine del giorno: quello dello statuto del territorio e quella degli effetti dei test nucleari cominciati nel 1966. In Polinesia, la Francia ha eseguito 46 test nucleari atmosferici tra il 1966 e il 1974, seguiti da pi\u00f9 di 150 test sotterranei. L\u2019Unione tahitiana (Rudy Bambridge, quindi Gaston Flosse), aderente al partito gollista (UNR, UDR e poi RPR) difende le posizioni del governo centrale mentre l'RDPT le contesta maggiormente: questo partito \u00e8 comunque sciolto nel 1963, fatto che porta alla creazione del partito \"Pupu Here Aia\" nel 1965 (capeggiato da John Teariki). Un nuovo personaggio politico fa la sua comparsa nel 1965: Francis Sanford, leader del partito Te Ea Api, che adotta una linea autonomista. Lo stato d'esilio di Pouvanaa Oopa \u00e8 annullato nel 1968, il quale pu\u00f2 nuovamente far ritorno a Papeete, dove viene accolto trionfalmente. Nel 1971 diviene senatore per il Pupu Here Aia.\nNel corso del decennio si costituiscono delle formazioni pi\u00f9 nettamente indipendentiste, quali il partito creato da Oscar Temaru (FLP/\"Tavini Huiraatira\"). Un primo cambio dello statuto del territorio ha luogo nel 1977 (autonomia di gestione), passo completato successivamente nel 1984 (autonomia interna). Per quel che riguarda i test nucleari, divenuti sotterranei nel 1975, si assiste a una sospensione del programma nel 1992, nonostante una ripresa abbia luogo nel periodo 1995-1996, con il seguente smantellamento del CEP.\nNegli anni 1990 e 2000, la vita politica \u00e8 strutturata intorno a due partiti: il \"Tavini Huiraatira\" di Oscar Temaru e il \"Tahoeraa Huiraatira\" di Gaston Flosse.\nDal 1991 al 2004, Gaston Flosse regna incontrastato. Egli si serve di un vasto programma di propaganda del suo partito, il Tahoeraa Huiraatira. La giustizia lo ha tuttavia rimproverato d'aver fatto firmare dei \"contratti d'ufficio\" a dei militanti di partito, messi a disposizione dei comuni, delle federazioni sportive, di una radio, di alcuni sindacati e di altri servizi sociali. Pertanto \u00e8 condannato il 4 ottobre 2011 a quattro anni di prigione. Durante il suo mandato, Flosse sviluppa anche un servizio di sicurezza (Groupement d'Intervention de la Polyn\u00e9sie) di diverse centinaia di agenti, e un servizio di re-insegnamento (Service d'\u00e9tudes et de documentation SED). \u00c8 stato condannato in appello il 28 ottobre 2010 per aver intrapreso \"una sistematica impresa di distruzione\" dei documenti del SED. \u00c8 inoltre oggetto di diverse altre condanne per appropriazione indebita di fondi pubblici, alcune delle quali ancora in corso nel 2012.\nGeografia.\nTerritorio.\nLa Polinesia francese si estende per 4\u00a0167\u00a0km\u00b2 di terre emerse distribuiti su 2,5 milioni di km\u00b2. \u00c8 costituita da 118 isole, di origine vulcanica o corallina (atolli), distribuite in cinque arcipelaghi:\nL'isola pi\u00f9 importante e popolata \u00e8 Tahiti. La Polinesia francese \u00e8 situata in una regione soggetta a intensa attivit\u00e0 sismica.\nClima.\nLe isole polinesiane presentano un clima complessivamente mite, rinfrescato dalla presenza degli Alisei del Pacifico (vento che attraversa le isole tropicali).\nFlora e fauna.\nLa flora e la fauna sono limitate rispetto a quelle del Pacifico occidentale perch\u00e9 tutto qui \u00e8 stato introdotto dall'uomo. Non esistono serpenti ma ci sono moltissimi tipi di insetti e circa 100 specie di uccelli (\"manu\"). Tra gli uccelli marini ci sono sterne, procellarie, sterne stolide, fregate e sule. La limitata biodiversit\u00e0 terrestre \u00e8 compensata dalla ricca variet\u00e0 di fauna marina. La barriera corallina fornisce un ricco habitat per le creature marine, tra cui ci sono cetrioli di mare (\"rori\"), squali, barracuda (\"ono\"), mante, murene, delfini e le tartarughe (honu) in pericolo di estinzione. A Nuku Hiva, nelle Marchesi, i delfini di Elettra, detti anche peponocefali, si riuniscono in centinaia di esemplari, dando vita a un fenomeno unico al mondo. A Rurutu, Tahiti e Mo'orea \u00e8 invece possibile nuotare con le megattere. Gli antichi navigatori polinesiani portarono piante e frutti che prosperarono nel nuovo ambiente e nel XIX secolo altre specie vegetali furono introdotte dai missionari e dai coloni a scopo ornamentale o commerciale. La vegetazione varia considerevolmente da un arcipelago all'altro. Sugli atolli, dove il suolo \u00e8 povero e i venti costanti, predominano i cespugli e le palme da cocco. Sulle isole montuose il manto vegetale \u00e8 pi\u00f9 variegato e cambia a seconda dell'altitudine.\nAmministrazione.\nLa Polinesia francese, collettivit\u00e0 d'oltremare, ha dal 2004 la qualifica di \"Paese d'oltremare\". In quanto collettivit\u00e0 d'oltremare, la difesa e il mantenimento dell'ordine sono assicurati da reparti francesi dell'Arm\u00e9e de terre (esercito), della Marine nationale (marina), dell'Arm\u00e9e de l'air (aeronautica militare) e dalla Gendarmerie nationale (gendarmeria).\nPolitica.\nLa Polinesia \u00e8 divenuta Territorio d'oltremare nel 1946. Grazie alla legge-quadro Defferre sulla decentralizzazione, ha beneficiato, nel 1984, di un primo statuto di autonomia interna. Vent'anni dopo esso \u00e8 stato rivisto e rafforzato per la quarta volta. La nuova formulazione stabilisce, tra l'altro, un sistema di \u00abdiscriminazione positiva\u00bb in materia di impiego e di patrimonio terriero, in favore dei cittadini che possono attestare un certo periodo di residenza nell'oceano Pacifico.\nSeguendo il modello della Nuova Caledonia introduce anche la nozione di \"loi du pays\" (legge del paese), anche se non con lo stesso valore giuridico che nella Nuova Caledonia. In quest'ultima, le leggi del paese sono sottoposte al consiglio costituzionale e hanno valore di legge, mentre in Polinesia queste \"leggi\" vengono trasmesse al Conseil d'\u00c9tat (Consiglio di Stato), costituendo soltanto degli atti amministrativi di carattere particolare.\nL'autonomia della Polinesia ha superato un'ulteriore limitazione con la possibilit\u00e0 di stringere degli accordi internazionali con altri Stati e organismi internazionali, non solo del Pacifico. Un altro cambiamento significativo riguarda il presidente del governo della Polinesia, che diventa \u00abpresidente della Polinesia francese\u00bb e viene scelto fra i membri dell'Assemblea della Polinesia francese.\nNel settembre 1995 la Francia scaten\u00f2 grandi proteste in tutto il mondo per la ripresa dei test nucleari sull'atollo di Mururoa, dopo una moratoria di tre anni. Gli esperimenti furono completati nel gennaio 1996.\nSuddivisioni.\nLa Polinesia francese \u00e8 composta da cinque suddivisioni amministrative:\nEsistono inoltre 48 Comuni della Polinesia francese.\nEconomia.\nLa Polinesia francese utilizza una propria moneta, il franco CFP (agganciato all'euro). Il PIL \u00e8 di 5\u00a0490 milioni di $ e il PIL procapite \u00e8 di 21\u00a0565 $.\nLa Polinesia francese possiede un'economia mediamente sviluppata, basata sull'importazione di beni, sul turismo e sull'assistenza finanziaria da parte della Francia. I complessi turistici sono molto diffusi e per la maggior parte si trovano nelle isole pi\u00f9 visitate come Tahiti e Bora Bora. La pesca e l'esportazione di copra (olio di cocco) sono le due principali attivit\u00e0 tradizionali. Il turismo rappresenta il 13% del PIL (Prodotto Interno Lordo) di queste isole, che nel 2002 hanno ospitato 190\u00a0000 turisti. La perlicoltura, sperimentata nel 1970 ma effettivamente lanciata nel 1990, consiste nel porre una biglia di madreperla bianca importata dal Mississippi in un'ostrica, che la ricoprir\u00e0 con la propria madreperla nei due anni successivi. La perla di Tahiti ha dei riflessi verde pavone, malva, o perfino d'argento, d'oro o azzurrognoli. La perlicoltura (coltivazione di perle) occupa circa persone e i principali importatori sono il Giappone e la Cina. \u00c8 anche diffusa la lavorazione del legno.\nLa Polinesia francese ha uno dei livelli di criminalit\u00e0 pi\u00f9 bassi di tutta la Francia.\nInfrastrutture e trasporti.\nLa copertura medica \u00e8 generalmente buona sulle isole pi\u00f9 importanti, ma limitata nelle regioni pi\u00f9 lontane o meno popolate. Le persone che hanno bisogno di cure urgenti o soffrono di malattie gravi vengono spesso trasferite a Tahiti per essere assistite l\u00ec (vi hanno sede due ospedali e numerose cliniche private).\nBench\u00e9 le strade pi\u00f9 importanti siano asfaltate e ben tenute, molte strade secondarie non lo sono affatto. Il traffico stradale \u00e8 particolarmente intenso a Tahiti.\nSulle isole vi sono numerosi aeroporti ma solo uno ospita voli per America, Asia e Oceania, ovvero l'Aeroporto Internazionale Faa'a che si trova non molto distante dalla capitale Papeete.\nSociet\u00e0.\nTradizioni e folclore.\nNei tempi antichi tutto era manifestato dalla danza a ritmo di tamburo, per dare il benvenuto, per dire addio, per onorare o ringraziare gli dei, o semplicemente dimostrare la gioia o il piacere di vivere. Gli abitanti della Polinesia costruiscono varie statue di legno chiamate Tiki che si ispirano a motivi tradizionali o simbolici.\nCucina.\nLa cucina locale \u00e8 a base di banane, fafa (una specie di spinaci del territorio), mango, pollo e ovviamente pesce. I piatti tipici sono il pesce crudo alla tahitiana (tonno assieme a verdure e varie spezie) e il \"po'e\" (frutta servita con cremoso latte di cocco)."}
{"id": "127828", "revid": "11497", "url": "https://it.wikipedia.org/wiki?curid=127828", "title": "Ciclo lunare", "text": ""}
{"id": "127835", "revid": "11497", "url": "https://it.wikipedia.org/wiki?curid=127835", "title": "Cicli lunari", "text": ""}
{"id": "127836", "revid": "1543377", "url": "https://it.wikipedia.org/wiki?curid=127836", "title": "Guerra delle Falkland", "text": "La guerra delle Falkland o guerra delle Malvine (in inglese \"Falklands War\"; in spagnolo \"Guerra de las Malvinas\") fu un conflitto militare combattuto tra aprile e giugno 1982 tra Argentina e Regno Unito per il controllo e il possesso delle isole Falkland e della Georgia del Sud e Isole Sandwich Australi.\nAlla vigilia della guerra l'Argentina si trovava nel pieno di una devastante crisi economica e di una contestazione civile su larga scala contro la giunta militare che governava il Paese. Il governo, guidato dal generale Leopoldo Galtieri, l'allora presidente, decise di giocare la carta del sentimento nazionalistico lanciando quella che considerava una guerra facile e veloce per reclamare le Falkland, su cui l'Argentina (che le chiama \"Malvinas\", Malvine) rivendicava la sovranit\u00e0. Sebbene colto di sorpresa dall'attacco, il Regno Unito organizz\u00f2 una \"task force\" navale per respingere le forze argentine che avevano occupato gli arcipelaghi. Dopo pesanti combattimenti, i britannici prevalsero e le isole tornarono sotto il controllo del Regno Unito.\nLe conseguenze politiche della guerra furono profonde: in Argentina crebbero dissenso e proteste contro il governo militare, avviandolo alla caduta definitiva, mentre un'ondata di patriottismo si diffuse nel Regno Unito, ridando forza al governo del primo ministro Margaret Thatcher. Il vittorioso conflitto diede fiato alle ambizioni britanniche di potenza post imperiale (dopo la grave delusione seguita alla decolonizzazione e alla sconfitta nel conflitto di Suez), dimostrando che il Regno Unito aveva ancora la capacit\u00e0 di proiettare con successo la propria potenza militare anche in una guerra a enorme distanza dalla madrepatria.\nIl contesto storico.\nLa colonizzazione e la disputa.\nIl territorio delle isole Falkland \u00e8 composto da tre arcipelaghi: le Isole Falkland propriamente dette, la Georgia del Sud e le isole Sandwich meridionali. Situati a oriente delle coste meridionali dell'Argentina, questi arcipelaghi caddero sotto dominio coloniale britannico sin dal 1833, dopo aver allontanato con la forza la guarnigione argentina, comandata dall'ufficiale di marina Don Jose Maria Pinedo, allora governatore delle isole.\nDalla loro prima occupazione nel 1764 da parte francese, le isole sono state motivo di conflitto tra Inghilterra, Francia e Spagna, perch\u00e9 il trattato di Tordesillas tra Santa Sede, Spagna e Portogallo riconosceva alla Spagna competenza esclusiva a ovest del meridiano 46\u00b0 37' O. Non essendoci sulle isole alcun insediamento, l'esploratore Louis Antoine de Bougainville ne stabil\u00ec uno nel 1764 denominato Fort St. Louis, che venne ceduto alla Spagna nel 1767 per una contropartita economica e contestualmente vi insedi\u00f2 il \"governatorato del R\u00edo de la Plata\".\nNel frattempo una spedizione britannica era sbarcata a Port Egmont il 25 gennaio 1765, proclamandola colonia della Corona. Negli anni successivi vi furono diversi episodi di confronto tra Inghilterra e Spagna, incentrati sul possesso delle isole, e anche gli Stati Uniti intervennero con navi da guerra a protezione di quelli che ritenevano i diritti dei propri balenieri. Dopo la dissoluzione dell'impero coloniale spagnolo in America del Sud, dal 1820 le tensioni occorsero tra l'Argentina, la quale si considera erede dei diritti spagnoli sulle isole, governate dalla Spagna sino alla presa di possesso britannica, e questi ultimi.\nScontri armati tra civili di varie nazionalit\u00e0 e confronti militari hanno quindi accompagnato la vita delle isole fino alla colonizzazione definitiva da parte britannica nel 1839, con l'arrivo di numerosi coloni e lo stabilirsi di un'amministrazione civile con guarnigione militare e forze di polizia regolari; nel 1843 ebbe inizio l'edificazione del nuovo capoluogo, chiamato Port Stanley in onore dell'allora segretario alle Colonie; vista la posizione, le isole divennero una base navale per la Royal Navy che verr\u00e0 sfruttata nella prima e nella seconda guerra mondiale.\nSoltanto il maggiore di questi arcipelaghi, le isole Falkland, ha una popolazione civile permanente. Gli abitanti sono anche detti in inglese \"kelper\", da kelp, una specie di alga. Generalmente di origine scozzese, questa comunit\u00e0 si considera britannica e appoggia l'amministrazione britannica e la permanenza delle truppe inglesi nell'isola. Gli altri due arcipelaghi hanno una popolazione molto limitata e non permanente, essenzialmente legata alla presenza di basi per ricerche scientifiche.\nNel 1965 l'Argentina riusc\u00ec a far approvare una risoluzione ONU, facendo classificare la disputa come un problema coloniale, ma i successivi negoziati risultarono infruttuosi. Nonostante ci\u00f2, le relazioni con gli abitanti delle isole negli anni sessanta e settanta furono serene. Vi era perfino una rotta aerea tra Argentina e Port Stanley, denominata dagli argentini \"Puerto Argentino\", da cui gli isolani dipendevano per cure mediche specialistiche e rifornimenti.\nAlla vigilia della guerra l'Argentina era governata da una giunta militare guidata da Leopoldo Galtieri, il quale sperava di controbilanciare la preoccupazione del popolo suscitata dalla crisi economica e dalle violazioni dei diritti umani perpetrati dal regime, con la popolarit\u00e0 che sarebbe seguita a una rapida vittoria conseguita recuperando il controllo sulle Malvine. L'Argentina fece pressione sull'ONU, anche ventilando apertamente una possibilit\u00e0 d'invasione, ma gli inglesi non reagirono. Gli argentini interpretarono la mancata reazione come un disinteresse per le isole e ritennero che gli inglesi non avrebbero reagito con forza a un'invasione. Interpretarono come ulteriori conferme in tal senso sia il ritiro dell'ultima unit\u00e0 della Royal Navy presente nell'arcipelago nel 1981, che era stata inclusa in un generale ridimensionamento della flotta nei territori britannici, sia l\"Atto della Nazionalit\u00e0 Britannica\" (\"British Nationality Act\") del 1981 che tolse agli abitanti delle Falkland, incluse nei British-Dependent Territories, alcuni dei diritti della piena cittadinanza, che venivano per\u00f2 in parte riapplicati in virt\u00f9 delle leggi locali sull'immigrazione e cittadinanza. In ogni caso, tale percorso non lineare venne visto dagli argentini come un ulteriore incoraggiamento.\nIl capo della Marina Argentina, l'ammiraglio Jorge Anaya, svilupp\u00f2 il piano per invadere le Falkland. In seguito al fallimento della via diplomatica nel gennaio 1982, i piani d'invasione vennero completati per aprile dello stesso anno. L'invasione della zona popolata delle isole Falkland venne preceduta da un'oscura azione preliminare nella Georgia del Sud, situata circa 1.390 chilometri a est delle Falkland. La crisi cominci\u00f2 improvvisamente il 19 marzo 1982, quando un gruppo di supposti civili argentini, dipendenti da una societ\u00e0 di pesca dell'imprenditore Constantino Davidoff, sbarc\u00f2 nella Georgia del Sud apparentemente per prendere possesso di imbarcazioni per la pesca alle foche, prefabbricati e materiali di vario tipo, secondo degli accordi stipulati con la societ\u00e0 britannica proprietaria \"Salvensen Company\". I presunti civili invece innalzarono sulle isole la bandiera argentina, avendo nel contempo vestito uniformi militari. Alla nave HMS \"Endurance\" della Royal Navy venne inviato un dispaccio con l'ordine di rimuovere il campo il 25 marzo, ma ci\u00f2 le venne impedito da tre navi da guerra argentine che la costrinsero a ritirarsi dopo aver sbarcato un gruppo di osservazione di 22 Royal Marines provenienti dalla guarnigione di Port Stanley. Ad ogni modo, nonostante fosse ulteriormente evidente che la Marina Argentina avesse cominciato ad accumulare truppe a Puerto Belgrano, il gruppo sudamericano del Comitato Congiunto d'Intelligence (\"Joint Intelligence Committee\") britannico rifer\u00ec il 30 marzo che \"l'invasione non era imminente\".\nL'importanza strategica delle isole.\nFino agli anni cinquanta nell'isola esistevano importanti basi per le baleniere, che andarono in declino a causa della sparizione di molte specie cacciate, un tempo molto comuni nell'Atlantico meridionale.\nPi\u00f9 recentemente l'interesse per le isole si \u00e8 fondato sia sui diritti di pesca, notevolmente proficui, sia sulla presenza di petrolio nelle loro vicinanze, come confermato da numerose ricerche che hanno visto impegnate varie compagnie, sebbene non tutti gli analisti concordassero sulla proficuit\u00e0 degli investimenti. Inoltre, il controllo delle isole assicura un'importante posizione strategica tra Atlantico e Pacifico, sia dal punto di vista militare, come dimostrato nel corso della prima guerra mondiale dalla battaglia delle Falkland, sia per scali commerciali. A ci\u00f2 si aggiunge il fatto che il possesso di territori nelle vicinanze dell'Antartide potrebbe in futuro determinare diritti sul continente, o per lo meno alcuni paesi lo affermano. Per l'Argentina, infine, le Malvine hanno anche un'importanza simbolica: ritenute un territorio nazionale occupato dal Regno Unito, la riunione delle isole alla madrepatria \u00e8 considerata essenziale per l'unit\u00e0 dello stato.\nLe iniziative diplomatiche antecedenti il conflitto.\nI presupposti dal punto di vista politico e diplomatico.\nAgli inizi degli anni ottanta, l'economia dell'Argentina, governata da una giunta militare, era preda di una grave crisi causata dall'inflazione pari al 90% annuo, che produsse una grande recessione economica e l'interruzione di buona parte delle attivit\u00e0 produttive.\nLa crisi e l'aumentare delle tensioni sociali indussero la sostituzione del capo della giunta militare Jorge Rafael Videla con il generale Roberto Eduardo Viola e, successivamente, con il generale Leopoldo Galtieri. Tale avvicendarsi in breve tempo di ben tre diversi generali al vertice del governo argentino testimonia della gravit\u00e0 della crisi economica e politica e spiega la necessit\u00e0 da parte della giunta di riguadagnare credito presso le masse, soprattutto quelle pi\u00f9 nazionaliste, anche attraverso la decisione di recuperare le isole. Un antecedente a questo comportamento militarista argentino \u00e8 il Conflitto del Beagle col Cile nel 1978, che fu scongiurato anche grazie a una mediazione all'ultimo momento di papa Giovanni Paolo II.\nLa decisione di annettere al Paese sudamericano l'arcipelago prospiciente le proprie coste pu\u00f2 dirsi basata sui seguenti presupposti politici e militari:\nTra il 1981 e il 1982, varie azioni del governo britannico furono interpretate dalla giunta militare come segnali di disinteresse per l'arcipelago e verso i suoi abitanti:\nI britannici infatti avevano deciso di fare a meno delle loro due portaerei (HMS \"Hermes\" e HMS \"Invincible\"), delle loro due navi da sbarco anfibio (HMS \"Fearless\" e HMS \"Intrepid\") e della nave pattuglia HMS \"Endurance\", chiamata dagli isolani il \"guardiano delle isole Falkland\" (il 5 febbraio 1982 la \"Marina australiana\" annunci\u00f2, dopo mesi di trattative, di aver accettato la proposta di vendita del Regno Unito della \"Invincible\" al costo di 175 milioni di sterline, per sostituire la HMAS \"Melbourne\"; la notizia fu confermata anche dal Ministro della Difesa inglese; ovviamente le azioni del Ministero della Difesa inglese avevano giustificazione esclusivamente economica).\nVi erano anche altri motivi di opportunit\u00e0 politica che furono considerati incoraggianti da parte del governo argentino:\nFine delle vie diplomatiche.\nDopo la rottura delle relazioni diplomatiche formali tra il Regno Unito e l'Argentina, il Per\u00f9 pass\u00f2 a rappresentare l'Argentina presso il Regno Unito, mentre la Svizzera assunse simile ruolo a favore del Regno Unito presso l'Argentina. In tal modo, i diplomatici argentini a Londra vennero indicati come diplomatici peruviani di nazionalit\u00e0 argentina, mentre i diplomatici britannici a Buenos Aires vennero indicati come diplomatici svizzeri di nazionalit\u00e0 inglese. L'allora Segretario generale delle Nazioni Unite, Javier P\u00e9rez de Cu\u00e9llar, annunci\u00f2 che i suoi sforzi in favore della pace erano risultati vani. Nonostante il Per\u00f9 e la Svizzera avessero fatto una grande pressione diplomatica per evitare la guerra, non furono in grado di impedire il conflitto e un piano di pace proposto dal presidente peruviano Fernando Bela\u00fande Terry fu rigettato da entrambe le parti.\nLa tensione col Regno Unito crebbe verso un punto di non ritorno a partire da quando, il 19 marzo, quaranta argentini, apparentemente lavoratori civili di una societ\u00e0 di pesca, sbarcarono dalla nave ARA \"Bahia Buen Suceso\" sulla dipendenza britannica della Georgia del Sud e piantarono la bandiera argentina, un'azione che provoc\u00f2 le immediate e violente proteste britanniche.\nIl 2 aprile Galtieri ordin\u00f2 l'invasione delle Malvine.\nL'invasione argentina: Operazione Rosario.\nL\"Operazione Rosario\" prevedeva una serie di azioni d'intensit\u00e0 crescente volte ad affermare la sovranit\u00e0 e il pieno controllo argentino sulle isole Malvine, la Georgia del Sud e le isole Sandwich meridionali. Le azioni si sarebbero dovute svolgere da est a ovest e da minore a maggiore importanza politica, culminando con il recupero dell'arcipelago delle isole Falkland/Malvine e della sua capitale, in spagnolo Puerto Argentino.\nIl governo argentino riusc\u00ec a tenere segreto il piano fino a 48 ore prima dell'inizio delle operazioni.\nSi pu\u00f2 dire che l'operazione ebbe pieno successo, poich\u00e9 vi fu un'unica vittima e 5 feriti, e le Malvine furono conquistate in poco pi\u00f9 di 11 ore. Diversamente and\u00f2 per le isole Sandwich, le quali resistettero fino all'ultimo, ma anch'esse capitolarono il 3 aprile.\nLe forze in campo.\nSia l'aviazione (Fuerza A\u00e9rea Argentina, FAA) sia l'aeronautica della flotta argentina avevano a disposizione un gran numero di aerei e armi moderne, come caccia Mirage III in varie versioni e \"IAI Dagger\" (copie israeliane non autorizzate prodotte dalla IAI del Mirage III), cacciabombardieri Mirage 5 e vecchi, ma ancora efficienti, cacciabombardieri Douglas A-4 Skyhawk. Inoltre la FAA disponeva dei FMA IA-58 Pucar\u00e1, bimotori di produzione nazionale che potevano decollare anche da piste improvvisate, elemento importante per le operazioni sulle Falkland in quanto uno solo degli aeroporti sulle isole, quello di Port Stanley, disponeva di una pista in cemento. L'Argentina disponeva anche di alcuni bombardieri English Electric Canberra, antiquati ma ancora operativi e di caccia tattici italiani Aermacchi MB-339.\nLa FAA era per\u00f2 prevalentemente addestrata a una eventuale guerra contro il Cile, o contro la guerriglia (quindi combattimenti a breve distanza contro obiettivi a terra), ma non a operazioni a lunga distanza contro navi da guerra. Infatti la FAA aveva a disposizione per il rifornimento in volo solo due Lockheed C-130 modificati, il cui utilizzo era da dividersi con la marina militare. Gli stessi Mirage non erano stati approntati per il combattimento aereo. Le batterie antiaeree erano antiquate, e mancavano moderni aerei da pattugliamento marittimo, il cui ruolo era svolto dai Lockheed PV-2 Neptune.\nLa marina militare disponeva di 14 Dassault Super \u00c9tendard (solo 7 dei quali operativi), caccia multiruolo con capacit\u00e0 di rifornimento in volo, e di una portaerei, la \"ARA Veinticinco de Mayo (V-2)\", con motori e catapulte in pessimo stato di fabbricazione britannica, la ex \"HMS Venerable\", della classe \"Colossus\", poi in forza alla marina reale olandese come \"HNLMS Karel Doorman\" (R81), risalente alla seconda guerra mondiale e in condizioni non ottimali. I Super \u00c9tendard erano dotati del temibile missile Exocet, fornito dalla Francia sia nella versione aviolanciata sia in versione navale; della prima versione, per\u00f2 era stato fornito un numero limitato di 5 esemplari, e altri erano attesi a breve, ma lo scoppio delle ostilit\u00e0 e il conseguente embargo dell'ONU bloccheranno il prosieguo della fornitura. N\u00e9 la marina, n\u00e9 l'aeronautica, prima e dopo gli sbarchi, si preoccuparono di minare lo stretto braccio di mare che divide in due l'arcipelago (cosa che avrebbe ridotto di quasi di un terzo le zone costiere scoperte); furono minati solo gli approcci pi\u00f9 ovvi ai punti di sbarco nelle baie principali dell'isola occidentale.\nUn altro importante difetto dello schieramento militare argentino nelle isole fu dovuto alla sottovalutazione iniziale del nemico (fino all'arrivo della \"task force\" britannica, secondo alcune fonti, le forze di occupazione furono poco consistenti, e si dovette improvvisare il rifornimento per via aerea, privandole cos\u00ec di buona parte dell'artiglieria e dell'armamento pesante). In particolare, grazie all'alleanza informale che il Cile e la Gran Bretagna seppero mantenere durante il conflitto, l'Argentina (impegnata in un continuo confronto con il Cile per la disputa sul canale di Beagle) fu costretta a mantenere sul confine cileno la IX e XI brigata di fanteria meccanizzata (entrambe specializzate a combattere nei climi freddi della Patagonia), oltre alla VI e VIII brigata di fanteria di montagna e alla IV brigata paracadutisti, le truppe inviate sulle isole provenivano dalla III e X brigata di fanterie, unit\u00e0 che in tempo di pace controllavano il confine con l'Uruguay e il Paraguay, ed erano poco avvezze al combattimento in ambiente artico (anche se non completamente impreparate). Furono trasportate dalla parte subtropicale del paese alle isole, dove trovarono una struttura logistica molto elementare, pochissime posizioni difensive preparate, scarsi viveri ed un equipaggiamento appena sufficiente, frutto di un'improvvisazione che non contemplava una massiccia risposta britannica. Furono loro affiancati alcuni reparti delle truppe speciali e un battaglione ben addestrato di fanti di marina. Avendoli trasportati per lo pi\u00f9 per via aerea, mentre gi\u00e0 le forze britanniche incombevano, mancavano dell'eccellente artiglieria pesante (solo 4 pezzi da 155\u00a0mm L 33 CITEFA furono dislocati sulle isole, ma affiancati da varie batterie da 105\u00a0mm) e dei mezzi corazzati; erano per\u00f2 dislocati a Port Stanley dei blindati di tipo Panhard AML con cannoni da 90\u00a0mm. Il morale delle truppe di occupazione, dopo quelle della prima ondata, fu sempre piuttosto basso, malgrado anche gli oppositori della dittatura fossero a favore dell'invasione. Soprattutto era scarsa la quantit\u00e0 di viveri, che venivano anche distribuiti male, il rapporto tra gli ufficiali e i soldati (che si conoscevano da pochi mesi) era impari e puntato su una disciplina formale e autoritaria invece che autorevole, vi furono persino casi (almeno a sentire le denunce post conflitto) di soldati picchiati, torturati e puniti in maniera inusuale e crudele per piccole mancanze. Inoltre le truppe utilizzate nel conflitto erano di leva, questo all'epoca fu anche preso a pretesto per rimarcare la superiorit\u00e0 del professionale esercito britannico su un esercito di coscritti, in realt\u00e0 il problema si pose anche in questo caso per un grave errore di pianificazione: le truppe inviate erano quelle disponibili, ovvero quelle della leva del 1963 (SC 63), che avevano avuto solo 3-4 mesi di addestramento prima di essere inviate in guerra, i pi\u00f9 esperti soldati della leva del 1962 (SC 62) erano stati congedati a gennaio, e non furono richiamati che quando fu troppo tardi. Se il governo argentino avesse trattenuto in servizio la leva del '62 (con gi\u00e0 12 mesi di addestramento alle spalle), o avesse richiamato questi riservisti il primo giorno di guerra, avrebbe potuto impiegarli nelle isole, senza indebolire le difese con il Cile tenute impiegando la leva del '63 (o anche altre, visto che erano mobilitabili con basso preavviso le classi di leva tra il 1959 e il 1962). Inoltre le tre forze armate argentine, che governavano il paese con una dittatura militare, erano in quel momento in preda a contrasti e rivalit\u00e0 molto forti, che impedirono il coordinamento dell'invasione, tanto che l'aviazione fu informata che le Falkland sarebbero state invase quando oramai era troppo tardi per tornare indietro. Questa rivalit\u00e0 tra le forze armate dur\u00f2 per tutto il conflitto, a maggior ragione visto che fu proprio l'aviazione a sostenere il peso maggiore dei combattimenti, senza aver avuto per\u00f2 il tempo necessario per prepararsi contro un avversario verso il quale non si era mai esercitata. Inoltre dopo la conquista delle isole, la guarnigione vi fu tenuta pi\u00f9 come \"deterrenza\" che come forza da combattimento, non si volle credere ai piani di invasione britannici, n\u00e9 si volle migliorare le piste di atterraggio, costruire bunker e difese fisse, far giungere via mare importanti rifornimenti, mezzi pesanti, ruspe, materiali. Anche la posizione degli Stati Uniti non \u00e8 stata compresa: la nuova amministrazione USA era meno mal disposta verso la giunta argentina rispetto l'amministrazione Carter (che aveva messo un embargo sulle forniture militari, cosa che rese moltissime apparecchiature militari argentine prive dei necessari pezzi di ricambio non appena il conflitto cominci\u00f2), ma non aveva n\u00e9 normalizzato i rapporti, n\u00e9 aveva intenzione (dopo alcune tensioni interne; va detto) di mantenere la dottrina Monroe di appoggio agli alleati sud-americani contro gli europei.\nLa Royal Navy al momento dello scoppio delle ostilit\u00e0 non era attrezzata per esercitare uno sforzo cos\u00ec grande a una tale distanza. Infatti essa era preparata pi\u00f9 che altro a uno scenario da \"terza guerra mondiale\", con operazioni all'interno di strutture NATO, il cui compito principale era combattere i sommergibili della flotta nord dell'Unione Sovietica. Siccome un attacco aereo sovietico sul Nord Atlantico era considerato improbabile, le navi britanniche disponevano di una capacit\u00e0 antiaerea limitata; il supporto aereo sarebbe stato dato dalle basi a terra o da portaerei americane. Seguendo questa dottrina negli anni settanta vennero rottamate le grandi ma costose portaerei \"Eagle\" e \"Ark Royal\", in grado di ospitare aerei di tipo convenzionale. Stessa fine fece nel 1980 la piccola portaerei \"Bulwark\" e nel 1982 avrebbe dovuto essere radiata anche la \"Hermes\", in vista della sua cessione all'India; la relativamente nuova \"Invincible\" era invece stata promessa all'Australia.\nLa componente aerea imbarcata, invece, era composta dai BAe Sea Harrier FRS.Mk.1, versione navalizzata dello Harrier GR.Mk.3, l'innovativo jet STOVL mai provato in operazioni belliche. Anche la componente anfibia era in procinto di essere smantellata con la cessione delle navi da assalto anfibio \"Fearless\" e \"Intrepid\", delle quali comunque solo la prima era in stato di prontezza operativa, mentre la \"Intrepid\" raggiunse la flotta in un secondo tempo. A operazioni iniziatesi, arrivarono anche diversi Harrier Gr.Mk.3 che vennero assegnati a compiti di attacco al posto dei Sea Harrier, pi\u00f9 utili per la difesa aerea. Inoltre vi era una numerosa flotta di unit\u00e0 di scorta composta da fregate Type 21 e Type12M/I e dalle pi\u00f9 recenti Type 22, e dai cacciatorpediniere Type 42, nonch\u00e9 dai sommergibili nucleari delle classi Churchill e Swiftsure, coadiuvata da un consistente numero di navi appoggio tra petroliere, navi da sbarco e traghetti civili, rifornitori e altre tipologie. In realt\u00e0 la squadra si riun\u00ec soltanto in prossimit\u00e0 della zona di operazioni, in quanto il primo nucleo presente ad Ascension il 16 aprile era formato dalle portaerei e da varie unit\u00e0 di scorta presenti a Gibilterra per l'esercitazione \"Springtrain 1982\". Infine, gli inglesi potevano contare su una consistente flotta di aerocisterne e di vecchi bombardieri della serie V, gli Avro Vulcan, oltre che su un esercito professionista con varie unit\u00e0 di \u00e9lite, dai Royal Marines ai paracadutisti, agli incursori del SAS e ai Gurkha.\nLo sbarco argentino sulle Malvine.\nIl governo inglese avvis\u00f2 Rex Masterman Hunt, l'allora Governatore delle Isole Falkland, di una possibile invasione da parte dell'Argentina il 31 marzo. Hunt organizz\u00f2 quindi una difesa e diede il comando militare al maggiore Mike Norman che riusc\u00ec a radunare una piccola forza di Marines.\nAlle ore 21 del 1\u00ba aprile 1982, 84 membri di un \"commando\" della \"Armada Argentina\" guidati dal capitano di corvetta Guillermo S\u00e1nchez-Sabarots lasciarono il cacciatorpediniere ARA Sant\u00edsima Trinidad (D-2) sbarcando a Mullet Creek verso le 23:00. A quella stessa ora il sottomarino \"ARA Santa Fe\" (S-21) and\u00f2 in superficie e sbarc\u00f2 altri dieci incursori per disporre radiofari di navigazione e occupare il faro San Felipe (Pembroke). All'emergere del \"Santa Fe\", i radar del battello costiero britannico Forrest diedero l'allarme, cominciando cos\u00ec le ostilit\u00e0.\nAll'1:30 del 2 aprile, gli uomini di S\u00e1nchez-Sabarots si divisero in due gruppi. Il primo, comandato dallo stesso S\u00e1nchez, si diresse verso la caserma della fanteria di marina britannica a Moody Brook. Il secondo, al comando del capitano di corvetta Pedro Giachino, avanz\u00f2 verso Puerto Argentino/Port Stanley con l'obiettivo di occupare la residenza del governatore e catturarlo.\nI britannici, avvisati per tempo, avevano gi\u00e0 evacuato le caserme e il governatorato disponendosi in posizioni pi\u00f9 difendibili. Alle 05:45 il gruppo comandato da S\u00e1nchez-Sabarots apr\u00ec il fuoco sui capannoni dove pensavano vi fossero i militari britannici, scoprendo per\u00f2 che questi erano vuoti; gli argentini si resero conto di essere vulnerabili a un possibile attacco nemico e decisero quindi di andare direttamente verso la residenza del governatore con l'intenzione di attaccarla dalla porta posteriore. La cosa che non sapevano \u00e8 che tre \"Marine\" vi si erano trincerati. Durante il blitz caddero feriti tre militari argentini tra cui lo stesso Pedro Giachino che mor\u00ec poco dopo e a cui venne conferita successivamente la \"Croce all'eroico valore in combattimento\". Il resto della squadra ripieg\u00f2, mantenendo per\u00f2 una forte pressione attraverso l'uso di granate \"flash-bang\" e continui cambi di posizione che fecero credere ai britannici di essere di fronte a forze di molto superiori rispetto a quelle reali. Ci\u00f2 risult\u00f2 decisivo per la loro resa.\nAlle 6:20, dall'ARA \"Cabo San Antonio\" (Q-42) sbarc\u00f2 la compagnia E con veicoli anfibi LVTP-7 e LARC-5 del 2\u00ba battaglione fanteria di Marina; orientandosi con i radiofari che erano stati collocati dagli incursori sbarcati dall'ARA \"Santa Fe\" (S-21), raggiunsero l'aeroporto, al comando del comandante Santillans. Poco dopo sbarc\u00f2 anche la compagnia D che occup\u00f2 il faro senza trovare resistenza. Durante l'avanzata, la compagnia E venne per la prima volta attaccata dalla fanteria britannica, che riusc\u00ec a danneggiare un blindato LVTP-7 senza per\u00f2 ferire l'equipaggio. Informato degli scontri, il responsabile dello sbarco, il contrammiraglio Busser, decise di aviotrasportare sulla costa il primo battaglione di fanteria di marina armato di lanciarazzi da 105\u00a0mm.\nAlle ore 8:30, il governatore Hunt e il maggiore Norman discussero sulla possibilit\u00e0 di disperdersi all'interno dell'isola per cominciare una guerriglia, ma credendosi circondati, decisero di arrendersi e fecero portare il vice commodoro H\u00e9ctor Gilobert, un infiltrato argentino residente nelle isole, in realt\u00e0 facente parte dei servizi di informazione della FAA, per fare da intermediario. Un'ora dopo, il governatore Hunt offr\u00ec la resa al contrammiraglio Busser; un aereo militare avrebbe portato quello stesso giorno il governatore a Montevideo, da dove si sarebbe imbarcato per Londra.\nLa vita sotto l'occupazione.\nL'Argentina incominci\u00f2 a fare alcuni cambiamenti significativi alla cultura delle isole Falkland, nonostante avesse in principio assicurato che il modo di vita e l'identit\u00e0 culturale degli isolani sarebbe stata rispettata. L'Argentina cambi\u00f2 il nome di Port Stanley in Puerto Argentino, rese lo spagnolo la lingua ufficiale delle isole e ordin\u00f2 che si guidasse sul lato destro della strada, dipingendo frecce sulle strade indicanti la direzione del traffico e cambiando la posizione dei segnali stradali. Un ufficiale argentino, il capitano Barry Melbourne Hussey, cui era stato assegnato un incarico amministrativo che lo ponesse a dialogare con gli isolani, ne fece una questione di sicurezza, ponendo la cosa in questi termini: \u00abPreferireste che i nostri coscritti diciottenni con i loro grossi camion provassero a guidare a sinistra, o che voi con i vostri piccoli veicoli cambiaste a destra?\u00bb. Nonostante le frecce, gli isolani spesso continuarono a guidare sulla sinistra, dimostrando la propria determinazione a rimanere britannici.\nLa riconquista britannica: Operazione Corporate.\nA fronte dell'opinione pubblica nel Regno Unito, che sosteneva in buona parte l'intenzione del proprio governo di riprendere il controllo delle isole, l'opinione internazionale era piuttosto divisa. Per alcuni, il Regno Unito si presentava come un'ex potenza coloniale, che cercava di mantenere una colonia distante sottraendola a un potere locale: questo era per altro il messaggio suggerito dagli argentini sin dall'inizio. Altri sostenevano che il Regno Unito fosse una democrazia stabile, che aveva subito un attacco da una dittatura militare. La diplomazia inglese suggeriva che gli isolani delle Falkland avevano il diritto di usare il principio di autodeterminazione ed esibiva un'apparente buona volont\u00e0 verso il compromesso, al punto che il segretario generale delle Nazioni Unite si disse stupito dell'apertura del Regno Unito. L'Argentina per\u00f2 rifiut\u00f2 l'approccio britannico, basando i propri argomenti sul diritto al territorio sviluppato prima del 1945 e la creazione dell'ONU. Molti membri dell'ONU si resero conto che, se pretese territoriali cos\u00ec vecchie potevano risorgere, e delle invasioni di terre potevano essere permesse senza reagire, allora neanche i propri confini sarebbero stati al sicuro. Cos\u00ec il 3 aprile il Consiglio di Sicurezza dell'ONU pass\u00f2 la risoluzione 502, chiedendo il ritiro delle truppe argentine dalle isole e la cessazione delle ostilit\u00e0.\nIl 10 aprile la Comunit\u00e0 Economica Europea approv\u00f2 sanzioni economiche contro l'Argentina. Tali sanzioni, della durata di un mese, furono successivamente approvate con l'esclusione di due paesi membri su 10, che, pur non sostenendo l'Argentina, preferirono non aderire alle sanzioni. L'Italia non ader\u00ec per evidenti motivi di legami culturali dovuti alla massiccia presenza di cittadini italiani o discendenti di italiani tra la popolazione argentina, e l'Irlanda per via del diffuso sentimento anti-britannico relativo anche alla questione dell'Ulster (considerato allora come territorio irlandese occupato dai britannici).\nIl presidente Ronald Reagan e l'amministrazione degli Stati Uniti non emisero condanne diplomatiche, ma fornirono sostegno di spionaggio ai militari britannici.\nA questo punto la decisione venne presa, le Falkland sarebbero state riprese con la forza. Non poco contribu\u00ec a questa decisione il parere di Sir Henry Leach, all'epoca Primo Lord del Mare e Capo di Stato Maggiore della Royal Navy, che, su un'esplicita richiesta del Primo Ministro riguardo alla possibilit\u00e0 di riprendersi le isole, disse: \u00abS\u00ec, possiamo riprendercele\u00bb, aggiungendo poi: \u00abE dobbiamo\u00bb. Alla richiesta di spiegazioni della Thatcher egli rispose: \u00abPerch\u00e9 se non lo facciamo, in pochi mesi vivremo in un paese diverso la cui parola non conter\u00e0 niente\u00bb. I britannici chiamarono la contro-invasione \"Operation Corporate\". Quando la \"task force\" lasci\u00f2 la Gran Bretagna, il giornale americano \"Newsweek\" scrisse in copertina \"The Empire Strikes Back!\" (\"L'impero colpisce ancora!\") utilizzando il titolo del celebre e omonimo film.\nNonostante tutto, l'ONU reiterava la richiesta di una soluzione pacifica con la risoluzione 505 del 26 maggio 1982.\nLe forze in campo a disposizione.\nNell'elenco sotto specificato alcune delle navi inglesi di appoggio sono indicate genericamente raggruppandole per tipologia di appartenenza e consistenza numerica; \u00e8 il caso del naviglio civile requisito per l'occasione e delle cisterne e rifornitori di squadra.\nLa \"task force\" britannica.\nI britannici furono veloci a organizzare una pressione diplomatica contro l'Argentina e a causa della grande distanza tra le Falkland e il Regno Unito, si affidarono a una \"task force\" navale, centrata sulle portaerei \"HMS Hermes\" e \"HMS Invincible\" comandate dall'ammiraglio John \"Sandy\" Woodward. Questa \"task force\" avrebbe dovuto essere autosufficiente e capace di proiettare la propria forza d'attacco lungo l'area litoranea delle isole. A comporla, in aggiunta alle due portaerei, buona parte delle navi da guerra d'altura, dalle fregate Type 12, Type 21 e Type 22, ai cacciatorpediniere Type 42. In particolare le due allora nuovissime fregate Type 22, la \"Broadsword\" e la \"Brilliant\" ebbero il loro banco di prova operativa, mentre la portaerei \"HMS Illustrious\", appena consegnata, fece le sue prove in mare durante il viaggio per le Falkland raggiungendo la flotta subito dopo la fine delle operazioni.\nUn secondo componente fu la spedizione di assalto anfibio, comandata dal commodoro M.C. Clapp RN. Contrariamente a ci\u00f2 che si potrebbe credere, l'ammiraglio Woodward non comandava la spedizione del commodoro Clapp. Di essa facevano parte, oltre alle navi della marina britannica \"HMS Fearless\" e \"HMS Intrepid\", la nave mercantile \"Atlantic Conveyor\" con un carico di elicotteri e materiale per piste di atterraggio di fortuna; quest'ultima verr\u00e0 affondata da missili Exocet argentini. Inoltre seguivano la flotta le navi logistiche da sbarco \"RFA Sir Tristram\" e \"RFA Sir Galahad\". La \"Sir Tristram\" verr\u00e0 anch'essa gravemente danneggiata dalle bombe argentine.\nComplessivamente furono mobilitate 127 unit\u00e0 maggiori, di cui 43 della Royal Navy (tra cui, oltre alle 2 portaerei, 5 sottomarini a propulsione nucleare, un sottomarino diesel-elettrico, 8 cacciatorpediniere e 15 fregate), 22 della Royal Fleet Auxiliary (10 delle quali petroliere/rifornitori di squadra), e 62 mercantili militarizzati (tra cui 2 navi da crociera, 8 traghetti Ro.Ro, 4 grossi portacontainer, 7 mercantili, 15 petroliere).\nLe forze imbarcate comprendevano la 3\u00aa Brigata Commando di Royal Marines (costituita dal 42\u00ba e 45\u00ba Commando e rinforzata da \"2\u00ba\" e \"3\u00ba Para\", dove \"Para\" \u00e8 l'abbreviazione britannica per indicare i battaglioni paracadutisti facenti parte del Parachute Regiment (il reggimento paracadutisti erede delle tradizioni dei \"red devils\" che combatterono ad Arnhem) e la 5\u00aa Brigata di Fanteria (costituita da Welsh Guard, Scots Guard e Gurka). Sia Clapp sia Woodward riferivano direttamente al Comandante della Flotta in Capo, l'ammiraglio Sir John Fieldhouse, in Gran Bretagna, che era soprattutto comandante dell'operazione. Per mantenere il naviglio neutrale al di fuori della zona durante la guerra, il Regno Unito dichiar\u00f2 un'\"area di esclusione totale\" nel raggio di 200 miglia nautiche (370\u00a0km) intorno alle Falkland, prima di dare inizio all'operazione.\nLa campagna.\nLe operazioni belliche durarono dal 19 aprile, data dell'arrivo nell'area del sottomarino HMS \"Conqueror\" al 20 giugno, data della resa di Port Stanley. L'arrivo della flotta britannica venne monitorato da un Boeing 707 argentino, che sebbene intercettato da uno Harrier britannico, non venne abbattuto per ragioni diplomatiche, visto che erano ancora in essere trattative tra i due paesi.\nLa riconquista della Georgia australe.\nI britannici decisero di cominciare la riconquista del possedimento partendo dalle isole della Georgia australe; le considerazioni alla base di questa scelta erano di due tipi: in primo luogo la flotta avrebbe avuto a disposizione una base molto pi\u00f9 vicina dell'isola di Ascensione, nonostante fosse distante oltre 1500 km e priva di aeroporto, e in secondo luogo l'impatto sul morale delle due parti sarebbe stato rilevante. L'operazione venne denominata \"Paraquet\" (parrocchetto, un tipo di pappagallo), ma le truppe storpiarono il nome in \"Paraquat\" (un forte diserbante), ironizzando sul fatto che la loro operazione sarebbe stata letale appunto come il diserbante.\nLa riconquista cominci\u00f2 il 21 aprile, dopo che il giorno precedente le isole erano state mappate dal radar di un bombardiere Victor. Elementi del 42\u00ba Commando dei Royal Marines, dello SBS e del SAS sbarcarono dalla nave RFA \"Tidespring\", appoggiate da una fregata type 22, la \"HMS Brilliant\", un cacciatorpediniere della classe County, la \"HMS Antrim\", una fregata type 12M, la \"HMS Plymouth\", il rompighiaccio \"HMS Endurance\" e dal cacciatorpediniere type 42 \"HMS Glasgow\". Inoltre in area operava il sommergibile della classe Churchill HMS \"Conqueror\". Quando il sommergibile \"ARA Santa Fe\", un vecchio battello diesel-elettrico di costruzione americana della classe Balao, venne rilevato, venne immediatamente attaccato con cariche di profondit\u00e0 e missili AS.12 dagli elicotteri delle navi in zona, tra cui due Westland Wasp decollati dalla HMS \"Endurance\".\nPer i gravi danni riportati, venne fatto arenare dall'equipaggio sulla punta King Edward dell'isola Georgia del Sud.\nLa scarsa guarnigione argentina, sia pure con l'aggiunta dell'equipaggio del Santa Fe, non poteva resistere all'assalto diretto dei \"commando\" britannici, appoggiati dai cannoni delle navi in area, e si arrese quando si venne a trovare sotto il fuoco delle truppe che avevano preso terra. In seguito alla resa, venne mandato il seguente messaggio in Gran Bretagna: \"Compiacetevi di informare Sua Maest\u00e0 che la \"White Ensign\" (la bandiera della marina da guerra britannica) sventola a fianco della Union Jack nella Georgia del Sud. Dio salvi la Regina. \" Il primo ministro Thatcher nel dare la notizia alla stampa, disse: \"Semplicemente gioite alla notizia!\"\nL'affondamento del \"General Belgrano\".\nTra i fatti pi\u00f9 clamorosi della campagna, certamente rientra l'affondamento dell'incrociatore argentino ARA \"General Belgrano\", silurato dal sottomarino britannico a propulsione nucleare \"Conqueror\". Il \"Belgrano\" aveva lasciato Ushuaia il 26 aprile, come pedina principale del Grupo de Tarea (\"Task Force\") 79.3, e dal 28 aprile venne raggiunto da due cacciatorpediniere lanciamissili armati con missili Exocet e dalla petroliera della YPF \"Puerto Rosales\". Negli ordini operativi, il comando navale argentino aveva eliminato ogni restrizione all'uso di armi contro mezzi considerati nemici; il gruppo si diresse verso la squadra britannica con rotta da sud-ovest, col compito di penetrare nella zona di operazioni (la Zona di Esclusione Totale dichiarata dai britannici) e lanciare un attacco contro le portaerei britanniche e le loro unit\u00e0 di scorta, operando a tenaglia con la portaerei ARA \"Veinticinco de Mayo\" (Grupo de Tarea 79.2) che stava giungendo da nord. Per le precarie condizioni della catapulta della \"Veinticinco de Mayo\" e lo scarso vento in zona, non vi furono le condizioni per lanciare i suoi cacciabombardieri A-4 Skyhawk con un carico bellico adeguato, e ai due Task Group venne ordinato un temporaneo ripiegamento al di fuori della zona di esclusione. Nel frattempo il \"Conqueror\", che dietro richiesta diretta di Woodward aveva ricevuto il permesso di attacco, lanci\u00f2 una salva di tre siluri Mk.8 della seconda guerra mondiale; due esplosero alle 16:01 del 2 maggio contro il \"Belgrano\" allagando due sale caldaie e facendo saltare un deposito munizioni a prua della torre I; il terzo colp\u00ec lo scafo del caccia \"Hipolito Bouchard\" senza esplodere; alle 17:00 il \"Belgrano\" affondava, con 300 morti durante l'affondamento e altri 23 tra i 793 recuperati alle coordinate nell'Oceano Atlantico.\nDopo questo episodio, e vista la scarsa capacit\u00e0 ed efficacia antisommergibili delle navi argentine, la \"Veinticinco de Mayo\" non partecip\u00f2 ad alcun'operazione per tutto il prosieguo del conflitto, mentre le sue unit\u00e0 aeree continuarono gli attacchi dalle basi terrestri. Sebbene all'epoca l'affondamento fosse molto controverso, in un'intervista del 2012 l'ammiraglio Woodward dichiar\u00f2 che, avendo gli inglesi violato i codici della Armada Argentina, avevano la certezza che a brevissimo il \"Belgrano\" avrebbe invertito la rotta per attaccare la squadra britannica col favore delle tenebre, fatto non rivelabile all'epoca.\nLe missioni \"Black Buck\".\nAltro fatto saliente furono le missioni di bombardamento Black Buck, effettuate dalla Royal Air Force con i bombardieri strategici Avro Vulcan su Port Stanley con partenza dalla base britannica sull'Isola di Ascensione, vicino all'Equatore, una traversata realizzata grazie ad un massiccio supporto di aviocisterne per il rifornimento in volo, fino a ben 15 aviocisterne per ogni incursione. Vi furono sette \"raid\" Black Buck. In due di esse, di tipo SEAD, i Vulcan portarono dei missili Shrike per colpire i radar argentini stazionanti sulle isole. Queste missioni rimasero, fino alla prima guerra del Golfo, le pi\u00f9 lunghe missioni di bombardamento della storia e servirono a dimostrare agli argentini che, se Port Stanley era alla portata dei bombardieri, lo era ancor di pi\u00f9 Buenos Aires, oltre che a minare il morale delle truppe occupanti e rendere inutilizzabile la pista dell'aeroporto.\nSu una di queste missioni si basa il saggio \"Vulcan 607\", scritto da Rowland White. Quando venne centrata la pista di Port Stanley, fu scelta una direttrice di bombardamento obliqua rispetto all'orientamento della pista di decollo in modo da essere sicuri di poter piazzare almeno un colpo a segno.\nIn realt\u00e0 la pista di Port Stanley rimase agibile, anche se solo per gli aerei tattici come i Pucar\u00e1 e gli Aermacchi MB339, cos\u00ec come per i C130 Hercules da trasporto. I caccia supersonici, per\u00f2, non poterono pi\u00f9 usare la pista come punto di appoggio, e furono costretti a partire dalla terraferma; questo limit\u00f2 le missioni ai soli aerei dotati di sonda per il rifornimento in volo, tra i quali non rientravano i Dagger e i Mirage III, in quanto di fatto la loro autonomia non consentiva loro di impegnarsi in combattimento aereo una volta sulle isole.\nI Mirage vennero pertanto ritirati a difendere la terraferma da eventuali attacchi inglesi, anche se quasi subito questi dichiararono che non avrebbero effettuato missioni sul territorio nazionale argentino.\nNon tutti gli inglesi sono concordi sulla efficacia delle missioni Black Buck. In particolare, il comandante Nigel \"Sharkey\" Ward, pilota di Sea Harrier e comandante dello \"RNAS 801 Naval Air Squadron\" basato sulla HMS \"Invincible\", accreditato di oltre sessanta missioni di combattimento e di tre abbattimenti (un Pucar\u00e1, un Hercules e un Dagger) e decorato con la Distinguished Flying Cross, nel suo libro \"Sea Harrier Over the Falklands: A Maverick at War\" si mostr\u00f2 molto critico sui risultati ottenuti in relazione ai costi, sostenendo che con il costo sostenuto per sganciare la sola bomba che effettivamente colp\u00ec la pista si sarebbero potute effettuare decine di missioni con gli Harrier causando danni ben maggiori.\nL'affondamento dello \"HMS Sheffield\".\nDue giorni dopo l'affondamento del \"Belgrano\", l'aviazione di marina argentina affond\u00f2 a sua volta il cacciatorpediniere \"HMS Sheffield\", della classe Type 42. Due Super \u00c9tendard, pilotati dal capitano di fregata Augusto Bedacarratz e dal tenente Armando Mayora, armati ognuno di un missile Exocet AM39 (dei soli cinque in possesso degli argentini), decollati dalla base di Rio Grande, dopo un rilevamento da parte di un Lockheed P2V Neptune argentino, attaccarono lo \"Sheffield\" che era posto come picchetto radar in posizione avanzata insieme con la gemella \"Glasgow\" e l'altra \"Type 42\" presente, l'HMS \"Coventry\".\nLa \"Glasgow\" intercett\u00f2 dapprima i radar di scoperta degli Etendard a 40-50 miglia di distanza e dopo alcuni minuti i missili lanciati dagli aerei dopo una manovra di pop-up (innalzamento improvviso di quota dopo un volo radente), notificando l'allarme all\"Invincible\", che era la nave dove risiedeva la centrale operativa per la lotta antiaerea (AAWC - AntiAir Warfare Commander), ma questo venne considerato un falso allarme dovuto a eco. Provvide anche a inviare via data-link le immagini radar rilevate alla Sheffield ma per qualche motivo non vennero ricevute. Dei due missili, uno attacc\u00f2 e manc\u00f2 l\"HMS Yarmouth\" (fregata Type 12) che aveva lanciato dei \"chaff\", ma l'altro colp\u00ec lo \"Sheffield\" che bruci\u00f2 per sei giorni dopo essere stato abbandonato dall'equipaggio, che cont\u00f2 20 morti e 24 feriti. La mancata rilevazione degli aerei attaccanti venne attribuita in parte al fatto che la \"Sheffield\" stesse usando in quel momento l'apparecchiatura di comunicazione satellitare (SCOT), che interferiva con le proprie ESM.\nUn fatto di rilievo emerse dagli eventi bellici navali, la deriva nella progettazione strutturale del naviglio: in sintesi in ambedue le marine, l'assenza di eventi bellici reali con grandi distruzioni negli ultimi anni aveva portato una modifica dei parametri di realizzazione delle strutture secondarie del naviglio, specie partizioni interne e finiture, realizzate abbondantemente in alluminio o in leghe di alluminio, spesso verniciato, e con componentistica o finiture in materie plastiche. Naturalmente tale scelta fu improntata alla riduzione dei pesi, e quindi con ricadute positive di manovrabilit\u00e0 e autonomia dei mezzi. Alla prova dei fatti per\u00f2 con temperatura sufficientemente elevata l'alluminio fonde e anche sostiene, con l'acciaio, la combustione (\u00e8 la base della alluminotermia), producendo con la combustione delle materie plastiche nel complesso un fumo nero, soffocante, rovente e assolutamente impenetrabile. Tale condizione ritard\u00f2 e rese difficile l'organizzazione di soccorsi negli incendi a bordo, facendo perdere tempo prezioso e provocando diverse perdite umane anche solo per questo.\nLa guerra aerea.\nDurante queste varie fasi, il confronto in aria divenne sempre pi\u00f9 serrato, ma in sostanza a senso unico, visto che gli inglesi Sea Harrier, con la loro spinta vettoriale e grande manovrabilit\u00e0, unita ai missili Ford Aerospace AIM-9L \"Sidewinder\", in grado di attaccare anche frontalmente gli avversari, erano inattaccabili dagli argentini i cui caccia volavano ad alta velocit\u00e0 ed erano facilmente evitati dagli inglesi, i quali poi lanciavano i loro missili a guida termica con grande precisione. In questa fase l'Harrier fu soprannominato dagli argentini \"la muerte negra\", la morte nera, per il suo colore ardesia. Diverso era il discorso negli attacchi aerei, nei quali l'Harrier era vulnerabile all'artiglieria antiaerea e ai missili a guida termica, verso i quali poteva opporre dei \"flare\" (bengala) relativamente efficaci.\nDi conseguenza, diversi Harrier Gr.Mk.3 e alcuni Sea Harrier vennero abbattuti dalla contraerea, sia con il tiro di cannoni sia con missili terra-aria spalleggiabili, senza perdite tra i piloti. Per contro, i sistemi di difesa superficie-aria britannici erano spesso inefficaci, sia per quanto riguarda i missili Sea Dart e relativi radar di tiro, sia per i cannoni per la difesa ravvicinata, e i piloti argentini riuscirono ad affondare in totale sette navi e a danneggiarne gravemente altre, tra cui la \"HMS Glasgow\", un cacciatorpediniere Type 42, che rientr\u00f2 nel Regno Unito squarciato da una bomba inesplosa.\nIl coraggio dei piloti argentini, che affrontarono il combattimento con mezzi di una generazione precedente a quella dei mezzi in dotazione agli inglesi, fu riconosciuto in varie circostanze anche dai loro avversari, sia verso i piloti dell'aviazione navale che condussero gli attacchi contro la \"task force\" in mare, sia verso i piloti della \"Fuerza Aerea Argentina\", come il maggiore Tomba, pilota di un \"Pucar\u00e0\" abbattuto dal comandante Nigel Ward, che si lanci\u00f2 solo dopo che il suo aereo venne praticamente fatto a pezzi in volo dal tiro dei cannoni \"Aden\" del \"Sea Harrier\" inglese, con entrambi i motori in fiamme\nL'attacco alla \"HMS Glasgow\".\nIn particolare, durante l'episodio nel quale venne danneggiata la \"Glasgow\", questa nave era di picchetto radar insieme alla fregata \"HMS Brilliant\", quando venne attaccata da un'ondata di quattro A-4 \"Skyhawk\" armati con bombe da 500\u00a0kg; il sistema Sea Dart della \"Glasgow\" si incepp\u00f2 durante il lancio di una salva di missili a causa delle incrostazioni dovute all'azione dell'acqua marina; due Skyhawk vennero abbattuti dalle due navi durante l'avvicinamento e un terzo si schiant\u00f2 in mare per evitare i missili Sea Wolf della fregata, mentre il quarto pass\u00f2 sopra la \"Glasgow\" sganciando la bomba che per\u00f2 manc\u00f2 il bersaglio passando sopra gli alberi della nave di una decina di metri, e il cannone Mk 8 della \"Glasgow\" s'incepp\u00f2; immediatamente venne rilevata una seconda ondata di altri quattro A-4 che puntarono contro le due navi, con il Sea Dart della \"Glasgow\" ancora fuori uso.\nA quel punto il sistema Sea Wolf della \"Brilliant\" non riusc\u00ec pi\u00f9 a inquadrare gli attaccanti che avevano preso a zigzagare, dopo che la stessa nave aveva chiesto alla \"Glasgow\" di fermare il fuoco del suo cannone perch\u00e9 i proiettili interferivano col suo radar guidamissili; questo lasci\u00f2 la \"Glasgow\" ad affrontare l'attacco aereo con le sole mitragliere di bordo e le armi leggere dei tiratori che erano stati schierati sui ponti. Infine, mentre la \"Brilliant\" venne di poco mancata da due degli attaccanti, la \"Glasgow\" venne colpita da una bomba che sfond\u00f2 una paratia, mancando l'esplosione e sfondando anche la paratia dal lato opposto della sala ausiliaria motori e della sala motori di poppa; la nave imbarc\u00f2 parecchie tonnellate di acqua ma riusc\u00ec a rimanere a galla grazie al sistema di paratie stagne (che, al contrario di quanto avvenuto sul \"Belgrano\", erano state chiuse) e a un efficiente sistema di controllo danni. La \"Glasgow\" partecip\u00f2 ancora per alcuni giorni alle operazioni per sfruttare il suo radar di scoperta distante e il sistema lanciamissili, ma venne poi reinviata in Gran Bretagna dopo l'arrivo di altre unit\u00e0 Type 42 e il manifestarsi di altri problemi all'apparato motore.\nLe operazioni speciali.\nL'incisivit\u00e0 degli attacchi aerei argentini convinse i britannici a programmare alcune operazioni di forze speciali, principalmente a cura del SAS ma anche dello Special Boat Squadron (in seguito divenuto Special Boat Service). In una di queste, vi fu uno scontro nel buio nel quale una pattuglia del SAS e una dello SBS si affrontarono, con feriti, prima di riconoscersi. Comunque, il 14 maggio, alla vigilia dello sbarco a San Carlos, un gruppo di SAS sbarc\u00f2 sull'isola di Pebble, dove gli argentini avevano allestito una pista di volo in erba e danneggiarono irrimediabilmente gli aerei presenti, di tipo FMA IA 58 Pucar\u00e1 e T-34 Mentor, addestratori-ricognitori.\nMa ancora pi\u00f9 grave per le navi britanniche era la minaccia dei Super \u00c9tendard con i loro missili Exocet; fu quindi decisa una missione sulla loro base di Rio Grande, in territorio argentino, che prevedeva l'atterraggio di due Hercules C-130 con circa cinquantacinque commando del SAS, e lo sbarco in contemporanea dal mare di altri ventiquattro incursori su battelli d'assalto gonfiabili del tipo Zodiac. L'area dell'incursione era difesa da quattro battaglioni di fanteria di marina a pieno organico che, pochi anni prima, erano stati addestrati da istruttori britannici del SBS.\nDopo la guerra, i comandanti della marina argentina ammisero che si aspettavano un attacco di questo tipo, ma non avevano pensato a un atterraggio d'assalto; comunque, in una simile eventualit\u00e0, avrebbero inseguito gli attaccanti anche in territorio cileno.\nAlla fine l'operazione fall\u00ec perch\u00e9 una squadra di ricognizione, inviata a bordo di un elicottero Sea King dalla \"HMS Invincible\", a causa del cattivo tempo si trov\u00f2 a 50 NM dall'obiettivo e dovette deviare verso il territorio cileno; il solo pilota, dopo aver fatto evacuare la squadra da ricognizione, incendi\u00f2 l'elicottero e si consegn\u00f2 alle autorit\u00e0 cilene, provocando una considerevole attenzione internazionale sull'accaduto e le proteste degli argentini; la missione a quel punto abort\u00ec.\nMa le operazioni speciali non furono limitate alla pianificazione di attacchi; secondo fonti inglesi venute alla luce molto dopo il conflitto, il Cile venne coinvolto nelle operazioni formendo un supporto al ridispiegamento di velivoli BAe Nimrod da pattugliamento marittimo e forse anche nella versione R1 da sorveglianza elettronica, specificatamente il velivolo con marca di identificazione XW664; uno o due velivoli supportati da un'aviocisterna VC-10 sarebbero stati rischierati nella base aerea cilena di San Felix, con punto di appoggio nell'altra base di Conception e avrebbero effettuato alcuni voli di pattugliamento dal 9 al 18 maggio, fornendo un allarme precoce sul decollo delle incursioni argentine dalla terraferma; ulteriori voli sarebbero stati proibiti dalle autorit\u00e0 cilene con parere favorevole dell'ambasciatore inglese a Santiago per evitare ripercussioni.\nI cileni offrirono anche agli inglesi di ritardare la cessione della HMS \"Norfolk\", un cacciatorpediniere obsoleto della classe County, e di un rifornitore di squadra, la RFA \"Tidespring\", che venne invece estensivamente impiegato durante le operazioni. Le motivazioni cilene erano legate alla tensione tra i due paesi, e analoghi motivi portarono il Per\u00f9 a schierarsi a fianco dell'Argentina, con richiesta di fornitura di missili aria-aria, serbatoi esterni di carburante e aerei Mirage III, con il coinvolgimento diretto del presidente Fernando Bela\u00fande Terry. Venne anche tentato l'acquisto di missili Exocet da effettuarsi per il tramite di ufficiali peruviani ma l'operazione, denominata \"cielo blu e bianco\" dai colori argentini, non and\u00f2 a buon fine perch\u00e9 i francesi pretesero il pagamento anticipato e i due protagonisti della Fuerza A\u00e9rea del Per\u00fa, generale Jose Espinoza Salazar e colonnello Osvaldo Saravia Pe\u00f1a vennero congedati con disonore; il resto del materiale gi\u00e0 disponibile in Per\u00fa non venne consegnato per la successiva resa della forze argentine nelle isole.\nAnche gli argentini avevano programmato un'operazione speciale, da attuarsi il 31 maggio 1982 a Gibilterra, l'operazione Algeciras, che per\u00f2 fall\u00ec per le intercettazioni britanniche e l'intervento delle autorit\u00e0 spagnole. Inoltre vennero impiegate varie navi civili con compiti di sorveglianza e \"intelligence\" elettronica, anche all'interno della zona di esclusione proclamata dai britannici. In una di queste missioni, il peschereccio \"Narwal\", della Compa\u00f1\u00eda Sudamericana de Pesca y Exportaci\u00f3n ma con personale militare a bordo (il comandante Juan Carlos Gonz\u00e1lez Llanos dei servizi di informazione della Armada Argentina) venne rilevato da mezzi aerei di pattuglia; attaccato il 9 maggio da Sea Harrier con cannoni e una bomba da libbre che non esplose e abbordato da una squadra dei Royal Marines elitrasportata, dopo l'evacuazione dell'equipaggio venne abbandonato e affond\u00f2 durante una tempesta il giorno dopo. Il bilancio fu di un morto, il marinaio Omar Alberto Rupp, durante l'attacco aereo.\nLo sbarco a San Carlos.\nLa notte del 21 maggio le forze britanniche sbarcarono a San Carlos. La forza da sbarco era composta da unit\u00e0 scelte dei Royal Marines e del Parachute Regiment.\n uomini, della 3 Commando Brigade, sbarcarono nella baia dalla RFA \"Stromness\", dalle HMS \"Intrepid\" e HMS \"Fearless\" e dalla nave traghetto RORO \"Norland\" in quattro punti diversi.\nL'intensit\u00e0 degli attacchi aerei argentini sull'area da quel momento fu tale che i britannici la soprannominarono \"The Bomb Alley\" (il viale delle bombe). Durante tali attacchi quattro navi britanniche furono affondate, le fregate Type 21 \"Ardent\" e \"Antelope\", la motonave \"Atlantic Conveyor\" e il cacciatorpediniere \"Coventry\" che fungeva da esca al di fuori della baia, mentre altre due fregate, la Type 12I \"Argonaut\" e la Type 22 \"Brilliant\", furono danneggiate. Durante gli attacchi gli argentini persero venti aerei.\nIn particolare, la perdita della \"Atlantic Conveyor\", colpita da un Exocet lanciato dal capitano di corvetta Roberto Curilovic, fu un grave danno logistico per i britannici, visto che conteneva i grossi elicotteri CH-47 Chinhook per trasporto truppe e grosse scorte non immediatamente rimpiazzabili. Dodici membri dell'equipaggio morirono, incluso il comandante Ian North al quale venne conferita la Distinguished Service Cross alla memoria; North era un veterano della seconda guerra mondiale ed era sopravvissuto a due siluramenti.\nInoltre, la nave era stata dotata di un ponte di volo con due piazzole dal quale partivano i grossi elicotteri CH-47 Chinook che aviorifornivano le altre navi e le truppe a terra, e molti tra gli elicotteri (4 \"Chinook\" su 5 e alcuni Westland Commando) disponibili per l'attacco furono distrutti con la nave. La dozzina di Sea Harrier che la nave aveva trasportato era stata gi\u00e0 trasferita sulle due portaerei della squadra e la nave aveva raggiunto il gruppo da battaglia quasi al tramonto, perch\u00e9 avrebbe dovuto fare una veloce puntata nella zona di sbarco, scaricare gli elicotteri e i rifornimenti, compreso il materiale per costruire una pista avanzata per gli Harrier, e rientrare prima dell'alba del giorno dopo. Il missile venne ingannato dai \"chaff\" di una delle fregate della linea di difesa esterna, e dopo aver superato la fregata si diresse verso il primo bersaglio che riusc\u00ec a rilevare.\nSubito dopo lo sbarco, cominciarono i bombardamenti notturni a bassa quota da parte argentina, condotti dagli English Electric Canberra armati con bombe a caduta libera. Queste bombe erano dotate di un dispositivo di sicurezza che ne impediva l'esplosione prima di un tempo minimo percorso in volo, per evitare che l'esplosione investisse anche l'aereo attaccante; ma gli aerei argentini, nel tentativo di evitare l'artiglieria contraerea e i missili spalleggiabili Stinger (forniti dagli Stati Uniti), oltre ai sistemi d'arma missilistici di tipo Rapier portati dai Sea King della Royal Navy durante le fasi iniziali dello sbarco, attaccavano a quota bassissima, cos\u00ec come i loro colleghi dell'aviazione navale, e molte bombe rimanevano cos\u00ec inesplose. Solo dopo diversi giorni, le bombe vennero dotate di dispositivi di innesco ritardato per risolvere il problema. Furono gli stessi britannici, tramite il World Service della BBC a pubblicare la notizia, con forti proteste da parte dei militari, come raccont\u00f2 l'ammiraglio Woodward nella sua biografia; in un altro caso la BBC anticip\u00f2 la notizia di un attacco da parte del \"Para 2\" (il secondo battaglione paracadutisti) e il colonnello Herbert Jones manifest\u00f2 la sua intenzione di far incriminare per tradimento i responsabili di alto livello dell'emittente, ma rest\u00f2 ucciso in azione prima di poter portare avanti l'accusa.\nViceversa, gli Harrier britannici erano dotati di bombe a caduta ritardata (con dei paracadute frenanti) che permettevano quindi di disimpegnarsi con largo anticipo rispetto all'esplosione anche volando a quota bassissima. Inoltre gli Harrier erano dotati di razziere per razzi FFAR da 70\u00a0mm, micidiali a distanza ravvicinata. Infatti, nessun Harrier venne abbattuto in duello aereo, ma tutte le perdite furono dovute al fuoco dell'artiglieria o, almeno in un caso, a missili superficie-aria.\nBattaglia di Goose Green.\nNella mattina del 27 maggio, 500 paracadutisti del Para 2, comandati dal tenente colonnello Jones, sbarcarono a Goose Green e Darwin, sulle sponde opposte dello stretto istmo che unisce la parte nord e quella sud dell'isola principale. L'obiettivo era quello di allargare la testa di ponte di San Carlos. Il battaglione era supportato da una batteria di obici da 105\u00a0mm del 29\u00b0 \"Commando Regiment\" della \"Royal Artillery\", da un plotone di missili anticarro MILAN e da elicotteri Westland Scout. Inoltre, durante lo svolgimento della battaglia, venne fornito supporto aereo ravvicinato da una sezione di tre \"Harrier\" e un bombardamento navale da parte della fregata HMS \"Arrow\".\nLa difesa della posizione di Goose Green era affidata alla Task Force Mercedes, composta principalmente dal 12\u00ba reggimento fanteria argentino (RI 12), che presidiava anche l'aeroporto Condor, base di aerei da attacco FMA Pucar\u00e1 ed elicotteri. A questi si aggiungeva una compagnia del 25\u00ba Reggimento Fanteria (RI 25), che era composto di coscritti con un addestramento avanzato in stile ranger. Questo addestramento era stato voluto dal tenente colonnello Mohamed Al\u00ed Seineld\u00edn, considerato il \"padre\" delle forze speciali dell'esercito argentino, e il reggimento aveva il nome non ufficiale di \"25\u00b0 Regimiento Infantaria Sp\u00e9cial\". La difesa antiaerea era assicurata da due batterie, una delle quali basata su sei mitragliere da 20\u00a0mm Rheinmetall gestite da personale della FAA e l'altra su due cannoncini da 35\u00a0mm a guida radar del GADA 601, il gruppo artiglieria antiaerea impegnato anche nella difesa di Port Stanley; queste armi per\u00f2 potevano altrettanto bene essere utilizzate nel tiro contro bersagli terrestri. Infine vi erano 4 obici da 105\u00a0mm Oto Melara del 4\u00ba reggimento artiglieria aviotrasportata.\nLa localit\u00e0 era fuori dalla direttrice di avvicinamento al capoluogo, ma era comunque a distanza relativamente breve: una quarantina di chilometri in linea d'aria dalle spiagge di San Carlos; il posto inoltre ospitava un aeroporto dal quale gli aerei da appoggio tattico \"Pucar\u00e1\" avrebbero potuto compiere dei pericolosi raid contro le truppe a terra e gli elicotteri da trasporto inglesi.\nDopo due giorni e una notte di intensi combattimenti, il 28 maggio Goose Green capitol\u00f2 e 1.050 argentini vennero fatti prigionieri. Il colonnello Jones mor\u00ec durante i combattimenti e fu insignito della Victoria Cross alla memoria mentre il suo vice, maggiore Chris Keeble, fu insignito del \"Distinguished Service Order\". Il comandante argentino, tenente colonnello Italo Piaggi, cadde in disgrazia per la resa e termin\u00f2 la sua carriera militare.\nL'avvicinamento a Port Stanley.\nA questo punto, avendo allargato di molto la testa di ponte sull'isola di East Falkland, cominci\u00f2 la marcia di avvicinamento a Port Stanley. Unit\u00e0 del 3\u00b0 Para e del 45 Commando dei Royal Marines si avviarono verso Teal Inlet; inoltre altri reparti presero la strada (in effetti il 42\u00b0 Commando venne eliportato su Mount Kent) dei due monti che dominano il capoluogo: Mount Kent e Mount Challenger. Ma anche gli argentini avevano ben presente l'importanza strategica dei due rilievi, e inviarono due compagnie, la 601a Commando e la 602 delle forze speciali della Gendarmeria, dotate di missili antiaerei Blowpipe, a Stanley dall'Argentina per via aerea, col compito di rinforzare quell'area. L'operazione, ideata dal comando a Port Stanley, venne denominata appunto \"Autoimpuesta\" (decisa autonomamente). Di conseguenza, quando i britannici attaccarono, il 30 maggio Mount Kent, con unit\u00e0 del SAS e del reparto di montagna della 3\u00aa brigata Commando, trovandosi sotto il fuoco nemico richiesero l'appoggio aereo ravvicinato; un Harrier, pilotato dallo \"squadron-leader\" Jerry Pook, venne abbattuto dal fuoco delle armi leggere durante gli attacchi al suolo.\nDal 30 maggio, i rinforzi britannici della \"5 Brigade\" (Gurkha, Scots Guards e Welsh Guards) avevano cominciato a sbarcare a San Carlos e trasferirsi con molte difficolt\u00e0 a Goose Green, e a questo punto il 2\u00ba Para Battaillon venne aggregato a essa. Essendo dotati di pochissimi veicoli, peraltro in condizioni precarie, il loro spostamento pose pesanti problemi di logistica, ma con una mossa azzardata, dapprima venne occupata Swan Inlet House, e da l\u00ec attraverso una normalissima telefonata venne scoperto che la cittadina di Bluff Cove, a sud-ovest di Port Stanley e all'altezza di Mount Kent, era stata evacuata dagli argentini che avevano fatto saltare anche il ponte con Fitzroy; immediatamente due compagnie di paracadutisti vennero trasportate a Bluff Cove in due viaggi dall'unico elicottero Chinook rimasto.\nIl 31 maggio vi fu un duro scontro a fuoco tra truppe speciali delle due parti, noto come la \"battaglia di Top Malo House\", nella quale poche decine di commando argentini e di Royal Marines britannici combatterono per una casa in cima a una collina situata in posizione strategica. Circondati, gli argentini dovettero arrendersi, non senza morti e feriti da ambo le parti, ma solo dopo 45 minuti di intenso fuoco, durante il quale dovettero fuggire dalla casa in fiamme e rifugiarsi in un vicino canalone. Non avendo alcuna possibilit\u00e0 di fuga, il comandante capitano Jos\u00e8 Vercesi si arrese infine ai Royal Marines. Dopo aver provato a rinforzare la posizione con reparti dotati di moto da cross e Land Rover, gli argentini dovettero ritirarsi sotto il fuoco dei mortai da 81\u00a0mm dei Royal Marines.\nCome gli inglesi, gli argentini fecero largo uso di elicotteri per l'inserzione e l'estrazione di truppe. Durante una di queste operazioni, il 30 maggio, un A\u00e9rospatiale SA 330 Puma del 601\u00ba battaglione dell'Aviazione dell'Esercito argentino fu abbattuto da un missile Stinger lanciato da un commando del SAS. L'episodio \u00e8 citato anche da Andy McNab nel suo libro Pattuglia Bravo Two Zero. L'elicottero trasportava un gruppo delle Forze Speciali della \"G\u00e9ndarmeria Nacional\", e sei militari morirono nell'episodio; altri otto rimasero feriti.\nBluff Cove e Fitzroy.\nDopo lo sbarco della 5\u00aa brigata di fanteria e l'invio dei paracadutisti a Bluff Cove, i britannici si trovarono nella necessit\u00e0 di rinforzare la posizione e preparare l'avanzata da sud-ovest verso Port Stanley; mancando di veicoli terrestri, l'unico modo divenne quello di inviare uomini e scorte via mare. Contemporaneamente, continuarono gli attacchi aerei argentini, e Super Etendard e Skyhawk impegnarono gli Harrier e le difese antiaeree delle navi inglesi.\nIl 30 maggio gli argentini, che avevano stabilito la posizione della \"HMS Invincible\" a 51\u00b038'S 53\u00b038'W, congegnarono un attacco con quattro \"Skyhawk\" muniti di bombe a caduta ritardata e due \"Super Etendard\", uno dei quali portava l'ultimo missile \"Exocet\" aria-superficie rimasto nei loro arsenali.\nNegli attacchi aerei che seguirono, gli argentini rivendicarono di aver colpito la \"HMS Invincible\", che sarebbe rimasta fuori dalla zona di operazioni per due settimane.\nI britannici negarono ufficialmente. Secondo la versione inglese, l'Exocet venne distrutto dal fuoco dei cannoni Dual Purpose da 114\u00a0mm delle navi di scorta (la fregata HMS \"Avenger\") mentre i piloti argentini degli Skyhawk, che si erano messi nella scia del missile per il proprio attacco, dichiararono di aver visto \u00abuna gran columna de humo negro en el horizonte\u00bb. Uno degli Skyhawk fu abbattuto da un missile \"SeaDart\" e, sempre secondo gli argentini, il motore sarebbe caduto su uno degli ascensori della portaerei causando un piccolo incendio.\nIl 1\u00ba giugno, un missile Roland lanciato da terra abbatt\u00e9 nei pressi di Port Stanley un Sea Harrier che si era avvicinato a 4 miglia a sud dell'aeroporto per tenere sotto controllo dei \"Pucar\u00e1\" appena decollati e in procinto di attaccare le forze di terra britanniche; il pilota, Ian Mortimer, si salv\u00f2 eiettandosi ma venne recuperato in mare solo dopo 9 ore di ricerca dagli elicotteri dello Squadron 820 dell\"Invincible\".\nL'8 giugno le RFA \"Sir Galahad\" e \"Sir Tristram\", due navi logistiche (LSL - Landing Ship Logistic) della marina inglese da circa tonnellate, vennero colpite con 56 morti a bordo e parecchi feriti.\nLa \"Sir Galahad\", ormai inservibile, venne silurata e affondata dal sottomarino HMS \"Onyx\", un diesel-elettrico della \"classe Oberon\", ed \u00e8 oggi riconosciuta come cimitero di guerra, mentre la \"Sir Tristram\", sebbene gravemente danneggiata, venne trasportata in Gran Bretagna e ricostruita, e serv\u00ec anche nella prima guerra del Golfo.\nL'assalto finale.\nDopo gli sbarchi a San Carlos e a Goose Green, le forze britanniche dettero l'assalto finale a Port Stanley, con gli argentini martellati dai bombardamenti navali e aerei ai quali non potevano controbattere efficacemente.\nRestava per\u00f2 in funzione il ponte aereo notturno argentino, con i C-130 Hercules che rifornivano, seppure parzialmente, il capoluogo e la sua guarnigione, evacuando anche i feriti pi\u00f9 gravi. Nella notte dell'11 giugno, dopo aver effettuato tutti i preparativi logistici e le necessarie ricognizioni, venne lanciato l'attacco finale. La forza impiegata aveva la consistenza di una brigata e attacc\u00f2 contemporaneamente tre delle alture che circondano Port Stanley, con le forze impegnate protette dall'appoggio aereo ravvicinato degli Harrier e dal fuoco delle artiglierie navali. La 3\u00aa brigata di Commando attacc\u00f2 le alture di Mount Harriet, Two Sisters e Mount Longdon.\nQuesta battaglia cost\u00f2 ai britannici anche 13 morti sul cacciatorpediniere \"Glamorgan\" che, mentre si allontanava dalla riva dopo una missione di cannoneggiamento notturno, venne colpito da una batteria di Exocet navali improvvisata a terra dai tecnici che erano gi\u00e0 imbarcati sul cacciatorpediniere ARA \"Segu\u00ec\", e la precaria installazione era stata denominata umoristicamente \"ITB\", sigla di \"Instalaci\u00f3n de Tiro Berreta\" (\u00abberreta\u00bb significa in gergo \u00abdi scarsa qualit\u00e0\u00bb); ci\u00f2 nondimeno, centr\u00f2 il bersaglio causando oltre ai 13 morti, la distruzione dell'hangar e dell'elicottero Wessex di bordo. Dopo la guerra, gli inglesi studiarono il dispositivo e ne ricavarono un \"dispositivo di difesa costiera \"Excalibur\"\". Dopo una notte di combattimenti, queste colline che dominano Port Stanley erano in mani inglesi.\nI restanti rilievi vennero assaltati nella notte del 13 giugno, quando il 2\u00b0 Paracadutisti attacc\u00f2 Wireless Ridge difesa dal 7\u00ba battaglione di Fanteria di Marina argentino, mentre il 2\u00ba battaglione delle Scots Guards attacc\u00f2 Mount Tumbledown, difeso dal 5\u00ba battaglione di Fanteria di Marina argentino. Dopo la loro conquista, che avvenne nella stessa notte, la strada per Port Stanley era definitivamente aperta e gli argentini potevano soltanto tentare una difesa casa per casa, alla quale effettivamente si prepararono. Vennero anche tentati dei contrattacchi, dal 7\u00ba reggimento fanteria dell'Ejercito Argentino, con un'aliquota del 4\u00ba reggimento, ma il tiro inglese dalle posizioni dominanti li ricacci\u00f2 indietro. Durante uno di quegli attacchi \"... Al poco trecho los ingleses nos hicieron saber de su presencia. ... No ten\u00edamos cubierta y los ingleses tiraban fuerte, al parecer tambi\u00e9n con ametralladoras 12,7 o algo as\u00ed. ... La tierra parec\u00eda hervir a nuestro alrededor.\" cio\u00e8 al minimo movimento gli argentini allo scoperto venivano fatti segno a un intenso tiro di mitragliatrici pesanti.\nPesanti accuse furono rivolte dagli argentini al generale Men\u00e9ndez che, a loro dire, nonostante Galtieri avesse vietato la resa, avrebbe ceduto a quattro giorni di guerra psicologica condotta dai britannici. Alcuni loro specialisti, in particolare il colonnello Mike Rose, del SAS, e il capitano Rod Bell, che padroneggiava lo spagnolo, attraverso la radio avrebbero stabilito un contatto con il generale, convincendolo alla resa \u00abcon dignit\u00e0 e onore\u00bb. A questo punto il 2\u00b0 Para entr\u00f2 a Port Stanley con i baschi al posto degli elmetti e le bandiere al vento. Alle 23 del 14 giugno, il comandante delle forze britanniche Jeremy Moore si rec\u00f2 in elicottero a un incontro con Men\u00e9ndez e, alle 23:59, venne proclamato il cessate il fuoco. Le forze argentine si arrendevano e prigionieri secondo gli argentini, secondo fonte avversa, venivano radunati dai britannici, in attesa del rimpatrio. Il solo transatlantico \"Canberra\" ne rimpatrier\u00e0 oltre . Durante tutto l'arco delle ostilit\u00e0 gli aviatori argentini rispettarono scrupolosamente le navi ospedali britanniche, e non solo le due ufficialmente segnalate dalla Royal Navy come presenti in area e con relativa posizione; secondo il comandante Ward della Fleet Air Arm pi\u00f9 volte gli aerei argentini che attaccavano nella baia di San Carlos evitarono di attaccare il transatlantico \"Canberra\", evidentissimo per dimensione e perch\u00e9 interamente pitturato di bianco, nel dubbio che fosse una nave ospedale.\nDopo una resistenza breve ma accanita le Falkland erano tornate in mani britanniche. Il 20 giugno, la base di Corbeta Uruguay, sull'isola di Southern Thule, nell'arcipelago delle Isole Sandwich Australi, si arrendeva. La base, contestata dagli inglesi solo per via diplomatica, era stata impiantata nel 1976. Dopo 74 giorni di guerra, le ostilit\u00e0 terminavano definitivamente: 255 militari inglesi, 649 militari argentini e 3 civili falklandesi erano morti. La Royal Navy ritir\u00f2 buona parte della \"task force\", lasciando per\u00f2 una portaerei, la \"Invincible\" e una squadriglia di Harrier, oltre a unit\u00e0 di fanteria, come forza di reazione rapida. La \"Invincible\" venne poi sostituita dalla \"Illustrious\" che era in fase di ultimazione allo scoppio delle ostilit\u00e0.\nConseguenze.\nNel 1983 i cittadini delle isole Falkland e di Gibilterra hanno riottenuto lo \"status\" di cittadini britannici, invece di quello di BOTC (British Overseas Territories Citizen).\n\u00c8 stata riformata la preesistente Falkland Islands Defence Force (FIDF) come compagnia di fanteria leggera ed \u00e8 stata incrementata la presenza militare inglese nelle isole; in particolare, una sezione (di norma tre aerei), prima di Tornado ora di Eurofighter Typhoon viene mantenuta stabilmente sull'arcipelago, dopo la costruzione del nuovo aeroporto di Mount Pleasant, oltre alla presenza di un'unit\u00e0 dei Royal Marines pi\u00f9 consistente di quella pre-invasione. Inoltre, in pi\u00f9 occasioni un sottomarino nucleare d'attacco \u00e8 stato inviato nelle acque circostanti le isole.\nL'Argentina continua a reclamare la sovranit\u00e0 sulle isole. Praticamente in ogni comune argentino esiste un monumento ai caduti della guerra (spesso ottenuto con residuati bellici, parti di aerei, elicotteri, ecc.) e molte vie sono state dedicate alle \"Malvinas Argentinas\". Anche lo stadio di Mendoza \u00e8 stato ribattezzato Estadio Malvinas Argentinas.\nDal punto di vista militare questo conflitto \u00e8 stato il primo nel quale moderni missili da crociera siano stati lanciati contro navi di una delle principali marine del mondo, e anche nel quale gli elicotteri siano stati usati nel ruolo antinave usando missili guidati e le sue vicende sono state diffuso oggetto di studi militari.\nDiplomazia e coinvolgimento degli Stati Uniti.\nGli Stati Uniti avevano obblighi militari verso entrambe le parti in conflitto, essendo legati al Regno Unito come membri della NATO e all'Argentina con il Trattato Inter-Americano di Reciproca Assistenza o \"Patto di Rio\".\nIl Trattato Atlantico obbligava i firmatari all'assistenza e intervento militare solamente se un attacco contro un Paese membro fosse avvenuto in Europa, o in America settentrionale, o comunque a nord del Tropico del Cancro, mentre il Patto di Rio obbligava gli USA a intervenire solamente nel caso che uno degli Stati aderenti fosse stato vittima di attacco militare.\nLa posizione sostenuta dal Regno Unito fu quella di non aver mai attaccato direttamente l'Argentina ma solo le forze argentine sul territorio britannico.\nA marzo il Segretario di Stato statunitense Alexander Haig invi\u00f2 l'ambasciatore degli Stati Uniti in Argentina al fine di convincere il governo argentino ad abbandonare l'idea di una possibile invasione. Il presidente Reagan richiese assicurazione da Galtieri contro la prospettiva di un'invasione e offr\u00ec i servizi del suo vicepresidente George Bush come mediatore, ma tale offerta fu declinata.\nIn effetti, l'amministrazione Reagan era seriamente divisa sulla questione.\nIncontrandosi il 5 aprile, Haig e il Segretario di Stato per gli Affari Politici Lawrence Eagleburger, conclusero fosse necessario appoggiare la Gran Bretagna, temendo che, in caso contrario, sarebbero potute esservi ripercussioni tali da minare le stesse basi dell'Alleanza Atlantica.\nIl Segretario di Stato per gli Affari Inter-Americani Thomas Enders, per\u00f2, temeva che il supporto alla Gran Bretagna avrebbe rischiato di minare gli sforzi statunitensi nell'America latina, ricevendo il fermo appoggio dell'ambasciatrice Statunitense presso le Nazioni Unite Jeane Kirkpatrick, subordinato nominale di Haig e suo rivale politico. Kirkpatrick fu ospite d'onore di una cena tenuta dall'ambasciatore argentino presso gli Stati Uniti proprio il giorno in cui le forze armate argentine sbarcarono sulle isole.\nLa Casa Bianca continu\u00f2 per qualche tempo a perseguire una politica ufficiale di neutralit\u00e0, dovuta anche alle differenze di vedute tra i vari esponenti dell'amministrazione Reagan che lasciarono in bilico per qualche tempo la posizione statunitense; in particolare, l'ambasciatrice Jeane Kirkpatrick, secondo la sua linea di sostegno a qualunque regime anticomunista, propendeva per un appoggio all'Argentina, mentre il Segretario di Stato Alexander Haig aveva posizioni nettamente filobritanniche condivise, sia pure in modo meno marcato, dal Segretario alla Difesa Caspar Weinberger. Nel frattempo, tuttavia, approv\u00f2 la posizione di Weinberger e di Haig. Haig capeggi\u00f2 brevemente (8 aprile\u201330 aprile) una \"missione diplomatica di spola\" tra Londra e Buenos Aires.\nAlla fine del mese di aprile, Reagan venne allo scoperto e attribu\u00ec all'Argentina la responsabilit\u00e0 del fallimento della mediazione, dichiarando che gli USA avrebbero supportato la Gran Bretagna. Annunci\u00f2 quindi l'imposizione di sanzioni economiche contro l'Argentina.\nNel giugno 1982, Jeane Kirkpatrick oppose un secondo veto alla risoluzione del Consiglio di Sicurezza per un immediato \"cessate il fuoco\", quindi annunci\u00f2 alcuni minuti dopo di aver ricevuto istruzione di astenersi. Tale contraddizione venne attribuita ufficialmente a un ritardo nelle comunicazioni, ma venne percepito da molti come l'effetto di uno scontro di potere in corso tra Haig e la Kirkpatrick. A questo punto la contrapposizione di potere nell'amministrazione americana arriv\u00f2 a un termine. Il 25 giugno, Haig diede le dimissioni, costretto dalla pressione della Kirkpatrick e di un membro dello staff della Casa Bianca. Ci\u00f2 nonostante, Reagan rifiut\u00f2 le tesi della Kirkpatrick e diede il via libera agli aiuti statunitensi allo sforzo militare britannico.\nGaltieri, insieme a buona parte del suo governo, non aveva previsto una reazione tanto ferma da parte del Regno Unito. Margaret Thatcher dichiar\u00f2 che i diritti democratici degli isolani delle Falkland erano stati attaccati e che non avrebbe abbandonato le isole sotto la \"tirannia\" argentina. Tale presa di posizione venne sostenuta dai media britannici.\nLa dittatura argentina riteneva inoltre che gli Stati Uniti sarebbero rimasti completamente neutrali nel conflitto, anche nello scenario peggiore, e tale convinzione era basata anche sul supporto che l'Argentina aveva dato alla politica dell'amministrazione Reagan in America centrale. Tale valutazione circa la posizione che gli Stati Uniti avrebbero assunto, tuttavia, non sembrava tenere debito conto dello \"speciale rapporto\" tra Regno Unito e Stati Uniti.\nI fatti dimostrarono poi che la dittatura militare argentina aveva commesso un grave errore di valutazione: aveva fatto eccessivamente conto sulla debolezza delle democrazie, ritenute dedite a inconcludenti discussioni e timorose nell'accettare rischi. In Gran Bretagna vi fu in effetti un acceso dibattito sui rischi che comportava l'opzione militare; ciononostante, e a dispetto delle proprie opinioni politiche, le forze dell'opposizione al governo britannico finirono per appoggiarne fermamente l'azione durante la crisi, formando in tal senso un singolo fronte unito.\nA influenzare la politica estera dell'amministrazione degli Stati Uniti in quegli anni vi era la costante minaccia costituita dall'Unione Sovietica e dalla diffusione del comunismo nel mondo. Questa preoccupazione, unita alla certezza che la Gran Bretagna avesse i mezzi per affrontare la situazione in modo sostanzialmente autonomo, pu\u00f2 aver influenzato gli Stati Uniti a prendere una posizione ufficiale di non-interferenza.\nL'Unione Sovietica tent\u00f2 in effetti di far pesare il proprio punto di vista e di trarre profitto dalla crisi internazionale esprimendo il proprio appoggio alla posizione argentina per voce dall'allora segretario generale del PCUS Leonid Il'i\u010d Bre\u017enev e del capo del KGB (Comitato per la sicurezza di stato) Jurij Andropov; l'Argentina, tuttavia, rifiut\u00f2 subito il supporto sovietico tramite un comunicato del presidente Leopoldo Galtieri, cosa che port\u00f2 l'Unione Sovietica a defilarsi.\nLa cosiddetta politica di \"non-interferenza\" decisa da Washington si dimostr\u00f2 fondamentale per il mantenimento e lo sviluppo del rapporto anglo-americano. L'Isola di Ascensione, un possedimento britannico, fu di vitale importanza nel supporto a lungo termine della \"Task Force\" meridionale destinata da Londra alla riconquista delle isole; la base aerea posta su quest'isola venne affidata al comando degli Stati Uniti, che la resero operativa. Al comandante americano della base venne ordinato di assistere gli inglesi in ogni modo e, durante la preparazione dell'operazione di riconquista, per un breve periodo quello di Ascensione fu uno degli aeroporti pi\u00f9 trafficati del mondo. I contributi pi\u00f9 salienti offerti agli inglesi dalla NATO consistettero nella cessione di fotografie satellitari, informazioni di spionaggio e nella fornitura dell'ultimo modello di missile aria-aria Sidewinder L (Lima) a infrarossi con capacit\u00e0 di attacco frontale. Margaret Thatcher afferm\u00f2 che \"senza i jet Harrier e la loro immensa manovrabilit\u00e0, equipaggiati con l'ultima versione dei missili Sidewinder, fornitici dal Segretario della Difesa Statunitense Caspar Weinberger, non saremmo riusciti a riconquistare le Falkland\".\nAll'inizio di maggio, Caspar Weinberger si spinse sino a offrire alla Gran Bretagna l'utilizzo di una portaerei americana. Questa offerta apparentemente troppo generosa fu percepita da alcuni come vitale: Woodward not\u00f2 che la perdita dell\"Invincible\" sarebbe stato un severo ostacolo, ma la perdita della \"Hermes\" avrebbe significato la fine dell'intera operazione. Weinberger da un lato ammise che ci sarebbero stati molti problemi se una simile richiesta fosse stata mai fatta. D'altro canto era stato preparato un piano secondo il quale, se una delle portaerei britanniche fosse stata messa fuori combattimento, sarebbe stata messa a disposizione della Royal Navy la portaelicotteri da assalto USS \"Iwo Jima\", sulla quale avrebbe operato un equipaggio britannico con del personale americano a contratto (marinai in pensione con esperienza sulla nave) a governare i sistemi di bordo pi\u00f9 specifici; la nave avrebbe potuto far operare i caccia Sea Harrier visto che erano state fatte prove con la versione statunitense del velivolo usata dai marine. Della cosa non venne informato il Dipartimento di Stato ma solo la US Navy.\nDopo la conclusione vittoriosa del conflitto, per il loro contributo alle operazioni britanniche a Weinberger venne insignito del titolo di Cavaliere Commendatore dell'Impero Britannico (KBE) mentre Reagan venne nominato \"Honorary Knight Grand Cross of the Most Honourable Order of the Bath\" (Cavaliere onorario di gran croce del molto onorabile ordine del Bagno). I critici americani del ruolo degli Stati Uniti dichiararono che, evitando di aiutare l'Argentina, gli Stati Uniti avevano violato la propria Dottrina Monroe. Per gli inglesi, fu il riconoscimento a un'offerta di aiuto che invece altri alleati europei e NATO declinarono, come il Belgio che rifiut\u00f2 la vendita di munizioni calibro 7,62\u00a0mm (all'epoca munizione standard NATO)\nNel settembre del 2001, il presidente del Messico Vicente Fox cit\u00f2 il conflitto come la prova del fallimento del Trattato Interamericano di Assistenza Reciproca, poich\u00e9 il trattato prevedeva la reciproca difesa in caso di attacco esterno. La Gran Bretagna, tuttavia, ag\u00ec denunciando l'Argentina quale evidente aggressore.\nIl conflitto, la cultura e i mezzi di informazione.\nUna grande copertura \u00e8 stata data da entrambe le parti agli avvenimenti durante il conflitto. Da parte britannica, fu dato risalto al coinvolgimento del Principe Andrea, che serv\u00ec come pilota di elicottero Sea King SH4 con codice di chiamata \"H\", nello \"RNAS 820 Naval Air Squadron\" basato sulla portaerei \"HMS Invincible\" durante la guerra, operando tra l'altro come SAR (Search And Rescue, ovvero ricerca e soccorso) il recupero dei superstiti dell\"Atlantic Conveyor\", oltre che in missioni antisommergibile e antinave; il principe era gi\u00e0 imbarcato sull\"Invincible\" e, contrariamente a quanto auspicato dall'Ammiragliato, fu la stessa regina, sua madre, a impedirne il trasferimento. Ci\u00f2 serv\u00ec anche a dare un'idea del coinvolgimento da parte della casa reale inglese nel conflitto. Ventinove tra giornalisti e tecnici inglesi furono accreditati a seguire il conflitto, due dei quali si dimostrarono intenzionati semplicemente a fornire articoli sul principe Andrea. Eccettuato questo, la stampa copr\u00ec l'avvenimento in modo relativamente imparziale, nel senso che le singole testate pubblicarono articoli in linea con il loro abituale orientamento, ma non vi furono campagne stampa in stile seconda guerra mondiale. Tre giornalisti inglesi entrati in Argentina per coprire la guerra \"dall'altra parte\" furono imprigionati fino alla fine della guerra.\nIn Argentina vi erano corrispondenti che andavano e venivano dalle Malvine tramite aerei militari (gli \"Hercules\" volarono su Port Stanley quasi fino alla fine); le riviste \"Gente\" e \"Siete D\u00edas\" pubblicarono varie foto a colori (in edizioni fino a sessanta pagine) sugli eventi, molte delle quali falsificate a scopo propagandistico, dando tra l'altro varie volte per affondata la HMS \"Invincible\".\nLa guerra \u00e8 stata soggetto di vari libri, film e canzoni ed \u00e8 entrata nell'immaginario collettivo in entrambi i paesi con espressioni (come per esempio \"Exocet\") entrate nel parlare comune. Tra i pi\u00f9 celebri artisti o gruppi che hanno dedicato canzoni o addirittura album tematici all'argomento vi sono Elvis Costello (con la canzone \"Shipbuilding\"), i Dire Straits (con la celebre \"Brothers in Arms\"), gli Iron Maiden (\"Como Estais Amigos\", dall'album \"Virtual XI\") e soprattutto i Pink Floyd, che hanno dedicato parte del loro concept album \"The Final Cut\" al conflitto, con toni molto critici verso la guerra e verso Margaret Thatcher. Fra i vari riferimenti, ad esempio, si trova nel testo della canzone \"Get Your Filthy Hands Off My Desert\" (\"Via le tue sporche mani dal mio deserto\") un riferimento all'affondamento del \"Belgrano\":\nInoltre nell'ambito cinematografico si pu\u00f2 citare \"Tumbledown\", diretto nel 1988 da Richard Eyre, basato sulla vera storia di Robert Lawrence (interpretato da Colin Firth), un ex tenente delle Guardie Scozzesi ferito gravemente alla testa durante la battaglia di Mount Tumbledown, lasciando conseguentemente paralizzato il lato sinistro del suo corpo. Tornato in Inghilterra Lawrence trascorse molti anni cercando di adattarsi alla sua nuova disabilit\u00e0 e confrontarsi con la guerra cui \u00e8 stato partecipe.\nSi segnalano inoltre l'album degli Exploited \"Let's Start A War...Said Maggie One Day\", pubblicato nel 1983, e la canzone dei Sabaton \"Back In Control\" contenuta nell'album \"Attero Dominatus\" (2006), il cui testo narra proprio dello svolgimento delle operazioni militari nelle Falkland dal punto di vista inglese. L'ex \"frontman\" degli Smiths, Morrissey, durante il \"tour\" in Argentina del 2012, ha chiaramente detto al pubblico \"Le isole Falkland appartengono a voi\".\nPerdite.\nPerdite umane.\nNel corso dei 74 giorni del conflitto delle Falkland rimase ucciso un totale di 907 uomini: 649 argentini (di cui 633 militari o membri dei corpi armati dello Stato e 16 civili) e 258 britannici (tra cui 249 membri delle forze armate e 9 civili).\nI 649 caduti argentini sono cos\u00ec ripartiti:\nI 258 caduti britannici sono cos\u00ec suddivisi:\nPerdite materiali.\nCirca le perdite materiali, la Marina argentina lament\u00f2 l'affondamento o la perdita di dieci navi:\nLe forze aeree argentine persero in combattimento un totale di 61 aerei e 25 elicotteri; il totale degli aerei comprende:\nNon sono conteggiati i velivoli lasciati sul campo dagli argentini dopo la resa, tra i quali 11 Pucar\u00e1, 3 MB-339A e 15 elicotteri da ricognizione e trasporto.\nLe forze navali britanniche riportarono l'affondamento di otto navi:\nLe forze aeree britanniche lamentarono la perdita di 10 aerei da combattimento e 24 elicotteri; il totale degli aerei comprende:"}
{"id": "127837", "revid": "287204", "url": "https://it.wikipedia.org/wiki?curid=127837", "title": "Daniel Glazman", "text": "Biografia.\nHa lavorato per EDF, cos\u00ec come per Netscape. Parallelamente a ci\u00f2, ha fatto parte del lavoro di normalizzazione del linguaggio CSS, al W3C.\nSpecializzato nell'edizione di documenti SGML e XML, ha lavorato su Composer, l'Editor web della piattaforma Mozilla Suite, quando era a Netscape.\nNel 2003 ha creato la societ\u00e0 Disruptive Innovations e si occupava dello sviluppo di Nvu, un programma basato sul Mozilla Composer. Dopo l'abbandono dello sviluppo di Nvu nel corso del 2006, quest'ultimo \u00e8 sviluppato dal francese Fabien Cazenave con il nome di KompoZer."}
{"id": "127839", "revid": "287204", "url": "https://it.wikipedia.org/wiki?curid=127839", "title": "Guerra di Bloody Valentine", "text": "La guerra di Bloody Valentine \u00e8 un conflitto militare ambientato nell'universo Cosmic Era della metaserie anime di Gundam.\nLa guerra di Bloody Valentine \u00e8 un conflitto militare tra l'Alleanza Terrestre, un'alleanza delle maggiori superpotenze terrestri, ZAFT, una nazione di colonie spaziali localizzate nel punto di Lagrange L5, e l'Alleanza delle tre navi, un'alleanza di fazioni moderate terrestri e di ZAFT.\nIntroduzione.\nCome negli altri universi di Gundam, nell'Era Cosmica l'umanit\u00e0 si \u00e8 espansa nello spazio e ha costruito enormi colonie spaziali. Il conflitto esplode per motivi apparentemente razziali, tra i Coordinatori, che vivono principalmente nello spazio, e i Naturali sulla Terra, ma come sempre i veri motivi dietro la guerra sono di natura economica.\nSviluppo dei primi Mobile Suit.\nPesanti unit\u00e0 spaziali da combattimento chiamate \"Mobile Armor\" erano in uso dalla Federazione Atlantica gi\u00e0 dai primi anni CE 50, ma soffrivano di pesanti limitazioni. Le loro ridotte dimensioni ne facevano degli obiettivi difficili da colpire, ma ne limitavano l'armatura. Una macchina pi\u00f9 grossa, teorizzavano nei laboratori su PLANT, sarebbe migliore di un Mobile Armor ad un costo comparabile, e potrebbe essere pi\u00f9 corazzata. Per dare a queste nuove unit\u00e0 una maggiore versatilit\u00e0, si scelse di dargli una forma umanoide, creando cos\u00ec delle implementazioni militari degli esoscheletri da lavoro che erano in uso sin dagli ultimi anni del calendario tradizionale. A causa della forma umanoide, vennero chiamati Mobile Suit, e il primo modello, il \"YMF-01A \"Proto GINN\"\", \u00e8 stato costruito nel CE 65. Il primo modello da combattimento, il \"ZGMF-1017 GINN\", usc\u00ec due anni dopo. Nel CE 69, il capitano Halberton della Federazione Atlantica pubblica uno studio, \"L'efficacia in combattimento dei mobile suit\", che sprona l'Alleanza Terrestre a iniziare lo sviluppo di mobile suit, la serie GAT-X. Dopo un breve periodo di sviluppo, nel maggio del CE 71 l'Alleanza Terrestre inizia a produrre in serie il GAT-01 Strike Dagger.\nIn gennaio del CE 71 prendono luce i primi prototipi da combattimento (i \"Gundam\", come li chiama subito dopo il pilota Kira Yamato): l'unit\u00e0 base \"GAT-X102 Duel\", l'unit\u00e0 pesante \"AT-X103 Buster\", l'unita da infiltrazione \"GAT-X207 Blitz\", l'unit\u00e0 di comando \"GAT-X303 Aegis\" e il pi\u00f9 noto di tutti, il modello multi-modo \"GAT-X105 Strike\". Lo Strike combinava gli aspetti degli altri modelli tramite dei sistemi di armamento sostituibili, chiamati \"Strike Pack.\" Molti altri Pack aggiuntivi vengono costruiti durante la guerra, vedere Unit\u00e0 mobili della Cosmic Era per un elenco completo e note sullo sviluppo.\nGuerra di Bloody Valentine.\nTragedia di Copernicus (5 febbraio, CE 70) / Dichiarazione di guerra (11 febbraio).\nLa guerra viene dichiarata dall'Alleanza Terrestre l'11 febbraio dell'anno CE 70, dopo che il 5 febbraio un attacco terrorista durante una conferenza di pace sulla Luna spazza via la leadership delle Nazioni Unite.\nIncidente di Bloody Valentine (14 febbraio).\nTre giorni dopo, il 14 febbraio, l'Alleanza Terrestre attacca e distrugge con missili nucleari la colonia PLANT Junius Seven, uccidendo 243.721 civili. Per via della data, il giorno di San Valentino, il fatto passa alla storia come \"incidente di Bloody Valentine\", e apre le ostilit\u00e0 tra l'Alleanza e ZAFT.\nBattaglia di Yggdrasil (22 febbraio).\nLa prima importante battaglia del conflitto, combattuta nei pressi della stazione spaziale internazionale Yggdrasil. Dopo un mese di combattimenti la stazione viene distrutta.\nOperazione Uroboros \u2013 Crisi del pesce d'aprile (1\u00ba aprile).\nIn risposta all'attacco nucleare, ZAFT modifica la tecnologia \"N-Jammer\", inizialmente pensata per essere usata sulla Terra, come contromisura agli attacchi nucleari nello spazio. A causa di questo l'operazione Uroboros inizia in ritardo, e cio\u00e8 il primo aprile, quando le unit\u00e0 \"N-Jammer\" vengono lanciate sulla Terra.\nLe unit\u00e0 \"N-Jammer\" rendono inutilizzabili la maggior parte delle centrali nucleari terrestri, provocando una crisi energetica, la \"Crisi del pesce d'aprile\", e una conseguente depressione economica.\nLa seconda fase dell'operazione Uroboros \u00e8 l'effettivo sbarco sulla superficie della Terra, che porta sotto il controllo di ZAFT la maggior parte del territorio africano, tutta l'Australia e molte regioni asiatiche, compresi tre dei cinque spazioporti esistenti: Victoria (Africa), Gibilterra e Kaohsiung (Taiwan), lasciando all'Alleanza Terrestre lo spazioporto di Porta Panama (America Centrale) e lo spazioporto di Kaguya (isola Onogoro) nelle mani di Orb. (Il sesto spazioporto terrestre, la piattaforma mobile Giga-Float, della Junk Guild, era ancora in costruzione.)\nBattaglia di Carpentaria (2 aprile).\nUno dei primi sbarchi di ZAFT prende luogo nel territorio amico dell'Unione Oceanica. La flotta del Pacifico dell'Alleanza attacca, ma dopo due giorni la Battaglia di Carpentaria finisce a favore delle forze di ZAFT, che si insediano e costruiscono la base di Carpentaria, in Australia.\nPrima battaglia di Jachin Due (17 aprile).\nIl 17 aprile CE 70 l'Alleanza Terrestre ordina alle proprie 5\u00aa e 6\u00aa flotta dalla luna l'attacco a PLANT. Le forze militari di ZAFT intercettano le flotte attaccanti vicino al satellite minerario Jachin Due. Dopo la vittoria di ZAFT, l'intero asteroide viene convertito in base militare.\nBattaglia del cratere di Endymion - Grimaldi Front (3 maggio \u2013 2 giugno).\nLa Battaglia del cratere di Endymion ha luogo sulla luna, nel cratere omonimo. Fatto notevole della battaglia \u00e8 la completa distruzione dello squadrone scelto di mobile armor \"TS-MA2mod.00 Moebius Zero\", della OMNI Enforcer. L'unico superstite \u00e8 il tenente LTJG Mu La Flaga, che riceve il nickname \"Falco di Endymion\" per i suoi meriti sul campo.\nPrima battaglia di Casablanca (25 maggio).\nLa flotta del Mediterraneo dell'Alleanza Terrestre combatte contro una flotta di navi sottomarine al largo di Casablanca, in Africa. Dopo la vittoria, le forze di ZAFT penetrano nel Mediterraneo e avanzano nel territorio sudafricano.\nBattaglia di Suez (30 maggio).\nLa vittoria della Battaglia di Suez assicura a ZAFT il controllo dei territori del Mar Nero e dell'area di Suez.\nBattaglia di Nova (12-14 giugno).\nLe forze di ZAFT attaccano con una serie di raid il satellite minerario Nova, dell'Alleanza Terrestre, al punto Lagrange L4. Dopo un mese di battaglie senza che nessuno dei due riesca a prevalere, l'Alleanza Terrestre abbandona il satellite.\nVerso la fine dell'agosto CE 70, la situazione territoriale terrestre si stabilizza, con l'Africa del nord e l'Australia saldamente nelle mani di ZAFT, l'Africa subsahariana, l'Eurasia, l'Asia meridionale e le Americhe nelle mani dell'Alleanza, e la maggior parte dell'Oceania neutrale.\nBattaglia di Kaohsiung (15-23 gennaio, CE 71).\nLe forze di ZAFT attaccano e conquistano lo spazioporto di Kaoshiung, a Taiwan.\nBattaglia di Heliopolis (25 gennaio).\nPer porre termine al progetto di sviluppo di mobile suit dell'Alleanza Terrestre, ZAFT progetta di catturare i prototipi segretamente sviluppati nella colonia neutrale di Heliopolis di Orb, e di distruggere la loro portaerei prototipo \"Archangel\".\nAnche se ZAFT riesce a catturare quattro unit\u00e0, la quinta, il GAT-X105 Strike, viene attivata in tempo per contrattaccare. Nella battaglia risultante le forze di ZAFT distruggono completamente l'intera colonia, ed \u00e8 la prima di una serie di battaglie tra la nave \"Archangel\" e la squadra di Rau Le Creuset di ZAFT.\nBattaglia di Artemis (27-30 gennaio).\nLa nave \"Archangel\", inseguita dalla squadra di Creuset, attracca alla base alleata della Federazione Eurasiatica, Artemis, ma viene catturata. In seguito alla battaglia iniziata dalle forze inseguitrici, l\"Archangel\" riesce a sfuggire ad entrambi.\nBattaglia in orbita (13 febbraio).\nDopo un lungo inseguimento l\"Archangel\" riceve in rinforzo l'ottava flotta spaziale dell'Alleanza Terrestre, e riceve gli ordini di consegnare il \"GAT-X105 Strike\" al quartier generale dell'alleanza, JOSH-A in Alaska. La squadra di Crueset attacca durante il rientro atmosferico, ma l'ammiraglio Lewis Halberton della flotta di supporto ordina di difendere la nave a tutti i costi. L'Archangel completa il rientro atmosferico, ma le unit\u00e0 rubate a Heliopolis e le navi di classe Nazca e Laurasia di ZAFT hanno la meglio sulle forze dell'Alleanza, e l'ottava flotta viene annientata.\nNella battaglia perdono la vita anche diverse centinaia di civili di Orb, profughi di Heliopolis.\nSeconda battaglia di Victoria (13 febbraio).\nIn questa battaglia ZAFT riconquista lo spazioporto di Victoria nell'America Centrale.\nDesert Dawn (February 15-28).\nAl rientro sulla Terra, l\"Archangel\" si trova in territorio ZAFT, nell'Africa sahariana. Qui collabora con il movimento di resistenza Desert Dawn (Alba del Deserto), contro le forze ZAFT guidate da Andrew Waltfeld, fino alla fine di febbraio, quando Waltfield viene sconfitto.\nGravemente danneggiata, Archangel arriva infine a Orb all'inizio di aprile. Le riparazioni durano qualche settimana e la nave riparte per JOSH-A (Joint Operational Supreme Headquarters - Alaska) a met\u00e0 aprile.\nBattaglia vicino a Orb e alle Isole Marshall (met\u00e0 aprile).\nVerso met\u00e0 aprile le unit\u00e0 prototipo \"Blitz\", \"Aegis\", \"Strike\" e una delle unit\u00e0 \"FX-550 Skygrasper\" dell\"Archangel\" vengono distrutte, e i piloti Tolle Koenig e Nicol Amarfi uccisi in battaglia. Il pilota dello \"Strike\", Kira Yamato, \u00e8 dato per disperso e presunto morto, mentre l'unit\u00e0 \"Buster\" con il suo pilota Dearka Elsman viene ricatturata dalle forze dell\"Archangel\".\nBattaglia di JOSH-A - Operazione Spitbreak (8 maggio).\nLa Battaglia di JOSH-A, chiamata anche operazione Spitbreak, \u00e8 il piano di ZAFT per conquistare JOSH-A, il quartier generale della Federazione Atlantica. Non soltanto l'operazione fallisce miseramente, ma si risolve in un massacro di proporzioni devastanti.\nGrazie al tradimento di Rau Le Creuset, Blue Cosmos viene a sapere dell'attacco di ZAFT e prepara una trappola sia per le forze di ZAFT che per la Federazione Eurasiatica. La base era occupata principalmente da forze militari eurasiatiche e il rimanente personale della Federazione Atlantica venne silenziosamente trasferito altrove. Durante l'attacco, dapprima le forze di ZAFT vengono attirate nelle vicinanze della base, poi viene detonato il \"Cyclops System\", il sistema di auto-distruzione della base. L'esplosione annienta la base con tutto il suo personale e spazza via la gran parte delle forze di ZAFT.\nLa sconfitta delle forze di ZAFT \u00e8 un'importante vittoria per la Federazione Atlantica, ma lo sono anche le perdite subite dalla Federazione Eurasiatica, e Blue Cosmos ottiene di fatto il controllo dell'intera Alleanza Terrestre.\nBattaglia di Porta Panama (25 maggio).\nQualche giorno dopo ZAFT attacca massicciamente la base di Porta Panama, con l'ultimo degli spazioporti terrestri sotto il controllo dell'Alleanza Terrestre. Anche se l'Alleanza impegna sul campo i nuovi modelli prodotti in serie, i \"GAT-01 Strike Dagger\", ZAFT attacca con l'arma EMP \"Gungnir\", spazzando via le forze terrestri e distruggendo il \"mass driver\" (la rampa di lancio). Le forze spaziali dell'Alleanza Terrestre si trovano cos\u00ec tagliate fuori da qualsiasi rifornimento dalla Terra.\nBattaglia di Orb (15-16 giugno).\nDopo la distruzione del mass driver di Porta Panama, la Federazione Atlantica si trova senza accessi allo spazio, e prende di mira lo spazioporto Kaguja, della nazione neutrale di Orb. Quando il presidente di Orb, Usumi Nara Athha, nega alla Federazione l'accesso al \"mass driver\", le forze dell'Alleanza attaccano. Orb mette in campo le proprie forze, e l\"Archangel\" d\u00e0 il proprio contributo. Le forze federali per\u00f2 superano in numero quelle in difesa e presto la base cade nelle mani dell'Alleanza. Athha fa evacuare le forze militari rimanenti nello spazio, a bordo della nave \"Kusanagi\", di classe \"Izumo\", e fa poi distruggere il \"mass driver\" morendo nell'esplosione. Le forze dell'Alleanza occupano Orb.\nTerza battaglia di Victoria (18 luglio).\nNonostante la strenua difesa da parte delle forze di ZAFT, l'Alleanza riesce a riconquistare lo spazioporto di Victoria grazie anche all'impiego massiccio dei nuovi \"Strike Dagger\" e altre unit\u00e0 prototipi.\nBattaglia di Mendel (July 12).\nDopo la fuga da Orb, la \"Kusanagi\" e la \"Archangel\" di riuniscono con la \"Eternal\" nei pressi della colonia abbandonata Mendel, effettivamente fondando l'Alleanza delle tre navi. Le forze dell'Alleanza Terrestre attaccano, ma vengono velocemente allontanate grazie all'impiego delle nuove unit\u00e0 \"Freedom\" e \"Justice\".\nBattaglia di Boaz \u2013 Operatione Peacemaker (23 settembre).\nDopo aver ottenuto in ottobre la tecnologia \"N-Jammer Canceller\", l'Alleanza Terrestre lancia l'operazione Peacemaker (operazione Pacificatore), tentando di distruggere completamente le colonie PLANT con missili nucleari. L'operazione inizia con l'attacco nucleare contro l'asteroide Boaz, fortezza spaziale di ZAFT. \nSeconda battaglia di Jachin Due (26-27 settembre).\nLa seconda battaglia di Jachin Due \u00e8 sia l'apice dell\"operazione Pacemaker\" che la battaglia decisiva della guerra di Bloody Valentine.\nCome l'Alleanza Terrestre procede ad attaccare PLANT con missili nucleari, cos\u00ec anche ZAFT ultima la superarma \"GENESIS\". Entrambe le fazioni sono pronte a commettere genocidio a spese della fazione opposta: distruggere le colonie \u00e8 l'obbiettivo primario di Blue Cosmos, cos\u00ec come \u00e8 intenzione di Patrick Zala di far fuoco con \"GENESIS\" non solo contro gli obbiettivi militari sulla Luna, ma soprattutto direttamente contro la superficie terrestre, causando un inverno nucleare. Come se non bastasse, Rau Le Creuset sabota segretamente Jachin Due (l'asteroide militare che controlla \"GENESIS\") in modo che esploda dopo aver sparato, nella sua logica distorta di voler far perire tutti, sia i Coordinatori che i Naturali, in una delirante vendetta personale.\nTra le due fazioni sta l'Alleanza delle tre navi, che intende evitare qualsiasi attacco a popolazioni civili, e di far cessare le ostilit\u00e0 se possibile.\nDapprima \"Justice\" e \"Freedom\" intercettano tutti i missili nucleari diretti verso le colonie, e nessuna colonia viene danneggiata. \"GENESIS\" riesce a sparare due volte, dapprima contro la flotta dell'Alleanza Terrestre, decimandola, e poi sulla base Ptolemaeus sulla luna, vaporizzandola. Prima che \"GENESIS\" riesca a sparare verso la terra, Athrun Zala fa esplodere al suo interno la propria unit\u00e0 \"Justice\" (dotata di motore nucleare), distruggendola.\nLa flotta dell'Alleanza Terrestre, dopo esser stata devastata da \"GENESIS\", perde anche il proprio leader di Blue Cosmos, Murata Azrael, quando la nave ammiraglia \"Dominion\" viene distrutta dalla sua gemella \"Archangel\". La ritirata \u00e8 oramai inevitabile.\nLa flotta di ZAFT sofre molti meno danni, anche se ZAFT perde sia il \"GENESIS\" che la principale base militare, Jachin Due. Il presidente Patrick Zala viene ucciso da un soldato di ZAFT e la sua fazione viene deposta dalle forze della Fazione Clyne, che poi pone immediatamente fine alle ostilit\u00e0.\nTrattato di Junius.\nAll'inizio dell'anno CE 72, l'arsenale nucleare dell'Alleanza Terrestre \u00e8 distrutto, come anche la superarma \"GENESIS\" di ZAFT. Ma soprattutto, i principali istigatori della guerra di genocidio, il leader di Blue Cosmos Murata Azrael, e il comandante in capo di ZAFT Patrick Zala, sono entrambi morti. le fazioni moderate e pacifiste di entrambe le parti sono al controllo, e il 10 marzo CE 72, i loro rappresentanti si incontrano sulle rovine di Junius Seven e firmano il trattato di pace, ponendo fine alla guerra di Bloody Valentine.\nIl trattato di Junius esplicitamente fissa i seguenti punti:\nUn monumento di marmo nero viene posto sulle rovine di Junius Seven il 10 marzo, sia per onorare le vittime dell'Incidente di Junius Seven, sia come impegno delle parti a onorare il trattato e proteggere la pace.\nLe centrali nucleari terrestri vengono equipaggiate con unit\u00e0 \"N-Jammer Canceller\" per ripristinarne l'operativit\u00e0 e porre fine alla recessione economica terrestre. Inizia il lungo e tedioso processo di scavare fuori e disabilitare tutte le unit\u00e0 \"N-Jammer\" sparate sulla superficie terrestre.\nConseguenze.\nIl limite principale del trattato di Junius si \u00e8 rivelato essere il fallimento nello smantellare Blue Cosmos.\nSoli due anni dopo la fine della guerra, nel CE 73, Blue Cosmos ha gi\u00e0 ricostruito la propria rete di potere in seno all'Alleanza Atlantica, e si \u00e8 riorganizzato sotto la guida di Lord Djibril. Come in precedenza, Blue Cosmos ha una pesante influenza sull'\u00e9lite politica terrestre, e continua a essere fortemente motivato dall'odio razziale verso i Coordinatori.\nL'incidente all'Armeria Uno e subito dopo la caduta di Junius Seven, nota come operazione Break the World (operazione Rompi il Mondo), portano nuovamente al conflitto aperto tra l'Alleanza Terrestre e ZAFT, iniziando cos\u00ec la Seconda guerra di Bloody Valentine.\nAlla fin fine, il trattato di Junius fallisce in tutti i suoi obbiettivi. Entrambe le fazioni continuano in segreto le loro ricerche su armi nucleari e tecnologie di occultamento, e l'Alleanza Terrestre le usa nuovamente gi\u00e0 dal primo giorno della seconda guerra. Inoltre Orb si allea con l'Alleanza terrestre gi\u00e0 dalle prime fasi della seconda guerra, rendendo sia l'indipendenza territoriale che il veto allo scambio tecnologico irrilevanti."}
{"id": "127840", "revid": "118495675", "url": "https://it.wikipedia.org/wiki?curid=127840", "title": "Classi dei corsi di studio in Italia", "text": "Le classi dei corsi di studio in Italia sono dei raggruppamenti, individuati con separati decreti ministeriali, dei corsi di studio delle universit\u00e0 italiane.\nStoria.\nSono state istituite dall'articolo 4 del decreto Ministero dell'universit\u00e0 e della ricerca scientifica e tecnologica 3 novembre 1999, n. 509 e confermate dall'articolo 4 del decreto del Ministero dell'istruzione, dell'universit\u00e0 e della ricerca 22 ottobre 2004, n. 270. Gli obiettivi formativi comuni consistono in una rosa di crediti distribuiti in settori scientifico-disciplinari definiti a livello nazionale dalle tabelle delle classi, mentre gli atenei sono totalmente liberi nel determinare, nell'ordinamento dei propri corsi, la distribuzione dei rimanenti crediti. Il valore legale non va confuso con il valore abilitante: le classi delle lauree delle professioni sanitarie includono corsi di laurea la cui prova finale ha valore di esame di Stato abilitante all'esercizio di professioni diverse, pur nell'\u00e0mbito della stessa classe.\nFino al riordino previsto dalle disposizioni transitorie del decreto MIUR 270/2004, restano in vigore le classi dei corsi di studio determinate dai decreti MURST 4 agosto 2000 (lauree), 28 novembre 2000 (lauree specialistiche), MURST-Sanit\u00e0 2 aprile 2001 (lauree professioni sanitarie), MURST-Sanit\u00e0 2 aprile 2001 (lauree specialistiche professioni sanitarie), MURST-Difesa-Finanze 12 aprile 2001 (lauree e lauree specialistiche in scienze della difesa e della sicurezza, finalizzate alla formazione degli ufficiali dei corpi militari, da attivare in convenzione con le accademie e gli altri istituti per la formazione di ufficiali, con eventuale possibilit\u00e0 di accesso anche a studenti non militari).\nCaratteristiche.\nSono organizzate e classificate in base al loro livello, e posso condividere alcuni obiettivi formativi e, in ragion di ci\u00f2, rilasciano titoli aventi identico valore legale, sono inoltre generalmente ripartiti in una o pi\u00f9 classi di laurea.\nSpesso pi\u00f9 corsi afferiscono ad uno o pi\u00f9 dipartimenti universitari; al loro vertice gerarchico vi \u00e8 il \"Presidente del Corso di Laurea\" coadiuvato dal \"Consiglio del Corso di Laurea\" e da tutto il corpo docente dei professori e ricercatori.\nSegue la lista delle classi dei corsi di studio di primo livello:\nVecchio ordinamento.\nLaurea.\nDi seguito le classi di laurea del vecchio ordinamento:\nNuovo ordinamento.\nLaurea.\nDi seguito le classi di laurea del nuovo ordinamento:\nLaurea magistrale.\nDi seguito le classi di laurea magistrale del nuovo ordinamento:"}
{"id": "127842", "revid": "767487", "url": "https://it.wikipedia.org/wiki?curid=127842", "title": "I gioielli indiscreti", "text": "I gioielli indiscreti (in francese \"Les bijoux indiscrets\") \u00e8 il primo romanzo di Denis Diderot, pubblicato per la prima volta, in forma anonima, nel 1748. \nNella parte finale dell'opera filosofica pubblicata l'anno precedente, \"La promenade du sceptique\" (\"La passeggiata dello scettico\"), Diderot ci descrive l'\"\"all\u00e9e des fleurs\", sede della vita epicurea e dei piaceri d'amore. In questo senso, \"Les bijoux indiscrets\" possono essere definiti come un prolungamento della \"promenade\" stessa, un \"excursus\" nella letteratura libertina.\nL'autore fonde l'adesione alla tradizione dell'utilizzo di elementi magici e orientaleggianti inaugurata da Cr\u00e9billon ad una accentuazione del carattere pornografico del racconto.\nLa stessa idea di far parlare i genitali femminili (i \"gioielli\", appunto), attraverso l'intervento prodigioso di una magia, \u00e8 ripresa da un racconto del conte di Caylus, intitolato \"Nocrion, conte allobroge\" (1747).\nDiderot, per\u00f2, rielabora questo gioco malizioso in una chiave ben diversa: i \"bijoux\" divengono una sorta di bocca della verit\u00e0, un modo impietoso per passare in rassegna i vizi delle varie classi sociali. Questo forse \u00e8 il punto cardine che differenzia quest'opera dagli altri testi libertini dell'epoca. \nSi deve comunque precisare che questo primo tentativo di espressione letteraria che Diderot esper\u00ec dopo i \"Pens\u00e9es philosopiques\"\" (tentativo che si oggettiva nella \"promenade\" e nei \"bijoux\") non ebbe alti risultati. Infatti lo stile \u00e8 eccessivamente macchinoso e appiattito dall'utilizzo, all'epoca diffusissimo, dell'allegoria. Solo pi\u00f9 tardi, il filosofo sapr\u00e0 coniugare felicemente le proprie idee illuministe con opere di buon profilo artistico.\nIn merito a questo si deve ricordare che le uniche parti veramente notevoli dei \"bijoux\" sono quelle in cui tramite il paradosso, si parla dell'anima umana uscendo dalla dicotomia che la vuole contrapposta al corpo. Diderot qui espone la sua visione vitalistica che mette in risalto il valore della fisicit\u00e0, dell'intuizione e dell'esperienza."}
{"id": "127848", "revid": "2175", "url": "https://it.wikipedia.org/wiki?curid=127848", "title": "Tetraclorometano", "text": ""}
{"id": "127853", "revid": "33689", "url": "https://it.wikipedia.org/wiki?curid=127853", "title": "SYN (TCP)", "text": ""}
{"id": "127855", "revid": "436907", "url": "https://it.wikipedia.org/wiki?curid=127855", "title": "David Bowie (album 1967)", "text": "David Bowie \u00e8 l'album di debutto dell'artista inglese David Bowie, pubblicato nel 1967 dalla Deram Records e ristampato su compact disc per la prima volta nel 1983.\nNella speranza che Bowie potesse farsi un nome come cantautore, prima della pubblicazione il manager Kenneth Pitt invi\u00f2 a gruppi e musicisti americani come Peter, Paul and Mary, Judy Collins, Big Brother and the Holding Company, Joan Baez e Jefferson Airplane, l'acetato di diverse tracce tra cui \"Join the Gang\", \"When I Live My Dream\" e \"There is a Happy Land\". Le offerte vennero rifiutate, ad eccezione di \"Silly Boy Blue\" che fu incisa da Billy Fury nel 1968.\nTutte le tracce dell'album sono presenti anche nelle raccolte \"Images 1966-1967\" del 1973 e \"The Deram Anthology 1966-1968\" del 1997. Altre pubblicazioni in cui si trovano molte delle tracce includono \"The World of David Bowie\" del 1970, \"David Bowie: The Collection\" del 1985 e \"The Gospel According To David Bowie\" del 1993.\nIl disco.\nDopo aver militato per pi\u00f9 di quattro anni in band semi-amatoriali come i King Bees, i Manish Boys e i Lower Third, nel 1966 David Bowie era un cantante relativamente sconosciuto con sei singoli fallimentari pubblicati con tre etichette diverse all'attivo.\nInsieme a The Buzz, il gruppo che lo accompagnava in questo periodo, recuper\u00f2 alcuni dei suoi vecchi pezzi e il manager Kenneth Pitt decise di registrarli con l'intenzione di avere abbastanza materiale per un EP. Il 18 ottobre, agli R.G. Jones Studios di Londra vennero incise \"Rubber Band\", \"The London Boys\" e \"The Gravedigger\", che poi sarebbe diventata \"Please Mr. Gravedigger\". Tony Hall e Hugh Mendl, A&amp;R della Decca Records, rimasero colpiti dal risultato e quattro giorni dopo Pitt incontr\u00f2 il produttore Mike Vernon e riusc\u00ec ad ottenere il contratto con la sussidiaria Deram Records per la registrazione del primo album di Bowie.\nSi tratt\u00f2 di un debutto spiazzante, soprattutto considerando il periodo in cui furono scritte le canzoni, una raccolta di storie disperate in apparenza senza un filo conduttore o un tema che potessero dare qualche indizio del suo passato. Dopo una pur breve carriera passata dall'R&amp;B al jazz, dal rock 'n' roll al pop, con questo album David evidenzi\u00f2 nuovi interessi per il vaudeville e il teatro musicale leggero di inizio novecento, per la musica classica (soprattutto Stravinskij, Dvo\u0159\u00e1k e Vaughan Williams) cos\u00ec come per il buddhismo e il travestimento.\nMolti dei testi facevano riferimento alla recitazione e al grande schermo ma anche alla sorte degli emarginati e alla vita notturna della Swinging London, temi ricorrenti nei successivi dischi di Bowie. Accanto alle melodie da filastrocca di \"There Is a Happy Land\" e \"When I Live My Dream\", che evocavano in modo colorito l'innocenza dell'infanzia e che rimandavano alle storie illustrate per bambini di Randolph Caldecott, si potevano rilevare tematiche parallele a quelle delle sue opere della maturit\u00e0. \"We Are Hungry Men\" prefigurava i temi orwelliani e messianici, \"She's Got Medals\" anticipava la commistione di generi disparati mentre \"Come and Buy My Toys\" rimandava al territorio folk acustico che avrebbe esplorato con \"Space Oddity\".\nInfluenze.\n\"David Bowie\" \u00e8 visto spesso come una \"trovata da variet\u00e0\" derivata da un flirt stilistico con Anthony Newley e lo stesso Bowie durante la registrazione confess\u00f2 a Mike Vernon di essere un ammiratore del cantante e attore inglese dal caratteristico accento cockney. Anche le orchestrazioni presenti in dischi come \"Tony\" del 1961 o canzoni come \"Strawberry Fair\" dell'anno precedente dettero un contributo al suono che David confer\u00ec all'album. Come dichiar\u00f2 il tecnico del suono Gus Dudgeon, futuro produttore del brano \"Space Oddity\", \u00abse la prendeva con Mike Vernon e me perch\u00e9 avevamo detto \"Bowie \u00e8 veramente bravo e le sue canzoni sono grandi, ma sembra Anthony Newley\"\u00bb.\nL'album \u00e8 considerato, secondo la definizione del biografo Buckley, \u00abun'opera giovanile tendente al servilismo affrontabile soltanto da chi possiede una soglia di imbarazzo sufficientemente alta\u00bb, e Bowie stesso ha confessato nel 1990: \u00abQuella roba tipo Tony Newley, che piaggeria... No, non ho molto da dire a suo favore. Quanto ai testi, immagino che stessi cercando una mia dimensione da narratore di storie brevi. Musicalmente \u00e8 piuttosto stravagante... sembrava avere le sue radici dappertutto, nel rock, nel vaudeville, nella rivista o non so che altro. Non so se ero Max Miller o Elvis Presley\u00bb.\nIn realt\u00e0 le somiglianze vocali con Newley affiorano solo in brani come \"Love You Till Tuesday\", \"Little Bombardier\" e \"She's Got Medals\" e un'altra influenza \u00e8 presente nell'album, come ha ricordato Bowie anni dopo: \u00abAvevo l'abitudine di andare al Marquee con Marc Bolan, gi\u00e0 da prima di pensare alla possibilit\u00e0 di diventare famosi. Eravamo incredibilmente ispirati da Syd Barrett, c'era una sorta di misticismo spaziale intorno a Syd...\u00bb L'album presenta infatti una miscela di folk e brevi storie che trae molti spunti dal versante pi\u00f9 commerciale del nascente rock psichedelico inglese. Il tema della nostalgia del tempo di guerra, le evocazioni di innocenza infantile e il campionario di disadattati sociali sono tutti coerenti con i lavori contemporanei dei Pink Floyd, della Bonzo Dog Doo-Dah Band e persino dei Beatles, che l'anno prima avevano proposto le storie di persone solitarie e sottomarini gialli in \"Revolver\" e che pubblicarono \"Sgt. Pepper's Lonely Hearts Club Band\" lo stesso giorno di \"David Bowie\".\nRegistrazione.\nLe sessioni iniziarono il 14 novembre 1966 con la registrazione di \"Uncle Arthur\" e \"She's Got Medals\" nello studio 2 della Decca a West Hampstead, sotto l'attenta direzione del manager Kenneth Pitt. Mike Vernon, che aveva gi\u00e0 lavorato per un gran numero di artisti tra i quali John Mayall, era pi\u00f9 orientato verso il blues che al music-hall: \u00abNon dico che abbiamo proprio lottato ma \u00e8 stata un'avventura\u00bb, ha ricordato nel 2009, \u00abnon ero sicuro di cosa farne in quel periodo, n\u00e9 se fosse commerciale, ma come sempre ho messo da parte simpatie e antipatie e sono andato avanti. Fu un disco molto molto bizzarro e unico, ideale per la Deram\u00bb. Vernon si accorse subito che Bowie \u00abaveva un enorme talento, un carisma molto definito, era solo questione di tempo\u00bb.\nIl produttore fu assistito da Gus Dudgeon che pure apprezz\u00f2 il lavoro dicendo a David Buckley che \u00abla musica era molto cinematografica, tutto molto suggestivo, molto onesto e spontaneo e perci\u00f2 unico\u00bb. Il bassista dei Buzz, Derek Fearnley, che aiut\u00f2 David negli arrangiamenti, ricordava un metodo di collaborazione pi\u00f9 o meno simile a quello che il cantante avrebbe usato trent'anni dopo. \u00abAveva una canzone nella sua forma base e la sviluppavamo insieme. Diceva, \"mi piacerebbe avere un violino\" e io dicevo, \"s\u00ec, manteniamo un tocco sentimentale, mettiamoci un trombone\" e lui diceva che era una grande idea. Era cos\u00ec maledettamente ispirato... mi ha stimolato su cose che altrimenti non avrei mai potuto fare\u00bb. Essendo in possesso di una preparazione musicale piuttosto rudimentale i due acquistarono un manuale, l\"'Observer's Book of Music\", per cercare di comprendere i termini usati dai musicisti di Vernon, molti dei quali provenivano dalla London Philharmonic Orchestra.\nIl 24 novembre vennero registrate \"There is a Happy Land\", \"We Are Hungry Men\" e \"Join the Gang\". I Buzz tennero l'ultimo concerto il 2 dicembre a Shrewsbury prima di sciogliersi, ma continuarono a partecipare alle sessioni fino al 25 febbraio 1967 quando le rimanenti tracce furono incise.\nPubblicazione e accoglienza.\nL'album usc\u00ec il 1\u00ba giugno 1967 in Europa, Stati Uniti, Australia e Nuova Zelanda. Kenneth Pitt sped\u00ec alcune copie a persone con cui aveva contatti nel modo dello spettacolo per sollevare interesse nei confronti del cantante, ricevendo anche lettere di congratulazioni. Dal lato delle vendite l'impatto non fu per\u00f2 quello sperato, anche perch\u00e9 Tony Hall, che si occupava della promozione e che aveva avuto un ruolo chiave nell'assicurare il contratto a Bowie, era passato ad un'altra societ\u00e0 ancora prima dell'uscita del disco e David aveva perso il suo referente all'interno della compagnia.\nCi\u00f2 nonostante l'album ricevette alcune critiche sostanzialmente positive. Allen Evans di \"NME\" lo defin\u00ec \u00abmolto innovativo\u00bb e ritenne Bowie \u00abun talento molto promettente\u00bb, sottolineando \u00abuna notevole freschezza di suono negli arrangiamenti leggeri di David e Derek Fearnley\u00bb. La rivista \"Disc and Music Echo\" parl\u00f2 di \u00abun album di debutto notevole e creativo di un diciannovenne londinese\u00bb, aggiungendo: \u00abEcco un nuovo talento che merita attenzione perch\u00e9, sebbene David Bowie non abbia una gran voce, sa porgere le parole con una certa impertinenza che risulta accattivante, anche se non precoce... piena di astratto fascino\u00bb.\nAnche negli Stati Uniti, dove usc\u00ec senza le tracce \"We Are Hungry Men\" e \"Maid of Bond Street\", l'album si rivel\u00f2 un fallimento commerciale nonostante una massiccia campagna pubblicitaria nelle stazioni radio e sulla stampa specializzata.\nMa l'album port\u00f2 anche qualcosa di buono come l'attenzione che dest\u00f2 in Lindsay Kemp, tanto che nel marzo 1968 David inser\u00ec alcune delle tracce nello spettacolo teatrale \"Pierrot in Turquoise\". Un altro aspetto positivo fu il risultato di una audizione alla BBC che gli consent\u00ec di registrare la sua prima sessione radiofonica il 18 dicembre 1967. Il produttore di \"Top Gear\", Bernie Andrews, si era rivelato un ammiratore dell'album e la vigilia di Natale il programma venne trasmesso su Radio 1.\nCopertina.\nLe foto in primo piano sulla copertina e sul retro vennero scattate nello studio-cantina di Gerald Fearnley, fratello del bassista Derek, situato sotto una chiesa in Bryanston Street vicino a Marble Arch dove David aveva fatto le prove durante la registrazione dell'album. \u00abQuella giacca militare, ne andavo molto fiero... era di sartoria\u00bb, ricord\u00f2 anni dopo circa l'abbigliamento che aveva scelto a complemento del taglio di capelli da paggetto.\nTracce.\nTesti e musiche di David Bowie.\nBonus disc dell'edizione deluxe 2010.\nTesti e musiche di David Bowie. Le tracce sono in mono, tranne dove indicato.\nDescrizione dei brani.\n\"Uncle Arthur\".\nLa traccia di apertura \u00e8 una tragicommedia incentrata sulla figura di un triste ed eccentrico trentenne che legge ancora i fumetti, protetto dalla figura materna da ogni contatto con il sesso femminile. Un giorno, nel tranquillo quadretto familiare irrompe Sally e Arthur la segue, tranne pentirsi presto di essersi sposato e tornare a rifugiarsi in seno alla madre. Il fatto che il protagonista sia nominato solo come \"zio Arthur\" rivela forse il punto di vista di un bambino, aspetto comune ad altre tracce dell'album, con i pasticci della vita di un adulto risolti dalla logica infantile.\n\"Sell Me a Coat\".\nMalinconica ballata in cui il simbolismo, l'estate come immagine di amore e felicit\u00e0, l'inverno come disperazione e frigidit\u00e0, si sovrappone all'alternarsi di versi lenti e sommessi con un ritornello dal ritmo pi\u00f9 vivace. Nel marzo 1968 Bowie esegu\u00ec il brano nello spettacolo teatrale \"Pierrot in Turquoise\" di Lindsay Kemp e l'anno successivo venne inserito nel video album \"Love You Till Tuesday\", con una strumentazione supplementare e i cori dei Feathers, ovvero la sua compagna di allora Hermione Farthingale e John Hutchinson.\n\"Rubber Band\".\nIl brano con il quale il manager Kenneth Pitt riusc\u00ec ad ottenere il contratto con la Deram Records venne registrato il 18 ottobre 1966 e due mesi pi\u00f9 tardi venne pubblicato come 45 giri. La malinconica storia di un veterano della prima guerra mondiale che si vede portar via la donna dal direttore di una banda musicale si rivel\u00f2 un insuccesso, ci\u00f2 nonostante \"Rubber Band\" venne registrata nuovamente per l'album, in una versione un po' pi\u00f9 lenta e con alcune differenze nel testo.\n\"Love You Till Tuesday\".\nCon una melodia orecchiabile e un testo che rappresenta un esempio di cinismo da uomo di mondo mascherato da esaltazione dell'amore libero, \"Love You Till Tuesday\" cattura David Bowie al culmine della sua infatuazione per lo stile vocale di Anthony Newley. Una seconda incisione effettuata due giorni dopo l'uscita dell'album, con una nuova parte cantata e un arrangiamento per archi del musicista Ivor Raymonde, venne pubblicata come secondo e ultimo singolo estratto.\n\"There Is a Happy Land\".\nIn questo brano crepuscolare ispirato a William Blake l'innocenza infantile \u00e8 vista come un paradiso metaforicamente separato dall'incombente oscurit\u00e0 dell'et\u00e0 adulta, con i suoi ranghi e corporazioni, leggende e fazioni sconosciute ai \"maturi\". Il testo rivela fantasie classiche dell'infanzia come Tiny Tim e Charlie Brown al fianco di personaggi creati da Bowie e la musica ha forse uno degli arrangiamenti pi\u00f9 ambiziosi dell'album, con un assolo iniziale di quello che sembra una celesta e un altro successivo di un corno francese.\nIl brano fu scelto dalla Deram come lato B della versione statunitense di \"Rubber Band\", al posto di \"The London Boys\" che venne rimpiazzata a causa delle obiezioni riguardo ai riferimenti alla droga contenuti nel testo.\n\"We Are Hungry Men\".\nIntitolato in origine \"We Are Not Your Friends\" ed escluso dall'edizione statunitense dell'album, il brano \u00e8 un graffiante dramma fantascientifico che si apre con la voce di Gus Dudgeon nei panni di un annunciatore che si propone di adottare misure drastiche come il cannibalismo per combattere la sovrappopolazione. Il testo suggerisce che Bowie avesse letto autori come G.J. Ballard e Brian Aldiss e racconti di fantascienza inglese degli anni cinquanta e sessanta come \"Morte dell'erba\", \"Il giorno dei trifidi\", \"I figli dell'invasione\" e soprattutto \"Largo! Largo!\" di Harry Harrison.\nPur lasciando intravedere temi che in seguito diventeranno familiari nelle opere di Bowie, come le societ\u00e0 distopiche e le figure messanico-fasciste di \"Cygnet Committee\", \"The Supermen\" e di molto del materiale di \"Diamond Dogs\", l'atmosfera \u00e8 pi\u00f9 ironica che inquietante e le interiezioni di un nazista da fumetti raggiungono il picco della follia accompagnate dal suono stridente dei corni.\n\"When I Live My Dream\".\nSi tratta di uno dei punti fermi del primo repertorio di Bowie, una canzone d'amore che rivela un certo senso di sofferenza mentre la tendenza del cantante a drammatizzare le sue emozioni in forma cinematografica prefigura le fantasie da grande schermo di numerosi testi successivi. Nel 1969 ricevette il riconoscimento per la miglior produzione al Festival Internazionale del Disco di Monsummano Terme, il primo passaggio ufficiale di David in Italia.\n\"Little Bombardier\".\nQuesto nostalgico valzer da luna park, uno dei pochissimi brani di Bowie scritti in 3/4, \u00e8 un altro esempio della sua abilit\u00e0 nel tratteggiare le varie tipologie umane e le loro storie. Trombone, archi e pianoforte fanno da sottofondo al racconto di un anziano veterano di guerra che allontana la solitudine e l'alcolismo in un cinema, fino al giorno in cui due bambini gli offrono di nuovo la gioia di vivere. La storia non ha un lieto fine e il protagonista, sospettato di pedofilia, viene bandito dalla citt\u00e0.\n\"Little Bombardier\" venne inclusa nella prima sessione BBC registrata il 18 dicembre 1967 per il programma \"Top Gear\".\n\"Silly Boy Blue\".\nIspirato dal libro di Heinrich Harrer del 1953 \"Sette anni nel Tibet\" e dall'incontro con il rifugiato Chimi Youngdong Rimpoche, \"Silly Boy Blue\" rappresenta uno dei primi segnali della \"fase buddhista\" di David Bowie. Un demo era gi\u00e0 stato registrato gi\u00e0 nel 1965, anche se in quel caso il testo aveva molto pi\u00f9 a che vedere con la Londra suburbana che con il Tibet.\n\"Come and Buy My Toys\".\nAccompagnato solo da una chitarra folk a dodici corde, Bowie riprende le atmosfere di \"There Is a Happy Land\", anche se in questo caso manca il senso di mistero e minaccia, descrivendo un idillio di fanciulle sorridenti e rosei ragazzi i cui anni felici avranno presto fine. L'invito \u00e8 quello a godere della gioia e della spensieratezza dell'infanzia prima che le responsabilit\u00e0 dell'et\u00e0 adulta prendano il sopravvento.\n\"Join the Gang\".\nAccompagnato da una serie di clich\u00e9 pop di met\u00e0 anni sessanta, dal sitar che rimanda alle influenze orientali rese popolari da George Harrison alla batteria funky ed una linea di pianoforte honky tonk, Bowie dipinge con un leggero senso di disillusione il cinico ritratto di una serie di personaggi archetipi della Swinging London: la modella da manifesti pubblicitari, il cantante rock perennemente ubriaco, l'esistenzialista.\n\"Join the Gang\" fu una delle poche canzoni dell'album ad essere eseguita con i Buzz nelle ultime date dal vivo di fine 1966.\n\"She's Got Medals\".\nOltre all'ironico antimilitarismo gi\u00e0 presente in altri brani dell'album, in questa traccia si trovano i primi accenni dell'interesse di Bowie per l'ambiguit\u00e0 sessuale e il travestimento. Racconta di una ragazza che si arruola nell'esercito sotto sembianze maschili per sfidare la morte in un bombardamento aereo e farsi congedare come donna, salvo decidere di disertare all'ultimo momento.\nA met\u00e0 degli anni sessanta \"medals\" era un'espressione gergale usata come sinonimo di \"balls\", che in origine derivava dalla diceria secondo la quale le \"medaglie del Bengala\" erano tanto comuni da essere usate dai soldati come bottoni per i pantaloni.\n\"Maid of Bond Street\".\nLa penultima traccia dell'album \u00e8 caratterizzata da un pianoforte da teatro vaudeville, una linea vocale sincopata e un testo che riprende i temi affrontati in brani precedenti sulle vite frustrate del \"sottobosco\" londinese di met\u00e0 anni sessanta. La celebrit\u00e0 e l'ostentazione dell'apparenza sono viste come le uniche garanzie di successo e, come nel caso di \"Little Bombardier\", non mancano i riferimenti alla fantasia che vede la finzione cinematografica come antidoto contro una grigia esistenza.\nCos\u00ec come \"We Are Hungry Men\", anche \"Maid of Bond Street\" venne esclusa dall'edizione statunitense dell'album.\n\"Please Mr. Gravedigger\".\nLa prima versione di questo bizzarro poema in musica faceva parte dei tre brani con il quale Kenneth Pitt riusc\u00ec ad ottenere il contratto con la Deram nell'ottobre 1966. Per la versione dell'album gli strumenti musicali furono sostituiti da effetti sonori atmosferici per fare da sottofondo alla storia di un infanticida che, dopo aver ucciso e sepolto nel cimitero di Lambeth una bambina di 10 anni, tra singhiozzi e starnuti si rivolge al becchino con l'intenzione di seppellire lui stesso.\nCome ricord\u00f2 Gus Dudgeon, in quel periodo Bowie adottava metodi poco ortodossi per entrare nella parte: \u00abMe lo ricordo ancora, piazzato in mezzo alla stanza con un paio di calosce e il bavero rialzato come se si trovasse sotto la pioggia, ingobbito, che rimescola in una scatola piena di ghiaia\u00bb. Dudgeon rivel\u00f2 anche la strana sensazione provata quando in alcuni punti del brano il cantante abbrevi\u00f2 \"Mr. Gravedigger\" in \"Mr. GD\": \u00abSono le mie iniziali, e la cosa mi dava un po' fastidio!\u00bb.\n\"Please Mr. Gravedigger\" venne eseguita dal vivo il 16 marzo 1968 nella trasmissione \"4-3-2-1 Musik F\u00fcr Junge Leute\" del canale tedesco ZDF. Una cover \u00e8 stata pubblicata nel 2003 da Des de Moor e Russell Churney nell'album tributo \"Darkness and Disgrace\".\nRiedizioni.\nA partire dal 1973 l'album \u00e8 stato ripubblicato diverse volte e nel 1983 \u00e8 uscita la prima versione in compact disc. Nel 2010 \u00e8 uscito in edizione rimasterizzata e in una versione deluxe che includeva, oltre al bonus disc, un CD con l'album originale, sia in versione mono che stereo, e un booklet con molti riferimenti e informazioni sul periodo Deram di David Bowie."}
{"id": "127859", "revid": "1652134", "url": "https://it.wikipedia.org/wiki?curid=127859", "title": "Cantoni della Francia", "text": "In Francia, un cantone \u00e8 . Tale ambito \u00e8 puramente organizzativo di alcuni aspetti amministrativi legati alle circoscrizioni elettorali, ma non corrisponde ad alcuna entit\u00e0 giuridica. Dal 2015 i cantoni della Francia sono .\nRuolo e amministrazione.\nOgni cantone elegge la persona incaricata di rappresentarlo al consiglio dipartimentale, eccetto che a Parigi, dove il consiglio \u00e8 eletto seguendo un modo operativo diverso. Non esistono quindi cantoni parigini nel senso elettorale del termine; per\u00f2, da un punto di vista statistico, i 20 \"arrondissement\" della capitale sono talvolta considerati come cantoni.\nIn zona urbana uno stesso comune ricopre generalmente diversi cantoni; nelle aree rurali, invece, un cantone \u00e8 di solito formato da pi\u00f9 piccoli comuni; succede allora frequentemente che i principali servizi amministrativi, come ad esempio la brigata di gendarmeria, siano concentrati nel capoluogo del cantone.\nI cantoni formano una circoscrizione giudiziaria come una sede del tribunale di prima istanza. Storicamente i cantoni sono chiamati \"tribunali di pace\".\nStoria.\nI cantoni furono creati nel 1790, contemporaneamente ai dipartimenti, dal Comitato per la divisione del territorio. Essi furono inizialmente raggruppati in distretti e poi, con la soppressione di questi nel 1800, in \"arrondissement\".\nAl momento della loro creazione i cantoni erano ben pi\u00f9 numerosi di oggi (fra 40 e 60 a seconda del dipartimento). Il loro numero fu drasticamente diminuito (fra 30 e 50) dalla legge dell'8 Piovoso dell'anno IX (28 gennaio 1801) intitolata \u00abLegge portante riduzione del numero di tribunali di pace \u00bb. I primi prefetti nominati dal governo furono incaricati di stabilire nel loro dipartimento la ripartizione dei comuni in ogni nuovo cantone. Queste liste dipartimentali, una volta approvate del governo, furono pubblicate nel Bollettino delle leggi negli anni 1801-1802 e costituiscono la base della divisione della Francia in cantoni ancora esistente.\nDal 1800, alcuni cantoni troppo poco popolati sono stati soppressi, mentre ne furono creati di nuovi in zone che avevano conosciuto una forte crescita demografica, principalmente in zone urbane. In totale il loro numero \u00e8 sensibilmente aumentato.\nCon la riforma del 2014 sulla parit\u00e0 di genere, il numero dei cantoni \u00e8 passato da a , i cantoni della Martinica e della Guyana francese sono stati soppressi in seguito alla trasformazione di queste collettivit\u00e0 in collettivit\u00e0 uniche, eliminando il consiglio dipartimentale. Tale modifica \u00e8 stata infatti funzionale ad una riforma delle elezioni dipartimentali, ossia provinciali, che ha fatto rappresentare ogni cantone non pi\u00f9 da uno ma da due persone, un uomo e una donna. Il numero di consiglieri generali \u00e8 pertanto passato da a .\nStatistiche.\nIl numero di cantoni \u00e8 variabile da un dipartimento all'altro, il Territorio di Belfort ad esempio ne conta 15, mentre il dipartimento del Nord 79."}
{"id": "127865", "revid": "124789810", "url": "https://it.wikipedia.org/wiki?curid=127865", "title": "Clipperton", "text": "L'isola di Clipperton, anche chiamata \"isola della Passione\" (in francese \"\u00cele de Clipperton\" o \"\u00cele de la Passion\", \u00e8 un atollo francese situato nell'oceano Pacifico, a 1.280 km a ovest del Messico. Le coordinate dell'atollo sono 10\u00b018'N, 109\u00b013'O. Posta prima sotto la giurisdizione dello Stabilimento francese di Oceania nel 1936 poi della Polinesia francese fino al 18 marzo 1986, l'isola fa oggi parte dei possedimenti marittimi pubblici ed \u00e8 iscritta fra le propriet\u00e0 demaniali dello Stato e, a questo titolo, sotto l'autorit\u00e0 del Primo Ministro il quale delega all'Alto Commissario della Repubblica della Polinesia francese per permessi come quello di attracco o di concessione di sfruttamento. Clipperton non \u00e8 quindi formalmente un TOM.\nGeografia.\nClipperton, il cui vero nome di battesimo \u00e8 \"\u00eele de La Passion\" (isola della passione), \u00e8 il pi\u00f9 piccolo territorio ai confini del Pacifico in possesso della Francia. L'isola si trova a 690 miglia nautiche (1.280 km) dalla costa pi\u00f9 vicina, quella del Messico, e pi\u00f9 precisamente da Acapulco, e a 510 miglia (945 km) dalla prima terra, quella della piccola isola di Socorro dell'arcipelago messicano di Revillagigedo a nord, mentre Nuku Hiva, delle Marchesi, la terra francese pi\u00f9 vicina, \u00e8 a 2.170 miglia (4.018 km) a sud-ovest. L'arcipelago delle Hawaii \u00e8 a 4.930 chilometri.\nUnico atollo corallino di questa parte del Pacifico, Clipperton ha una forma sub-circolare di 12 km di circonferenza. La superficie delle terre emerse \u00e8 di 1,7 km\u00b2 e il punto pi\u00f9 alto \u00e8 una roccia vulcanica di 29 m. Aperta originariamente da due passi (a SE e a NE), la laguna (7,2 km\u00b2) si \u00e8 chiusa tra il 1840 e il 1858, probabilmente a causa di tempeste. L'isolamento delle acque della laguna dall'oceano ha causato la morte dei coralli e una eutrofizzazione dell'ambiente marino. L'evaporazione delle acque della laguna \u00e8 inferiore alle precipitazioni; l'acqua \u00e8 quindi dolce in superficie, salata e leggermente acida sotto i 6 m. Il fondo presenta molte fosse di pi\u00f9 di 20 m di profondit\u00e0 e quella massima nota \u00e8 di 90 m al \"Trou sans fond\" (pozzo senza fondo). I tentativi d'esplorazione di questo sito sottomarino, forse un antico cratere vulcanico, da parte del comandante Cousteau sono stati impediti dall'eccessiva concentrazione di idrogeno solforato.\nIl suolo \u00e8 costituito da ghiaia e sabbia coralline spesso mischiati a guano, la vegetazione \u00e8 quasi inesistente, ma i granchi (circa 12 milioni di granchi arancioni della famiglia dei Gecarcinadae) e gli uccelli (circa 110.000) sono numerosi, e le acque vicine sono infestate di squali. Il vento forte e la barriera corallina appena sotto il livello del mare rende ogni sbarco pericoloso.\nStoria.\nL'isola fu scoperta il gioved\u00ec santo 2 aprile 1711 dai francesi Martin de Chassairon e Michel du Bocage, comandanti delle fregate \"La D\u00e9couverte\" (La scoperta) e \"La Princesse\" (La principessa), che ne tracciarono la prima mappa. In memoria di quel giorno, essi la battezzarono Isola della Passione.\nIl nome di Clipperton le deriva dal filibustiere e naturalista inglese John Clipperton (o Clippington), che, secondo alcuni, aggir\u00f2 al largo o, secondo altri, sbarc\u00f2 sull'isola nel 1704, dopo essersi ritirato e aver lasciato la spedizione di William Dampier. Nonostante non sia stata ritrovata alcuna traccia scritta del suo passaggio, la storia mantenne il nome di Clipperton senza che se ne conosca veramente il motivo, senza dubbio a causa di una leggenda del tesoro.\nInteressata dal fosfato dell'isola, la Francia ne prese possesso il 17 novembre 1858. Tuttavia, il pi\u00f9 vicino Messico la rivendic\u00f2 e l'occup\u00f2 dal 1897; in seguito rinunci\u00f2 ad essa a causa di rivolte interne. Nel 1914 il governo del Messico dimentic\u00f2 la guarnigione di soldati con donne e bambini che morirono di scorbuto e per un naufragio avvenuto durante un tentativo di fuga. Le uniche persone a salvarsi furono tre donne, otto bambini e un uomo di nome Victoriano \u00c1lvarez, il guardiano del faro situato sull'isola. L'uomo, in preda a turbe psichiche, si rese protagonista di comportamenti bizzarri e violenti ai danni delle donne rimaste sull'isola al punto che una di esse lo uccise durante una colluttazione. I sopravvissuti furono tratti in salvo nel 1917 dalla nave da guerra americana \"Yorktown\". Questa vicenda \u00e8 divenuta celebre come la storia dei \u00abDimenticati di Clipperton\u00bb.\nIl conflitto di sovranit\u00e0 tra la Francia e il Messico fu risolto rimettendo la questione all'arbitrato di re Vittorio Emanuele III d'Italia, che il 28 gennaio 1931 dichiar\u00f2 la sovranit\u00e0 francese sull'isola. Nel 1944 gli Stati Uniti occuparono l'isola, aprirono un passo nella corona, che richiusero andandosene, e livellarono il terreno costruendo una pista di atterraggio tuttora utilizzabile. In seguito alle proteste inviate nel gennaio 1945 dal ministro degli esteri Georges Bidault, gli Stati Uniti riconsegnarono il territorio alla Francia il 21 marzo 1945.\nDal 1966 al 1969 si succedettero in periodi di quattro mesi le \"Missioni Bougainville\" della Marina francese, che realizzarono degli studi molto dettagliati riguardo alla fauna e all'idrobiologia della laguna. In seguito all'adozione nel 1982 della convenzione internazionale sul diritto del mare, l'isolotto confer\u00ec alla Francia il diritto di controllo e di esportazione su una zona marittima di 435.612 km\u00b2. Nel 1981 l'Accademia delle scienze d'oltremare ha raccomandato la realizzazione sull'atollo di una base per la pesca con la riapertura della laguna e la costruzione di una pista di atterraggio. Nel 1986 un documento firmato da quattro ministri ha classificato Clipperton tra i \"domini pubblici dello stato\".\nRegolarmente, almeno una volta all'anno, un bastimento della Marina nazionale francese visita l'isola per rimpiazzare la targa commemorativa e la bandiera nazionale.\nUna spedizione franco-messicana, la missione SURPACLIP, si rec\u00f2 sull'isola nel novembre del 1997 e fece una prima mappatura del territorio, diciassette anni dopo l'ultima missione scientifica (quella del gruppo di Cousteau). Questa fu la prima volta che i messicani tornarono ufficialmente dopo il dramma degli anni 1914-1917. Nel 2001 la missione francese \"Passion 2001\", diretta da C. Jost del CNRS, appoggiata dalla Marina nazionale, ha realizzato una serie di studi dell'ambiente terrestre, ha impiantato per l'IRD la prima sonda geologica, ha fatto l'inventario della flora e della fauna, ha fatto una nuova cartografia ecc.\nDal dicembre 2004 al marzo 2005, l'esploratore Jean-Louis \u00c9tienne ed un gruppo di scienziati hanno fatto l'inventario degli animali che vivono sull'isola, ed hanno deciso di derattizzare l'isola. Il loro obiettivo \u00e8 di creare una base da cui studiare l'evoluzione della biosfera, a partire dallo studio dei cambiamenti in un luogo confinato e poco visitato.\nVita naturale.\nMalgrado le risorse limitate, alcuni gruppi faunistici comprendenti numerosi esemplari vivono sull'isola, principalmente di granchi e di uccelli; alcuni ratti sono entrati a far parte di questo ecosistema in seguito ad un naufragio. Con l'esplorazione dell'isola alla fine del 2004 si \u00e8 scoperto che le morti degli uccelli sono al di sopra della media, forse dovute alla scomparsa di cibo nelle vicinanze dell'isola, costringendo cos\u00ec gli uccelli a volare molto pi\u00f9 lontano per cercarlo.\nRisorse.\nIl fosfato \u00e8 stato sfruttato dal 1898 al 1917. Le risorse di guano sono ugualmente considerate.\nOggi disabitato, l'isolotto non assicura pi\u00f9 nemmeno una stazione meteorologica. Il suo interesse attuale \u00e8 nella zona economica esclusiva di 435.612 km\u00b2 che la circonda e che permette alla Francia di essere membro della Commissione della pesca americana e di potervi pescare il tonno. La missione oceanografica franco-messicana SURPACLIP ha anche scoperto nel 1997 la presenza di noduli polimetallici ricchi di manganese, ferro e nichel."}
{"id": "127867", "revid": "21371", "url": "https://it.wikipedia.org/wiki?curid=127867", "title": "McDonnell Douglas MD-82", "text": ""}
{"id": "127873", "revid": "125693639", "url": "https://it.wikipedia.org/wiki?curid=127873", "title": "Andrej Dmitrievi\u010d Sacharov", "text": "Biografia.\nNato a Mosca nel 1921, consegu\u00ec il dottorato in matematica e fisica nel 1947 ed intraprese ricerche sull'astrofisica applicata e sulla fusione nucleare. Fra il 1948 e il 1953 partecip\u00f2 al progetto e alla sperimentazione delle prime bombe termonucleari di fabbricazione sovietica. Intu\u00ec inoltre nel 1967 l'asimmetria tra materia ed antimateria nella composizione dell'universo (simmetria CP), quindi propose alcune correzioni alla teoria della relativit\u00e0 di Albert Einstein.\nMembro dell'Accademia delle Scienze dell'Unione Sovietica, contest\u00f2 negli anni 1957-1958 gli esperimenti nucleari a scopo bellico e successivamente si mostr\u00f2 critico negli anni settanta riguardo agli aspetti repressivi del regime sovietico, tanto da fondare nel 1970 il comitato per i diritti civili e prendere le difese dei dissidenti e dei perseguitati. Dal 1970 Sacharov si butt\u00f2 a capofitto nell\u2019attivismo politico. Criticava il governo, scriveva lettere a sostegno dei prigionieri politici, seguiva i processi politici nei tribunali. Esortava il governo a far rientrare i tatari di Crimea deportati nel \u201844, ad autorizzare i tedeschi russi della regione del Volga ad andare in Germania, a riconoscere le colpe dell\u2019URSS nel massacro di Katyn'. Per le sue attivit\u00e0 di promozione delle libert\u00e0 civili venne considerato un dissidente e sub\u00ec persecuzioni poich\u00e9 considerato dal regime un pericolo per la stabilit\u00e0 dell'Unione Sovietica.\nNel 1975 ricevette il premio Nobel per la pace, ma non pot\u00e9 ritirarlo. Convinto sostenitore di una manifestazione contro l'entrata delle truppe sovietiche in Afghanistan, fu arrestato e nel 1980 fu confinato a Gor'kij (l'odierna Ni\u017enij Novgorod), da dove la moglie Elena Bonn\u0117r costitu\u00ec il suo unico contatto con il mondo esterno. Riabilitato da Michail Gorba\u010d\u00ebv nel 1986, rientr\u00f2 a Mosca e fu eletto deputato nel 1989. Mor\u00ec nella capitale russa nel dicembre dello stesso anno.\nOnorificenze.\nL'8 gennaio 1980 il Presidium del Soviet Supremo dell'URSS revoc\u00f2 tutte le onorificenze stati, tra cui il titolo di Eroe del lavoro socialista. Sacharov si rifiut\u00f2 di consegnare tutti i premi e i documenti e dopo essere tornato dall'esilio, rifiut\u00f2 di accettarli legalmente fino a quando tutti i prigionieri politici non fossero stati rilasciati. Nel 2020, in occasione del centenario di Sacharov, \u00e8 stata posta la domanda per il ripristino di tutti i premi e titoli.\nPremi.\nI premi sono stati revocati l'8 gennaio 1980 dal Consiglio dei ministri dell'URSS.\nOmaggi e riconoscimenti.\nDal 1988, ogni anno il Parlamento europeo assegna il \"Premio Sakharov per la libert\u00e0 di pensiero\" a personalit\u00e0 e organizzazioni distintesi nell'attivit\u00e0 in favore dei diritti umani e nella lotta contro l'intolleranza, il fanatismo e l'oppressione. Il Norwegian Helsinki Committee assegna dal 1980 il \"Sakharov Freedom Award\" (anche citato come \"Andrei Sakharov Freedom Award\").\nDal 2003 Sacharov \u00e8 ricordato come Giusto al Giardino dei Giusti di Milano."}
{"id": "127874", "revid": "339392", "url": "https://it.wikipedia.org/wiki?curid=127874", "title": "Andrei Sakharov", "text": ""}
{"id": "127875", "revid": "339392", "url": "https://it.wikipedia.org/wiki?curid=127875", "title": "Andrei Sacharov", "text": ""}
{"id": "127877", "revid": "125676929", "url": "https://it.wikipedia.org/wiki?curid=127877", "title": "Lancia (azienda)", "text": "Lancia Automobiles \u00e8 una societ\u00e0 controllata da Stellantis. Tra le pi\u00f9 antiche case automobilistiche italiane, fu fondata nel 1906 a Torino da Vincenzo Lancia e si specializz\u00f2 nella fabbricazione di veicoli di lusso. Esistette come societ\u00e0 autonoma per azioni fino al 1958, anno in cui fu acquistata da Carlo Pesenti, proprietario di Italcementi, il quale, nel 1969, per respingere un tentativo di scalata del suo gruppo industriale da parte di Michele Sindona cedette l'azienda alla Fiat che, successivamente, nel 1986, dopo l'acquisizione dell'Alfa Romeo dall'ente pubblico IRI, accorp\u00f2 i due marchi sussidiari nella controllata Alfa-Lancia Industriale, in seguito nuovamente scorporati e divenuti separatamente parte di Fiat Auto. Nel 2007 la Lancia divenne Lancia Automobiles, che dopo la formazione della nuova capogruppo Fiat Chrysler Automobiles \u00e8 diventata una sussidiaria di FCA Italy, fino al definitivo processo di inglobamento del gruppo italo-americano in Stellantis.\nStoria.\nLa Lancia dalle origini alla prima guerra mondiale.\nGli inizi.\nL'atto costitutivo della Lancia reca la data del 27 novembre 1906: quel giorno, in Torino, il regio notaio Ernesto Torretta formalizza la costituzione di una societ\u00e0 in nome collettivo da parte di Vincenzo Lancia e Claudio Fogolin: la denominazione dell'azienda fu Lancia &amp; C. Il numero di repertorio dell'atto (su carta da Bollo da 1 Lira) era il 1904. Il capitale iniziale era di modesta entit\u00e0 (100.000 Lire) ed i due soci vi avevano partecipato con un 50% a testa.\nVincenzo Lancia era gi\u00e0 molto noto nell'ambiente automobilistico (non solo italiano) in virt\u00f9 delle prestigiose affermazioni sportive colte a partire dal 1900 al volante di vetture Fiat. Claudio Fogolin era invece, pi\u00f9 semplicemente, un buon amico del Lancia: i due si erano conosciuti alla Fiat, dove entrambi prestavano la loro opera. Ritenendo - non a torto - di poter sfruttare il suo nome per ottenere un sicuro successo commerciale, Lancia aveva deciso da tempo di passare al ruolo di costruttore: tuttavia, prudentemente, non aveva affrettato i tempi, preferendo restare ancora qualche anno in seno alla Fiat per incrementare la sua popolarit\u00e0 e accumulare i capitali minimi necessari per avviare la sua impresa.\nLa neonata societ\u00e0 prendeva in affitto una prima officina (un vecchio capannone occupato sino a qualche mese prima da un'altra fabbrica automobilistica torinese, la Itala), in via Ormea angolo via Donizetti. Lancia prese ad occuparsi della parte tecnico-produttiva, mentre Fogolin si interess\u00f2 all'aspetto commerciale.\nIl primo marchio.\nI due soci affidarono al conte Carlo Biscaretti di Ruffia - un appassionato dell'automobile della prima ora - l'incarico di studiare un marchio capace di far riconoscere il nome \"Lancia\" al primo colpo d'occhio. Il conte predispose cinque disegni, tra i quali venne scelto quello che - includendo nome, bandiera e volante - meglio avrebbe rappresentato l'azienda.\nIl primo modello.\nMalgrado gli inevitabili ritardi determinati da un incendio che, nel febbraio 1907, aveva distrutto disegni e modelli di fonderia danneggiando il macchinario, il primo prodotto (o meglio prototipo) Lancia usciva nel settembre di quello stesso 1907. Pare che lo stabilimento di via Ormea avesse per\u00f2 la porta troppo stretta e che si sia dovuto procedere ad un frettoloso allargamento a colpi di piccone per consentire alla prima Lancia di poter effettivamente lasciare l'officina e lanciarsi finalmente lungo la strada aperta.\nLa produzione vera e propria iniziava comunque nel 1908, anno in cui questo primo autotelaio Lancia veniva esposto all'VIII Salone dell'automobile di Torino (18 gennaio-2 febbraio) con la denominazione di \"12 HP\": da notare che la denominazione d'officina era \"Tipo 51\" e che la vettura sar\u00e0 ribattezzata \"Alfa\" quando, nel 1919, il fratello del costruttore, Giovanni (studioso di lingue classiche), suggerir\u00e0 a Vincenzo di utilizzare le lettere dell'alfabeto greco per contraddistinguere i diversi modelli, a partire da quello iniziale.\nCome del resto si poteva prevedere, la \"12 HP\" era un prodotto abbastanza fuori degli schemi: aveva un telaio piuttosto basso e leggero, munito di trasmissione a cardano (anzich\u00e9 le \"solite\" catene) e dotato di un motore a 4 cilindri biblocco di 2545 cm\u00b3 rotante ad un regime di circa 1800 giri al minuto (un valore decisamente elevato per l'epoca) capace di spingere la vettura sino a circa 90 chilometri all'ora.\nLa rivista inglese \"Autocar\", dopo aver effettuato una sorta di \u201cprova su strada\u201d della 12 HP nell'autunno del 1907, definiva la vettura silenziosa, elastica, ben progettata e superbamente rifinita.\nProduzione dal 1908 al 1914.\nNell'estate del 1908 alla 12 HP si affiancava la 18/24 HP (tipo 53, successivamente ribattezzata \"Dialfa\"), una vettura ancora pi\u00f9 ardita della sorella minore, azionata da un motore a 6 cilindri (tre blocchi da 2 cilindri) che le consentiva di raggiungere una velocit\u00e0 massima prossima alle 70 miglia orarie (110 chilometri orari)\nMalgrado qualche critica venuta soprattutto dagli ambienti tecnici, la 12 HP otteneva un bel successo, visto che se ne venderanno 108 esemplari (alcuni esportati in Inghilterra e negli Stati Uniti d'America). Come prevedibile, il successo della 18/24 HP \u00e8 numericamente meno eclatante, giacch\u00e9 se ne produrranno appena 23 unit\u00e0.\nI locali in cui la Casa aveva iniziato l'attivit\u00e0 risultavano subito insufficienti e gi\u00e0 nel 1908 veniva preso in affitto un secondo edificio (sempre in corso Dante) da utilizzarsi per le messe a punto ed i collaudi: poco pi\u00f9 di due anni dopo, nel gennaio 1911, la sede della Lancia veniva definitivamente trasferita in Via Monginevro (Borgo San Paolo) e l'area occupata dallo stabilimento risultava di quasi 27.000 metri quadrati. Interessante sottolineare il costante ampliamento dell'area occupata dagli stabilimenti, gi\u00e0 in questi primi anni di attivit\u00e0: nel 1906, la superficie occupata era di 888 metri quadrati, diventati 976 l'anno successivo e 1.584 nel 1908. Nel 1909-1910 la superficie raddoppiava e arrivava a 3.300 m2: nel 1911, tra aree coperte e scoperte, la superficie complessiva pare fosse di circa 60.000 metri quadrati.\nMa intanto la produzione di vetture proseguiva, aggiornandosi anno dopo anno. Dal punto di vista tecnico, una svolta di una certa importanza si aveva nel 1909, quando usciva la 15/20 HP (Tipo 54, poi \"Beta\"), caratterizzata dall'adozione del motore monoblocco e da un (voluto) abbassamento del regime di rotazione (limitato a 1500 giri al minuto). Al Tipo 54 faceva seguito, nel 1910, la 20 HP (tipo 55, \"Gamma\"), che si differenziava dal modello precedente per un ulteriore incremento della cilindrata, che passava da 3119 a 3456\u00a0cm\u00b3 con il conseguente aumento della potenza (e delle prestazioni velocistiche).\nNel nuovo stabilimento di Via Monginevro vedevano la luce, gi\u00e0 nel 1911, la 20/30 HP (tipo 56, \"Delta\") affiancata, pare, da un tipo spinto (\"Didelta\", probabilmente tipo 57) costruito in pochissimi esemplari e destinato all'impiego sportivo.\nSotto il profilo tecnico, la \"Delta\" offriva, oltre ad un incremento di potenza davvero sostanzioso, una interessante innovazione: l'alimentazione mediante pompa (anzich\u00e9 a caduta).\nSeguivano poi: una nuova 20/30 HP (tipo 58, \"Epsilon\") prodotta nel 1911/1912, molto simile alla \"Delta\", dalla quale differiva per poche modifiche di dettaglio e per le dimensioni del telaio e la 35/50 HP (tipo 60, \"Eta\") prodotta nel triennio 1911/13 che si affiancava alla 20/30 HP e che era caratterizzata da un telaio corto e leggero e che portava con s\u00e9, come innovazione, la frizione \"a secco\" (anzich\u00e9 a bagno d'olio).\nMalgrado la cilindrata pi\u00f9 contenuta (2614\u00a0cm\u00b3) scarso successo incontrava invece la 12/15HP (tipo 59,\"Zeta\") costruita nel triennio 1912/1914: da osservare che la vettura montava un curioso ed inedito sistema di trasmissione (un cambio a due rapporti accoppiato ad un doppio rapporto pignone-corona).\nEd eccoci al primo modello Lancia di vero, inconfutabile successo internazionale, la 25/35 HP (tipo 61, \"Theta\") che veniva lanciata nel 1913 e che era destinata a sopravvivere alla Prima guerra mondiale restando in produzione sino al 1918 (per un totale, non da poco per l'epoca, di 1696 unit\u00e0). Questo apprezzatissimo modello, potente e veloce, passava poi alla storia quale prima autovettura commercializzata con impianto elettrico completo, incorporato e comprensivo di motorino d'avviamento.\nLe Lancia nelle corse dal 1908 al 1913.\nSin dai primi anni di vita, le vetture Lancia si distinguevano nelle competizioni di velocit\u00e0 anche se il \"patron\" - malgrado i trascorsi da corridore professionista - non riteneva opportuna una partecipazione diretta alle corse nel timore che l'impegno tecnico ed economico derivante dall'attivit\u00e0 agonistica nuocesse alla qualit\u00e0 della produzione di serie.\nEgli stesso conduceva raramente le sue creature: il 5 aprile 1908 si aggiudicava comunque il primo posto di classe sui 20 chilometri del tratto rettilineo Padova-Bovolenta con una media (nei 10\u00a0km del tratto di ritorno) di quasi 89\u00a0km all'ora, mentre due anni dopo, l'8 maggio 1910 a Modena, otteneva la miglior prestazione nella propria categoria (vetture con alesaggio da oltre 95 a 100mm) spiccando un ottimo tempo (49\u201d 2/5 sul miglio lanciato, corrispondenti a 117,280\u00a0km di media oraria).\nNel 1908, suo primo anno di attivit\u00e0 sportiva, la Lancia coglieva due significative affermazioni negli Stati Uniti per merito di William Hilliard che si piazzava al terzo posto assoluto a Long Island nella Meadowsbrook Sweepstakes del 10 ottobre e faceva sua, il 25 novembre, la International Light Car Race a Savannah (Georgia). Nel 1909, nella IV edizione della Targa Florio (il 2 maggio), Guido Airoldi chiudeva al 3\u00ba posto assoluto mentre una settimana dopo, in una gara sul miglio lanciato indetta a Modena, Gerolamo Radice era primo nella III categoria (12\u00ba assoluto) a 90,951\u00a0km/h di media; nella stessa occasione si distingueva anche un'altra Lancia, con Armando Bacchi, quarto di categoria e 13\u00ba assoluto.\nIl 5 settembre 1909, nella famosa salita al Mont V\u00e9ntoux in terra di Francia, Tangazzi si aggiudicava la propria classe (la III) impiegando 20'15\u201d 2/5 per percorrere i 21600 metri di salita, ottenendo quindi la media di km/h 63,978: una prestazione eccezionale, che lo proiettava al quarto posto della classifica assoluta. Tra le affermazioni del 1909, da registrare quelle ottenute in Inghilterra dove il concessionario locale, F.L. Stewart, iscriveva alcune Lancia a diverse gare: una vettura, (probabilmente una 12 HP) vinceva una corsa in salita ad handicap nel Galles, poi, in maggio, all'autodromo di Brooklands, lo stesso Stewart era primo assoluto nella Regent's Cup.\nSeguivano, in giugno, un secondo posto di Ward nella corsa in salita di Rivington Park ed una vittoria di Stewart nello Scottish AC Trial.\nNel 1910 oltre al gi\u00e0 citato successo di Modena ottenuto da Vincenzo Lancia, si aveva la decisamente pi\u00f9 importante affermazione di Billy Knipper nel Tiedmann Trophy (Savannah, 12 novembre).\nNel 1911 Mario Cortese otteneva una onorevolissima piazza d'onore nella impegnativa VI edizione della Targa Florio che si disputava, il 14 maggio, su 3 giri del circuito delle Madonie per una distanza totale di quasi 447 chilometri.\nAncora nel 1911, Tangazzi si piazzava al 3\u00ba posto di classe al Mont Ventoux mentre in ottobre R. Gore Browne otteneva il 2\u00ba posto in una gara a Brooklands (Easter Meeting).\nAltra prestazione degna di rilievo era ottenuta dalla Lancia dell'equipaggio Agostino Garetto-Ernesto Guglielminetti nel massacrante 1\u00ba Giro di Sicilia del maggio 1912 (un migliaio di chilometri da percorrersi senza frazionamenti): i due si piazzavano al 2\u00ba posto assoluto, mentre una seconda Lancia (Norman Olsen-Travaglia) giungeva in 7\u00aa posizione.\nAnche la 2\u00aa edizione del Giro di Sicilia del maggio 1913, che si disputava sullo stesso percorso dell'anno precedente (ma in due tappe) vedeva una Lancia in evidenza: era quella del focoso Pietro Bordino, il quale, dopo un avvio decisamente brillante (era terzo assoluto al termine della prima frazione) nel corso della seconda tappa usciva di strada ritrovandosi con la vettura malconcia ed il serbatoio forato; otturato il serbatoio alla meno peggio grazie ad un tappo di sughero avuto da contadini accorsi sul luogo dell'incidente, Bordino riusciva a proseguire ma, inevitabilmente, la sua posizione in classifica crollava paurosamente e finiva col piazzarsi all'ottavo posto.\nLa Corsa del chilometro lanciato organizzata a Vercelli nel luglio 1913 era l'ultima manifestazione anteguerra che vedeva in gara una Lancia: la vettura otteneva un buon piazzamento (secondo o terzo posto tra le vetture da \u201cturismo\u201d, il dato \u00e8 incerto) ma misteriosa rimane l'identit\u00e0 del conduttore (talune fonti riportano addirittura il nome di Vincenzo Lancia).\nGli autocarri militari \u2013 il periodo bellico.\nA partire dal 1912 la Casa torinese costruiva (in 91 esemplari, sino al 1916) il suo primo autocarro militare l'1Z, subito utilizzato con piena soddisfazione dal Regio Esercito Italiano nella guerra in Libia. Allo scoppio della Prima guerra mondiale, la Lancia veniva decretata \"Stabilimento ausiliare di guerra\" per cui tutte le energie della fabbrica dovevano essere indirizzate allo sforzo bellico della nazione: si accantonava il progetto di un motore ad 8 cilindri a V appena brevettato e si ridimensionava il programma produttivo della Tipo 61 (25/35 HP-\"Theta\"), che per\u00f2 continuava a venir costruita soprattutto per i servizi dei comandi militari. Dovendosi dedicare agli autocarri militari, la Lancia \u2013 gi\u00e0 fornitrice all'esercito dell'1Z \u2013 non aveva difficolt\u00e0 ad aggiungere due nuovi modelli e, nel 1915, all'1Z affiancava lo \"Jota\" e il \"Diota\", con uguale motore a 4 cilindri di 4942\u00a0cm\u00b3, ma con telaio di passo diverso (3,35 m l'1Z, 3,60 m lo Jota, 3,00 m il Diota).\nStatistiche produttive 1907-1918.\nTotale periodo 1907-1918: 5156 unit\u00e0 (3380 autovetture e 1776 autocarri)\nPer la precisione, occorre rilevare che mancano all'appello una quarantina di unit\u00e0, e precisamente: i pochissimi esemplari (probabilmente 5 o forse 6) di 12 HP \"da corsa\" e quelli (si dice 34 in tutto) della vettura modello 12 HP (tipo 59, \"Zeta\"): questi ultimi, tuttavia, sono probabilmente compresi nei 91 esemplari attribuiti all'autocarro \"1Z\".\nLa Lancia tra le due guerre.\nDalla Kappa alla Lambda.\nNegli anni del primo conflitto mondiale i veicoli Lancia destinati all'impiego militare ottenevano un notevole successo: gli autotelai Jota, Diota e 1Z vengono carrozzati (soprattutto dagli Stabilimenti Farina) come autocarri e per trasporto artiglierie; in collaborazione con l'Ansaldo venivano altres\u00ec realizzate alcune autoblinde armate.\nConseguentemente anche gli impianti industriali erano stati oggetto di potenziamento: nel 1919 l'area occupata dagli stabilimenti nel Borgo San Paolo raggiungeva circa 60.000 metri quadri.\nNell'agosto 1918, intanto, il socio di Vincenzo Lancia - Claudio Fogolin - si ritirava (pare a causa di un dramma familiare) consolidando peraltro un consistente capitale.\nVincenzo Lancia era preoccupato: consapevole che si rendeva necessaria la riconversione degli impianti (che dovevano evidentemente tornare a produrre automobili per usi civili) temeva di non poter garantire la piena occupazione agli operai, a meno di non intraprendere la produzione e la vendita di vetture in quantit\u00e0 significativamente maggiori rispetto all'anteguerra.\nIl primo modello che andava in quella direzione era la nuova Kappa, lanciata nel 1919; si trattava di una 4 cilindri chiaramente derivata dalla sperimentata 25/35 HP Theta, quindi potente (70 HP) e veloce (125\u00a0km/h) ma anche caratterizzata da almeno tre innovazioni degne di menzione: il motore con testata separata (anzich\u00e9 fusa in blocco col corpo cilindri), il comando del cambio con leva posizionata al centro (tra i due sedili anteriori) e l'abbandono delle ruote in legno (erano disponibili, di serie, le ruote a disco in lamiera oppure, a richiesta, a raggi).\nIn quello stesso 1919, ai Saloni di Parigi e di Londra, la Lancia esponeva un superbo telaio munito di un motore con basamento fuso in blocco unico, a 12 cilindri a V (due bancate, ciascuna di 6 cilindri, con apertura di 20\u00b0) di notevole cubatura (due le cilindrate previste, una di 6031,86\u00a0cm\u00b3 data da un alesaggio di mm 80 ed una corsa di mm 100, ed una di 7841,41\u00a0cm\u00b3 data da una corsa portata a mm 130) con distribuzione a valvole in testa ed erogante una potenza stimata, per il 7,8 litri, in 150 HP a 2200 giri. Interessante la genesi di questo prodotto Lancia: nel 1914-1915, quasi in concomitanza con lo scoppio della prima guerra mondiale, la casa torinese era costretta ad accantonare il progetto per un motore ad 8 cilindri a V che stava elaborando (brevettato comunque nel giugno 1915): l'idea del motore con cilindri a V veniva ripresa nel 1918 e dava origine a due progetti (settembre 1918) relativi ad un 8 cilindri con apertura a V di 45\u00b0 e ad un 12 cilindri con l'apertura a V di 30\u00b0, dal quale derivava, l'anno successivo, l'esemplare di 7,8 litri. Nonostante i lusinghieri commenti della stampa specializzata, la 12 cilindri Lancia non avr\u00e0 seguito produttivo: motivi fiscali e la consapevolezza di dover fare i conti con un mercato nazionale ancora poco ricettivo per un prodotto dal costo verosimilmente proibitivo, indurranno Vincenzo Lancia a desistere dalla produzione in serie di questo modello (il cui propulsore, peraltro, pareva affetto da seri problemi di carburazione).\nIl 1919, comunque, non era per la Lancia un anno fortunato: per la prima volta dalla fondazione, la produzione diminuiva rispetto all'anno precedente (il calo era del 20%, da 894 a 717 unit\u00e0) e, soprattutto, l'esercizio si chiudeva con una perdita sostanziosa (un milione e mezzo di Lire). Il successo della Kappa porter\u00e0 la Casa torinese a superare per la prima volta, nel 1920, la soglia dei 1.000 autoveicoli costruiti nell'arco di 12 mesi (1.130 esattamente gli esemplari usciti dalla fabbrica) ma i due anni successivi, malgrado l'uscita della Dikappa nel 1921 e della Trikappa l'anno dopo, andranno considerati quasi di transizione: sar\u00e0 poi la rivoluzionaria Lambda, venduta a partire dal 1923, a rilanciare definitivamente la Lancia.\nMa, tornando al 1921: usciva la Dikappa, che altro non era se non la versione sportiva della Kappa, alla quale si affiancava e dalla quale differiva soprattutto per il motore la cui distribuzione era ora del tipo a valvole in testa e consentiva di incrementare la potenza (da 70 a 87 HP) e le prestazioni (da oltre 120 a oltre 125\u00a0km/h).\nLa Dikappa aveva vita breve (grosso modo un anno) perch\u00e9 nel 1922 Vincenzo Lancia, in attesa di ultimare i collaudi della Lambda, decideva di immettere sul mercato (sempre comunque a fianco della Kappa) la sua prima vettura con disposizione dei cilindri a V: si trattava della Trikappa, che disponeva di un 8 cilindri a V stretto a valvole in testa che, malgrado una leggera diminuzione della cilindrata, portava la potenza a sfiorare i 100 HP e consentiva alla possente vettura di raggiungere e talvolta superare la soglia dei 130\u00a0km all'ora.\nLa Trikappa verr\u00e0 prodotta in due serie successive sino al 1925, per un numero complessivo di unit\u00e0 davvero non disprezzabile di 847: da notare che inizialmente la vettura denunciava qualche problema di frenatura per cui la Casa correva ai ripari e nel 1923 dotava la Trikappa di freni a tamburo anche sulle ruote anteriori; si avr\u00e0 cos\u00ec un deciso rilancio commerciale del modello.\nCon la cessazione della produzione della Dikappa, di fatto si chiudeva quello che pu\u00f2 considerarsi il primo ciclo di fase tecnica della Lancia anche se il concetto tradizionale del telaio verr\u00e0 naturalmente mantenuto nella costruzione degli autocarri.\nEd eccoci alla Lambda, il primo dei due capolavori di Vincenzo Lancia (il secondo sar\u00e0, nel 1936, l'Aprilia): effettivamente le idee messe in atto con questo modello si riveleranno qualcosa di profetico, schiudendo orizzonti impensati. La Lambda nasceva ufficialmente nell'autunno del 1922, quando veniva esposta ai Saloni di Parigi e Londra ma la produzione vera e propria (e le consegne) iniziavano verso la met\u00e0 del 1923. L'atto di nascita della Lambda risaliva per\u00f2 all'immediato dopoguerra, esattamente al 7 dicembre 1918, giorno in cui Vincenzo Lancia depositava la richiesta per il brevetto (rilasciato poi il 28 marzo 1919, col numero 171922) di un nuovo modello di autovettura, denominato \"vettura automobile in cui il telaio \u00e8 soppresso\". Il veicolo rappresentato negli schizzi tecnici ha la sagoma di un fuso, radiatore di forma circolare, la sospensione anteriore (semi-indipendente) a balestra trasversale, ma la caratteristica pi\u00f9 rivoluzionaria era la soppressione del telaio convenzionale a longheroni sostituito da una membratura portante in lamiera imbutita disposta in maniera tale da far lavorare la scocca della vettura come una trave unica. Il pianale risultava sensibilmente abbassato perch\u00e9 l'albero di trasmissione, abbandonata la classica sistemazione al di sotto del pavimento, era qui posizionato in un tunnel che passava all'interno dell'abitacolo (i passeggeri, dunque, venivano a sedere ai lati dell'albero di trasmissione anzich\u00e9 al di sopra di esso). In pratica, Vincenzo Lancia aveva inventato la scocca portante.\nNel 1921, la Lambda prendeva forma: sotto l'occhio vigile del Lancia, i progettisti Rocco e Cantarini realizzavano il motore a 4 cilindri a V stretto rotante al bel regime di 3250 giri, mentre Scacchi (responsabile del reparto esperienze) ne eseguiva la messa a punto. Il 1\u00ba settembre 1921 il primo prototipo Lambda era pronto e Vincenzo in prima persona iniziava i collaudi nei dintorni di Torino. Laboriosa si riveler\u00e0 in particolare la messa a punto della sospensione anteriore: poich\u00e9 il sistema scelto - la famosa sospensione a ruote indipendenti - era del tipo \u201ca cannocchiale\u201d (montanti telescopici con molle elicoidali disposte concentricamente ai montanti) non si poterono montare i soliti ammortizzatori a frizione e si dovette studiare l'adozione di un tipo di ammortizzatore idraulico a sua volta concentrico alla molla della sospensione. Grazie alla sospensione a ruote indipendenti ed alla rigidit\u00e0 della scocca, la tenuta di strada della Lambda risulter\u00e0 di gran lunga superiore a quella delle altre automobili contemporanee, in particolare sui fondi sconnessi (ovvero sulla stragrande maggioranze delle strade dell'epoca) tanto da farne una vettura dalle prestazioni \u201cstradali\u201d notevoli, malgrado una potenza del motore buona ma non eccelsa ed una velocit\u00e0 massima che, nelle prime serie, sar\u00e0 inferiore ai 115\u00a0km/orari (nelle serie successive, salir\u00e0 poi sino ad oltrepassare la soglia dei 120 all'ora).\nParecchie Lambda vennero impiegate nelle competizioni dove, a partire dalla seconda met\u00e0 degli anni venti, si distinsero nella loro classe di cilindrata (la classe \u201c3 litri\u201d dei gruppi Turismo e Sport): non si possono sottacere le grandi performance delle Lambda alla massacrante Mille Miglia: nelle prime due edizioni della corsa (1927 e 1928) la Lambda rischi\u00f2 addirittura di ottenere la vittoria assoluta, aggiudicandosi comunque la propria classe (\"3litri\") e piazzandosi al 4\u00ba e 5\u00ba posto della graduatoria generale (nel 1927) ed al 3\u00ba posto (nel 1928).\nLa Lambda avr\u00e0 una vita abbastanza longeva dal momento che sar\u00e0 commercializzata in Italia per oltre 8 anni, dalla met\u00e0 del 1923 sino all'autunno del 1931 quando, in occasione del Salone di Parigi, la Casa torinese lancer\u00e0 la pi\u00f9 convenzionale ed economica Artena. Il totale di esemplari costruiti in 9 serie successivi risulter\u00e0 di circa 13.000 (le diverse fonti forniscono dati discordanti ma le differenze sono di poco conto, visto che si va da un minimo di 12999 ad un massimo di 13003 \"pezzi\"). Venduta ad un prezzo elevato ma non proibitivo (in Italia la torpedo prima serie costava 43.000 lire) la Lambda ebbe successo anche sui mercati esteri, dove venne venduta con una certa facilit\u00e0: mancano i dati riguardanti il periodo 1923-1925, ma nel quinquennio che va dal 1926 al 1930, le esportazioni assorbirono pi\u00f9 del 40% della produzione. Nel corso di questi otto anni, tutta la vettura sar\u00e0 oggetto di miglioramenti, ma le modifiche pi\u00f9 importanti saranno quelle apportate dalla 5\u00aa serie (adozione del cambio a 4 rapporti anzich\u00e9 a 3), dalla 6\u00aa serie (nascita della versione a passo allungato), dalla 7\u00aa serie (aumento della cilindrata da 2121 a 2375\u00a0cm\u00b3 e della potenza da 49 HP a 59,4 HP) e dell'8\u00aa serie (ulteriore incremento di cilindrata e potenza, portate rispettivamente a 2569\u00a0cm\u00b3 e 69 HP).\nLa Dilambda, l'Artena, l'Astura e l'Augusta.\nCessata all'inizio del 1925 la produzione della \"grossa\" Trikappa, ultima superstite delle Lancia del vecchio corso, per quasi cinque anni la gamma di modelli della Casa torinese rimaneva circoscritta alla sola Lambda, un modello che conferiva alla Lancia fama internazionale e successo commerciale ma che non era in grado di soddisfare la clientele pi\u00f9 facoltosa \u2013 straniera in particolare - che voleva una vettura di maggiore cilindrata e prestigio. Nel 1926 iniziavano gli studi per progettare una nuova 8 cilindri. Il progetto iniziale prevedeva un modello abbastanza simile alla Lambda, con cilindrata attorno ai 3 litri. In quello stesso periodo un americano di nome Folcker, visitando la fabbrica, conosceva il \u201cpatron\u201d e non faticava molto a convincerlo ad esaminare concretamente l'opportunit\u00e0 di entrare con un suo prodotto nell'immenso mercato nordamericano. Detto fatto, senza neppure avvertire i propri collaboratori pi\u00f9 stretti, Vincenzo Lancia faceva dirottare gli studi verso una macchina pi\u00f9 grande e, in considerazione della maggior mole della vettura, prevedeva la necessit\u00e0 di accantonare la struttura portante e tornare ad un telaio di impostazione pi\u00f9 classica, mantenendo tuttavia lo schema della sospensione anteriore \"a cannocchiale\" a ruote indipendenti.\nIl lancio della Dilambda (questo il nome della nuova creazione) sar\u00e0 comunque abbastanza travagliato, ritardato dalle vicende \u201camericane\u201d che coinvolgeranno Vincenzo Lancia tra la fine del 1927 ed i primi mesi del 1929. Dopo aver fondato (il 26 settembre 1927) la \"Lancia Motors of America\", il nostro imprenditore torinese si recava a New York nel gennaio del 1929 per presenziare al \"National Automobil Show\" dove era esposto un prototipo della nuova ammiraglia Lancia ma riusciva rocambolescamente ad aver salva la pelle solo nascondendosi in albergo e imbarcandosi precipitosamente per l'Italia: pare infatti che il nostro Vincenzo fosse stato oggetto di un raggiro culminato addirittura in un tentativo di omicidio ordito forse dalla malavita locale.\nFallita (in tutti i sensi) l'esperienza americana, ecco che il debutto in Europa della versione definitiva della Dilambda si aveva al Salone di Parigi del 1929, come voleva la pi\u00f9 classica tradizione Lancia. Si trattava di una grossa unit\u00e0 mossa da un motore ad 8 cilindri a V di 24\u00b0 di circa 4 litri di cilindrata erogante circa 100 HP a 3800 giri ma assai elastico e quindi in grado di conferire alla vettura una ripresa eccezionale. Malgrado il peso elevato la vettura superava i 120 chilometri all'ora. La Dilambda verr\u00e0 costruita sino al 1935. In totale se ne produssero 1685 esemplari: non pochi considerando il genere di automobile ed il fatto che l'uscita della nuova ammiraglia venne a cadere quasi in contemporanea con il crollo di Wall Street. La Dilambda ebbe anche a convivere \u2013 dal 1932 \u2013 con una pi\u00f9 piccola sorella ad 8 cilindri, la Astura, che sicuramente le sottrasse una piccola fetta di mercato. Intanto, con l'incremento dei ritmi produttivi, la Lancia ampliava la superficie degli stabilimenti rilevando tra l'altro, nel 1928, un'area contigua allo stabilimento della Chiribiri (che chiudeva ufficialmente i battenti il 3 settembre di quello stesso anno). Si trattava di una espansione progressiva ma se vogliamo disordinata, nel senso che venivano acquisiti di volta in volta terreni e fabbricati sparsi in qua e l\u00e0 per Torino, in aree diverse anche se non troppo lontane dal nucleo centrale di Borgo San Paolo. Nel 1930 la Lancia si trasformava in Societ\u00e0 per azioni, ma il capitale rimaneva comunque nelle mani della famiglia Lancia o di suoi amici pi\u00f9 che fidati (i Vaccarossi).\nIn questo periodo \u2013 gli anni venti e trenta \u2013 la Casa torinese dedicava una parte significativa degli investimenti al potenziamento della rete di vendita. Nel 1921 venivano aperte agenzie a Palermo ed a Napoli, mentre negli anni trenta si inauguravano nuove filiali a Roma, a Padova, a Genova, a Torino. Proseguivano intanto le iniziative Lancia all'estero: dopo la Lancia Motors of America, il 5 settembre 1928 veniva fondata in Inghilterra, sotto la denominazione di \"Lancia England\", una societ\u00e0 avente un capitale nominale iniziale di 100.000 sterline (9 milioni di lire dell'epoca): la societ\u00e0, che vivr\u00e0 vicende alterne, tutte peraltro scarsamente fortunate, finir\u00e0 per limitarsi a svolgere, sino allo scoppio della seconda guerra mondiale, funzioni esclusivamente commerciali.\nPi\u00f9 interessante l'attivit\u00e0 che verr\u00e0 svolta dalla \"Lancia automobiles\", costituita a Parigi il 1\u00ba ottobre 1931, che far\u00e0 esordire in territorio francese, rispettivamente nel 1932 e nel 1936, l'Augusta e l'Aprilia. Sotto il profilo economico-finanziario, anche l'operazione-Francia si risolver\u00e0 alla fine in una perdita, malgrado la produzione di circa 3.000 \"Belna\" e 1.600 \"Ardennes\" (nomi assegnati all'Augusta ed alla Aprilia per il mercato d'oltralpe) negli anni dal 1934 al 1938. Per effetto dell'avventura coloniale italiana in Africa, a partire dal 1935 venivano create filiali nei territori dell'Africa Orientale Italiana e della Libia, in particolare a Bengasi, Asmara, Addis Abeba, Tripoli e Dessi\u00e8.\nEsauritosi il quasi decennale ciclo della Lambda, al Salone dell'automobile di Parigi dell'autunno 1931, la Lancia presentava due nuovi modelli che andavano ad affiancare la grossa Dilambda: si trattava di due sorelle (quasi gemelle), la prima una 4 cilindri di nemmeno 2 litri, la seconda una 8 cilindri di 2,6 litri. I telai delle due nuove Lancia, che si ispiravano nel disegno generale alla Dilambda (motore, avantreno ed altri particolari erano per\u00f2 assolutamente diversi), differivano tra loro soltanto per il motore e per il valore del passo (299\u00a0cm la piccola Artena, 19\u00a0cm in pi\u00f9 \u2013 onde poter ospitare il pi\u00f9 ingombrante motore 8 cilindri - la sorella maggiore Astura).\nTerminato il periodo dell'alfabeto greco, i nomi assegnati a questi nuovi modelli passava alla serie di quelli tratti dall'antica civilt\u00e0 italica: \"Artena\" (nome di una citt\u00e0 dei Volsci in provincia di Roma) la pi\u00f9 piccola, \"Astura\" (nome di uno storico castello ubicato nei pressi di Nettuno, altra localit\u00e0 romana) la pi\u00f9 grande. La Artena passer\u00e0 alla storia per la proverbiale robustezza (pare sia stata se non la prima, una delle prime macchine al mondo a poter superare la soglia dei 100.000 chilometri senza necessit\u00e0 di revisioni), mentre la Astura sar\u00e0, sino alla seconda met\u00e0 degli anni trenta, uno dei telai pi\u00f9 ambiti dai maestri carrozzieri italiani per la creazione di stupende fuoriserie. Per quanto riguarda specificatamente la Astura, da segnalare parecchi successi in corsa, tra cui la vittoria assoluta al massacrante Giro automobilistico d'Italia del 1934. Da notare che l'Artena, morta nel 1936 dopo tre serie, resuscitava quattro anni dopo, nel 1940, con una quarta serie, destinata soprattutto al governo italiano (nella versione \"Ministeriale\") o all'esercito (versione \"Militare\"). Interessanti (ma non eccezionali) i volumi produttivi: includendo gli autotelai si ebbero poco pi\u00f9 di 5.500 Artena (5.000 dal 1931 al 1936 e 500 della quarta serie del periodo bellico, dal 1940 al 1942) e meno di 3.000 Astura (dal 1931 al 1939).\nNel frattempo alla Casa torinese, dove pure nessuno intendeva dedicarsi alla produzione di massa, prendeva corpo l'idea di cimentarsi nella costruzione di un modello di limitate dimensioni, una sorta di utilitaria (secondo i canoni del tempo) sia pure d'\u00e9lite. Il 1930 era l'anno in cui l'ufficio tecnico Lancia ne iniziava lo studio: nel giro di due anni la macchina era pronta, gi\u00e0 messa a punto, avendo gi\u00e0 macinato migliaia di chilometri nelle mani dei collaudatori. Dopo la parentesi delle Dilambda, Artena ed Astura \u2013 per le quali era stato preferito il pi\u00f9 convenzionale \u201ctelaio separato\u201d \u2013 per questa sua nuova creatura, Vincenzo Lancia decideva di tornare alla soluzione della struttura portante che tanto lustro aveva dato con la Lambda, con la differenza \u2013 non da poco \u2013 che questa volta la struttura era prevista per la \"guida interna\" (berlina, in altri termini) e non per la versione torpedo com'era accaduto per la Lambda. Preceduta soltanto dalla statunitense Chrysler, alla Casa torinese restava comunque un primato, quello della prima berlina europea a struttura portante. Quando, nell'autunno del 1932, la stampa forniva le prime notizie su questa nuova Lancia (esposta in anteprima il 5 ottobre al Salone di Parigi) essa era indicata con i nomi di \u201cVespa\u201d (in Italia) e di \u201cBelna\u201d (in Francia): fermo restando che l'appellativo di \u201cVespa\u201d era stato affibbiato da un giornalista (ma non corrispondeva ad alcuna denominazione ufficiale) quando la vettura fu presentata (e lanciata) in Italia - al Salone di Milano dell'aprile 1933 - venne chiamata \u201cAugusta\u201d.\nDa osservare che questo ritardo nel lancio sul mercato fu dovuto all'insorgere di problemi legali con un'importante fabbrica americana di carrozzerie, la Budd, che deteneva un brevetto per una carrozzeria autoportante molto simile a quella dell'Augusta, brevetto che alla fine risult\u00f2 depositato dopo che il progetto Augusta gi\u00e0 era stato avviato.\nMa naturalmente, la nuova Lancia non si distingueva solo per la struttura portante, ma per molte altre sue caratteristiche innovative o poco usuali nella contemporanea produzione europea (il motore con cilindri a V stretto, la sospensione anteriore a ruote indipendenti con molloni elicoidali racchiusi in foderi verticali con ammortizzatori a frizione incorporati, le sospensioni posteriori che non necessitavano di frequenti lubrificazioni, la ruota libera inseribile o disinseribile dal posto di guida, la trasmissione con albero a giunti flessibili in luogo del cardano, i freni idraulici). Una interessante caratteristica innovativa era data dall'originale sistema di incernieramento delle portiere, in posizione opposta l'una all'altra, che consentiva l'abolizione del montante centrale: il sistema era stato studiato per sopperire alle difficolt\u00e0 di accesso all'abitacolo determinate dalla dimensione longitudinale delle portiere, che era stata volutamente limitata per conferire alla vettura la necessaria massima rigidit\u00e0 torsionale.\nPer far fronte alle esigenze dei clienti che desideravano una carrozzeria speciale, dal 1934 il modello veniva anche costruito come telaio (un robusto pianale in lamiera stampata).\nL'Augusta era accolta sui mercati con l'interesse che, ormai da anni, destava ogni nuovo modello Lancia. D'altronde il pubblico sapeva di trovarsi sempre di fronte ad un prodotto innovativo ed elegante ma al contempo robusto ed affidabile: e cos\u00ec sar\u00e0 anche per l'Augusta, che piaceva immediatamente anche per la sua linea snella e signorile. Dell'Augusta, tra il 1933 ed il 1936, verranno costruiti in Italia 17.217 esemplari (14.107 berline pi\u00f9 3.110 autotelai a pianale), un numero superiore al \u201crecord\u201d produttivo della Lambda (circa 13.000 pezzi), testimone di successo. Aggiungendo ad essi le Augusta costruite in Francia sotto il nome \u201cBelna\u201d (3.000 \u201c, di cui 2.500 berline e 500 telai) il modello, nel suo complesso, superer\u00e0 addirittura le 20.000 unit\u00e0.\nL'Aprilia, la morte di Vincenzo, l'Ardea.\nMalgrado le vendite dell'Augusta marciassero a gonfie vele, Vincenzo Lancia, che ancora non aveva dimenticato i fasti della Lambda, pensava ad una macchina pi\u00f9 rivoluzionaria, un prodotto fuori dagli schemi che lasciasse il segno. Nell'aprile del 1934, venne brevettato un originale progetto per una vettura del tutto anticonvenzionale, nella quale il pilota si sarebbe trovato in posizione centrale ed avrebbe avuto due passeggeri al suo fianco, uno per parte, mentre una quarta persona avrebbe trovato alloggio su un piccolo divano posteriore, posto nella coda - molto rastremata - dell'inconsueto veicolo, provvisto di due sole ampie portiere. Ma questo progetto, giudicato troppo ardito, veniva accantonato.\nNegli ultimi mesi del 1934, Vincenzo convocava lo staff direttivo (gli ingegneri Manlio Gracco e Giuseppe Baggi, rispettivamente direttore generale e direttore tecnico, i tecnici signori Alghisi, Falchetto, Sola e Verga, il collaudatore Gismondi) e, di fatto, dava il via allo studio di una vettura aerodinamica (un aspetto in quegli anni poco considerato), dalla cilindrata un poco superiore ai 1200\u00a0cm\u00b3 dell'Augusta, relativamente leggera (sotto alla tonnellata nella versione berlina 5 posti) e capace di fornire prestazioni superiori con potenza e consumi relativamente modesti.\nNell'inverno 1934-1935 la squadra dell'ufficio tecnico disegnava il motore, per il quale veniva mantenuto il classico schema dei cilindri a V stretto, che si distingueva per la forma sferica delle camere di scoppio, ottenuta grazie ad un sistema di distribuzione particolare (che sar\u00e0 brevettato). Al banco, il motore (con monoblocco in alluminio e canne dei cilindri riportate, in ghisa) erogava la bella potenza di 48 cavalli a 4300 giri al minuto (non male per un 1352 cmc). Ricerche effettuate in collaborazione con il Politecnico di Torino portavano a concludere che la forma della coda rivestiva una particolare importanza aerodinamica: il disegno della carrozzeria, quindi, seguiva alla lettera queste indicazioni al punto che, quando Vincenzo vedeva il \u201cmascherone\u201d in legno della vettura, trovava esagerato il raggio di raccordo tra tetto e fiancata, e lo faceva subito ridurre. In effetti, questa prima versione di carrozzeria aveva una coda lunghissima, efficace dal punto di vista aerodinamico ma decisamente antiestetica.\nSicuro che stabilit\u00e0 ed aderenza avrebbero tratto vantaggio dalla adozione di sospensioni a quattro ruote indipendenti, Vincenzo faceva mettere allo studio una sospensione posteriore adatta allo scopo. Il retrotreno progettato per la Aprilia \u2013 questo il nome di quella che sar\u00e0 l'ultima creatura di mons\u00f9 Lancia \u2013 risultava piuttosto complesso e richiedeva una messa a punto laboriosa. Le prove su strada dell'Aprilia si protrassero sino al giugno del 1936, ma, contrariamente a quella che era una sua abitudine, Vincenzo non vi partecip\u00f2 mai in prima persona. Finalmente, all'inizio dell'estate del 1936, dovendo effettuare un viaggio a Bologna, compiva la sua prima esperienza con un prototipo Aprilia: lasciata la guida al fido Gismondi, Vincenzo gli sedette accanto e se ne rimase silenzioso, salvo per osservare che la velocit\u00e0 della vettura (130 all'ora) gli pareva eccessiva. Al ritorno, per\u00f2, Vincenzo non resistette alla tentazione e, approfittando di una sosta a Voghera, si fece cedere il volante, guidando veloce sino a Torino. In vista della citt\u00e0, finalmente, si lasci\u00f2 andare con una breve frase che per\u00f2 la diceva lunga \u201cche macchina magnifica!\u201d. I tre che erano in macchina con lui (i tecnici-collaudatori Verga e Tacchini, oltre al Gismondi), rimasti in ansia per l'apparente freddezza del \u201ccapo\u201d, poterono ora tirare un sospiro di sollievo! Alla vettura venivano apportate alcune leggere modifiche, tra cui la riduzione della velocit\u00e0 massima a 125\u00a0km orari.\nCome ormai consolidata consuetudine, oltre alla berlina (tipo 238), anche questo prodotto Lancia veniva offerto nella versione \u201cautotelaio\u201d (tipo 239), destinato alle fuoriserie, cio\u00e8 sostanzialmente a tutti coloro che intendevano farsi costruire una carrozzeria quasi \u201csu misura\u201d rivolgendosi ai pi\u00f9 celebrati carrozzieri. Questo autotelaio aveva le medesime caratteristiche della berlina (incluse le sospensioni a ruote indipendenti sulle quattro ruote) ma la misura del suo passo era di 10\u00a0cm superiore (cm 285 invece di 275).\nMa Vincenzo Lancia non avr\u00e0 pi\u00f9 il tempo per vedere uscire dalla catena di montaggio il primo esemplare. All'alba del 15 febbraio 1937, non ancora cinquantaseienne, moriva improvvisamente per un infarto.\nQuando apparvero le prime Aprilia, i tecnici si mostrarono scettici. Anche il pubblico normale appariva un po' sconcertato dalla linea difficile da digerire. Ma in breve, gli uni dovettero ricredersi, gli altri cominciarono ad abituarsi e ad apprezzarla. E l'Aprilia non tard\u00f2 a farsi valere sulle strade, anche in corsa (dove non ebbe rivali nella classe 1500\u00a0cm\u00b3). Il modello (la cui cilindrata, nel 1939 venne portata a 1486\u00a0cm\u00b3) sopravvisse alla seconda guerra mondiale e venne costruito sino alla fine del 1949 per un totale di 27.836 pezzi (20.082 berline e 7.554 telai): poi, nel 1950, all'Aprilia segu\u00ec un altro modello mitico, la Aurelia.\nCome accaduto per l'Augusta, costruita anche in Francia e col\u00e0 commercializzata come \u201cBelna\u201d, anche per l'Aprilia si tent\u00f2 la carta del montaggio oltralpe. Forse sottovalutando la feroce concorrenza della Citro\u00ebn Traction Avant (tecnicamente avanzata quanto l'Aprilia se non di pi\u00f9, ed offerta ad un prezzo molto inferiore grazie ai pi\u00f9 elevati volumi produttivi), l'Ardennes (questo il nome assegnatole per la commercializzazione) non riscosse il successo sperato tanto che nel biennio 1937/1938 se ne produssero soltanto poche centinaia, per cui, stante anche la guerra mondiale incombente, l'avventura Lancia in quel di Bonneuil (alla periferia di Parigi) ebbe cos\u00ec il suo epilogo.\nIl giorno 22 ottobre 1949, dentro al baule dell'ultima Aprilia uscita dalla linea di montaggio, venne trovato un biglietto dai contenuti quasi commoventi. Questo il testo: \"\u201cCara Aprilia, nel prendere commiato ti porgo un reverente saluto. Il tuo nome glorioso ha saputo imporsi nelle pi\u00f9 grandi metropoli, merito di un Grande pioniere scomparso ma sempre vivo il suo nome in noi. Gli artefici di questo grande complesso augurano e aspettano che la sorella che sta per sorgere dia altra tanta gloria e maggior comprensione per il bene di tutti\u201d\".\nIl 1939 volgeva al termine tra i primi bagliori della guerra, quando la Casa torinese lanciava sul mercato un nuovo prodotto rivoluzionario, alla cui realizzazione aveva probabilmente contribuito il famoso progettista Vittorio Jano, passato dall'Alfa Romeo alla Lancia nel febbraio 1938. Alla vettura veniva dato il nome \"Ardea\", corrispondente a quello di una antichissima citt\u00e0 laziale (geograficamente un po' a sud di Pomezia), fondata forse dal figlio di Ulisse e di Circe, che fu capitale dei Rutuli all'epoca dello sbarco di Enea.\nLa Lancia Ardea era una piccola vettura, dalle brillanti prestazioni, che si presentava con una carrozzeria berlina a quattro porte che altro non era se non la copia, in scala leggermente ridotta, della gloriosa Aprilia. Di quest'ultima, infatti, ripeteva la sezione longitudinale, con solo qualche lieve variazione (passo inferiore, cofano pi\u00f9 corto, coda meno rastremata). La struttura della vettura era, naturalmente, del tipo \u201cportante\u201d. L'Ardea disponeva di un motore a 4 cilindri a V stretto (20\u00ba) di 903\u00a0cm\u00b3 (alesaggio mm 65 e corsa mm 68) che erogava una potenza massima di 28-29 HP al bel regime (per l'epoca) di 4600 giri al minuto. Il sistema di distribuzione era a valvole in testa azionate da un albero superiore, mosso a sua volta da una catena. Tecnicamente, si apprezzavano i corti bilancieri obliqui (tutti indipendenti e simmetrici, facilmente smontabili ed intercambiabili) e la catena di comando (doppia fila di rulli e tenditore automatico). Una caratteristica interessante era data dall'albero di trasmissione con giunti snodati ed elastici ad incastri cilindrici (all'interno di boccole in gomma). La sospensione anteriore era quella a ruote indipendenti del tipo classico Lancia (cannocchiali verticali contenenti molloni elicoidali ed ammortizzatori idraulici concentrici), mentre il retrotreno era del normale ponte rigido con due balestre longitudinali (montate su boccole del tipo detto \u201cSilentbloc\u201d) ed ammortizzatori del tipo a leva. Molto compatta e piuttosto leggera (750\u00a0kg) la vettura, grazie anche alla linea aerodinamica della carrozzeria, raggiungeva i 108\u00a0km orari ed aveva tra i suoi pregi \u2013 apprezzabile in quegli anni di crisi - un consumo assai ridotto (poco pi\u00f9 di 7 litri ogni 100 chilometri, ad una andatura di circa 75\u00a0km orari).\nL'Ardea veniva inizialmente costruita, in quella che sar\u00e0 poi definita come \u201cprima serie\u201d, in tre versioni, la tipo 250, cio\u00e8 la normale berlina di serie, il telaio tipo 350 (di cui nulla si sa ma che molto probabilmente era il telaio destinato ai carrozzieri, che peraltro realizzarono pochissime Ardea fuori serie) ed il tipo 450, per servizio pubblico (taxi) definito anche \u201ctipo Roma\u201d, munito di carrozzeria pi\u00f9 ampia (passo e lunghezza si incrementavano rispettivamente da cm 241 a cm 295 e da cm 361,5 a cm 446,5). L'Ardea verr\u00e0 costruita in quattro serie sino al 1952: le differenze tra una serie e l'altra saranno tutto sommato modeste, fatta eccezione per la adozione del cambio a 5 marce (con la quinta marcia surmoltiplicata) adottato nel dopoguerra (terza serie).\nOltre alla berlina ed al taxi, nel dopoguerra iniziava anche la produzione delle versioni derivate, il furgoncino ed il camioncino. Complessivamente le Ardea prodotte sono state 31.961, e precisamente 22.730 berlina, 511 taxi, 7.519 furgoncini e 1.201 camioncini.\nGli stabilimenti di Bolzano.\nMentre stava lavorando attorno al progetto dell'Aprilia, Vincenzo Lancia decideva di aderire ad una iniziativa governativa tesa a promuovere la creazione di un centro industriale in quel di Bolzano.\nNel marzo del 1935, l'ufficio tecnico del comune di Bolzano trasmetteva alla direzione Lancia la planimetria della zona scelta per la costruzione dello stabilimento, sei mesi dopo iniziavano i lavori di costruzione dei primi quattro capannoni e nell'aprile 1937 venivano assunti i primi impiegati. Il mese di giugno 1937 segnava dunque la nascita ufficiale del nuovo sito produttivo Lancia, che debuttava con l'entrata in funzione del reparto fonderia. Prima dello scoppio della guerra cominciavano i lavori di costruzione del reparto meccanica, e cos\u00ec lo stabilimento di Bolzano diventava un complemento insostituibile delle officine di Torino. Lo scoppio della guerra aumentava ulteriormente l'importanza di questa fabbrica decentrata. Nell'autunno del 1942 lo stabilimento di Torino veniva gravemente danneggiato da un bombardamento angloamericano, e si iniziava un massiccio trasferimento di interi reparti da Torino a Bolzano. Ma in breve, i bombardamenti cominciavano a colpire anche Bolzano, e gli anni 1943 e 1944, saranno costellati da arresti, bombardamenti, lutti. La ripresa, lenta, faticosa, ma costante, inizier\u00e0 il 3 maggio 1945, subito si riavviavano le lavorazioni di pertinenza dello stabilimento di Torino, che ritornavano presto alla loro sede d'origine, ad eccezione del settore dei veicoli industriali, che rimaneva in via definitiva a Bolzano.\nI veicoli industriali dal 1921 al 1939.\nAlla fine della Prima guerra mondiale, il passaggio dalle attivit\u00e0 belliche a quelle di pace, si rivelava decisamente difficile, specialmente nel settore dei veicoli industriali. Del resto, il mercato non era particolarmente attivo, dal momento che lo sviluppo dei trasporti su strada era ancora di l\u00ec da venire e che i residuati di guerra che l'esercito stava cedendo ai civili poteva benissimo sopperire a queste marginali necessit\u00e0.\nNonostante queste difficolt\u00e0, nel 1921 uscivano i modelli Trijota e Tetrajota, costruiti esclusivamente come autotelaio da fornire ai carrozzieri per realizzare autocarri o torpedoni. Questi autotelai montavano il vecchio collaudato motore a 4 cilindri in linea da 4,9 litri di cilindrata, con passo di cm 335 e cm 385 rispettivamente. Il Trijota veniva carrozzato ad autocarro, mentre il Tetrajota serviva da base per la realizzazione, soprattutto, di torpedoni. Entrambi i modelli (prodotti complessivamente in 673 esemplari) riscuotevano un buon successo anche all'estero. Mentre il Tetrajota continuava ad essere prodotto fino al 1928, nel 1922 il Trijota terminava la sua esistenza, durata lo spazio di poco pi\u00f9 di un anno.\nNel 1924, alla Lancia veniva impostato un nuovo autocarro, il Pentajota, che, azionato dal solito motore da 4,9 litri da 70\u00a0hp sufficiente a fargli raggiungere i 55-60 chilometri all'ora, utilizzava cambio e ponte del Tetrajota: grazie all'aumento del passo (portato a cm 431) il nuovo autocarro adottava un cassone da cm 370 x 210, che conferiva al Pentajota la qualifica di gigante della strada. Interessante, su questo modello, l'adozione dei freni sulle ruote anteriori: il pedale comandava funi metalliche che agivano simultaneamente al freno sulla trasmissione (la frenatura sulle ruote posteriori avveniva invece unicamente per mezzo della leva azionata manualmente). Il Pentajota era costruito dal 1924 al 1929 in pi\u00f9 di 2000 esemplari.\nIntanto veniva messo in cantiere un nuovo telaio per autobus urbano, l'Eptajota, caratterizzato dalla adozione di un telaio con longheroni di foggia tale da consentire di abbassare il pavimento, cos\u00ec come richiesto in particolare dal Comune di Milano, per il quale in effetti l'Eptajota era destinato. Comodo e di grande portata, l'Eptajota (quasi 2.000 esemplari, dal 1927 al 1934) mostrava il suo limite nella scarsa potenza dell'ormai obsoleto motore, che non gli consentiva di raggiungere quelle velocit\u00e0 d'esercizio che ormai si rendevano necessarie.\nLa prolissa serie \u201cJota\u201d si esauriva con l'autocarro Eptajota, che, sempre utilizzando il motore da 4,9 litri ed i gruppi meccanici del Pentajota, veniva costruito con un passo di ben cm 472, che permetteva di aumentare la lunghezza del cassone sino a cm 455.\nDopo l'esperienza poco felice dell'autobus Esajota (soli 13 esemplari, tutti costruiti nel 1926), nel 1927 alla Lancia si decideva di progettare un autotelaio del tutto nuovo, moderno, adatto ad essere carrozzato nel tipo autobus urbano ed extraurbano, l'Omicron, munito di un nuovo motore a 6 cilindri in linea di ben 7069\u00a0cm\u00b3 (alesaggio mm 100, corsa mm 150) erogante \u2013 grazie anche alla adozione delle valvole in testa comandate da due alberi di distribuzione \u2013 quasi 92 HP a 1600 giri. Interessante la collocazione del gruppo centrale del ponte: esso era sistemato lateralmente per poter abbassare il pi\u00f9 possibile l'altezza da terra del corridoio centrale del veicolo. L'Omicron sar\u00e0 costruito nella versione a passo corto (cm 512,5) e a passo lungo (cm 592). Ottimo l'impianto frenante, costituito da freni meccanici sulle 4 ruote (a pedale) ed un freno a mano agente su apposite ganasce al ponte posteriore (affiancate a quelle azionate dal pedale, ma da esse indipendenti): Nel 1929, dopo i primi duecento esemplari, l'impianto veniva completato con un servofreno a depressione (tipo Dewandre) per ridurre lo sforzo da esercitare sul pedale. Malgrado un consumo decisamente elevato, l'Omicron riscuoteva un buon successo (601 esemplari dal 1927 al 1936), soprattutto grazie alla meritata fama di veicolo indistruttibile (si parl\u00f2 di esemplari che raggiunsero e superarono il traguardo dei 2 milioni di chilometri). Le qualit\u00e0 dell'Omicron conquistarono anche i mercati esteri, ed alcuni esemplari, attrezzati come vagoni-letto, vennero utilizzati per un servizio di linea attraverso il Sahara, tra l'Algeria ed il Sudan francese.\nSoprattutto per porre rimedio al problema dell'elevatezza dei consumi, venne studiato un motore a ciclo Diesel a cinque cilindri di 6871\u00a0cm\u00b3 e 93 HP di potenza, sostituibile a richiesta sulle unit\u00e0 azionate dal motore a benzina.\nAll'inizio degli anni trenta, Vincenzo Lancia acquistava la licenza di fabbricazione del motore Diesel fabbricato in Germania dalla Junkers, che pareva uno dei pi\u00f9 riusciti. Si trattava di un bicilindrico a due tempi, con due pistoni contrapposti per cilindro, aventi la corsa di due diverse misure (mm 150 l'uno, mm 100 l'altro) e quindi con cilindrata di 3181\u00a0cm\u00b3 e potenza di 64 HP a 1500 giri. Del motore Junkers esisteva anche una seconda versione, a tre cilindri, di 4.771\u00a0cm\u00b3 e 95 HP. L'autocarro equipaggiato dal motore a due cilindri si chiamava \u201cRo\u201d e fu prodotto dal 1932 al 1938 in quattro versioni, di cui due militari. Nel 1935 venne realizzato uno speciale \u201cRo\u201d militare con motore classico (4 cilindri, 4 tempi) da 5126\u00a0cm\u00b3 e 65 HP, che ebbe modo di distinguersi durante l'impiego in Etiopia.\nAncora nel 1935, al \u201cRo\u201d si affiancava il \u201cLancia Ro-Ro\u201d su cui veniva montato il 3 cilindri Junkers da 4771\u00a0cm\u00b3. Chiudeva la lista dei veicoli industriali pre-bellici, il \u201cLancia 3Ro\u201d (nato nel 1938 e costruito fino al 1947 in quasi 12.700 esemplari, tra veicoli militari e veicoli per uso civile) che veniva equipaggiato col motore a 5 cilindri da 6871\u00a0cm\u00b3 e 93 HP di potenza, lo stesso gi\u00e0 adottato da alcuni degli ultimi Omicron, che riusciva a spingere gli autocarri fino a farli sfiorare, a vuoto, gli 80 chilometri all'ora.\nStatistiche produttive 1919-1945.\nTotale periodo 1919-1945: 92.148 unit\u00e0 (66.202 autovetture e 25.946 veicoli industriali)\nOccorre rilevare che secondo alcune fonti, il numero totale di esemplari costruiti risulta, per qualche modello, leggermente superiore: \u00e8 il caso della Lambda, per la quale spesso si parla di un po' pi\u00f9 di 13.000 pezzi, della Astura (2954 complessive invece delle 2912 sopraindicate), dell'Augusta (14108 invece di 14107), del Taxi Ardea (511 invece di 501) dell'Aprilia (in cui vi sono, per l'intero periodo di produzione (1937-1949), 29 unit\u00e0 di differenza) e della Ardea (dove, per l'intero periodo di produzione 1939/1952, abbiamo una differenza di 20 unit\u00e0)\nOccorre rilevare che secondo alcune fonti, gli esemplari di Pentajota costruiti sarebbero 2191 invece di 2033\nDieci anni difficili ai vertici della Lancia (1937-1947).\nAlla scomparsa di Vincenzo, l'azienda passava nelle mani della moglie, Adele Miglietti, che assumeva la carica di Presidente, mentre la direzione generale passava momentaneamente nelle mani dell'ing. Manlio Gracco de Lay (gi\u00e0 ai vertici dello staff dell'ufficio tecnico) coadiuvato dai pi\u00f9 valenti collaboratori del patron scomparso (Ernesto Zorzoli per quello finanziario ed Oscar Rav\u00e0 per il commerciale). Nel febbraio del 1938 arrivava, esule dall'Alfa Romeo, il celebre progettista Vittorio Jano, mentre il Rav\u00e0 abbandonava il suo ruolo aziendale, dopo la promulgazione delle leggi razziali fasciste, in seguito costretto a riparare precipitosamente in Spagna.\nIntanto la signora Adele, resasi conto di quanto l'azienda soffrisse per la mancanza di un vero \u201ccapo\u201d, contattava Ugo Gobbato (di Volpago del Montello TV, amministratore delegato all'Alfa Romeo) e Gaudenzio Bono (alto dirigente alla Fiat), ma non riusciva a convincerli a lasciare le rispettive aziende. E cos\u00ec gli anni quaranta trascorsero con vorticosi mutamenti e continui cambi di ruolo ai vertici. Nel 1944 la carica di direttore generale venne affidata ad Arturo Lancia (un cugino di Vincenzo) che per\u00f2 morir\u00e0 di l\u00ec a poco.\nFinalmente, nel 1947, ormai ventitreenne entrava alla Lancia il figlio di Vincenzo, l'ingegner Gianni, che presto prender\u00e0 le redini della Lancia e che sar\u00e0 l'artefice dell'ingresso \u201calla grande\u201d della Casa nell'agone sportivo (e persino nella Formula Uno). Tutto questo per\u00f2 avverr\u00e0 nel secondo dopoguerra.\nAlla ripresa dell'attivit\u00e0 produttiva, la Lancia si ritrova con due modelli di automobile da commercializzare: la piccola Ardea e la sorella maggiore Aprilia. La prima, pur contando gi\u00e0 circa 6-7 anni di et\u00e0 (\u00e8 stata lanciata alla fine del 1939), \u00e8 di progettazione relativamente recente e quindi pare non si pongano, al momento, problemi di imminente pensionamento; l'Aprilia invece \u00e8 nata qualche anno prima e in seno all'azienda si comincia seriamente a pensare al modello destinato a sostituirla, che sar\u00e0 l'Aurelia.\nIl secondo dopoguerra: gli anni '50 e '60.\nL'Aurelia.\nDurante la guerra, Gianni Lancia comincia ad occuparsi dei progetti futuri della Casa che reca il suo nome. Convinto che la trazione anteriore non fosse l'ideale, forse (si dice) a causa di esperienze negative vissute al volante di una Traction Citroen, pensa di esplorare quella posteriore (o pi\u00f9 correttamente centrale-posteriore): dopo qualche progetto datato 1944, nel 1948 viene realizzato un prototipo, denominato A10, munito di un motore ad 8 cilindri a V di 90\u00ba di circa 2 litri di cilindrata.\nIl progetto iniziale (febbraio 1945) prevede l'installazione del motore su una carrozzeria berlina a 4 porte ma il prototipo effettivamente costruito, con telaio tubolare, viene munito di carrozzeria coup\u00e9 (realizzata dalla carrozzeria Ghia). Caratteristica singolare di questo coup\u00e9 \u00e8 anche costituita dall'abitacolo, che contempla tre posti anteriori (con il guidatore in posizione centrale).\nNegli stessi anni del conflitto, i progettisti di Casa Lancia non stanno inattivi e, tra gli altri, vengono portati avanti studi ed esperimenti per la realizzazione di un propulsore a 6 cilindri disposti \u2013 come di consueto per la casa torinese - a \u201cV\u201d . Nel 1947 un motore (tipo 538) a 6 cilindri a V (45\u00ba) di 1569\u00a0cm\u00b3 viene installato su una Aprilia per i collaudi su strada. Nel 1948, Gianni Lancia, ormai direttore generale, rompe gli indugi: da una parte accantona l'idea di proseguire sulla strada del prototipo A10 a motore centrale-posteriore (perch\u00e9 ritenuto troppo costoso da costruire), dall'altra \u00e8 convinto che il semplice \u201caggiornamento\u201d dell'Aprilia non sia sufficiente al rilancio aziendale, per cui decide il varo di un modello completamente nuovo che rientri per\u00f2 nello schema Lancia classico. Nel frattempo la direzione tecnica \u00e8 nelle mani di Jano, che, assieme a De Virgilio, costruisce un secondo propulsore sperimentale, sempre di 1569\u00a0cm\u00b3 ma con apertura di 50\u00b0 (sar\u00e0 il B10 primo tipo). Il motore definitivo viene realizzato nel 1949. L'angolo di apertura della \u201cV\u201d viene aumentato a 60\u00b0 (un valore che garantisce un'ottima equilibrature del 6 cilindri) la cilindrata viene portata a cmc 1754,90, la potenza erogata \u00e8 di 56 CV a 4.000 giri/minuto.\nNel biennio 1948-1949, naturalmente, vengono definite e studiate anche le altre componenti la nuova vettura, che assumer\u00e0 l'armonioso nome di \u201cAurelia\u201d (corrispondente a quello della pi\u00f9 importante strada italiana) e che sar\u00e0 caratterizzata dalla scocca portante, dalle sospensioni a 4 ruote indipendenti, dalla sistemazione al retrotreno del gruppo frizione-cambio-differenziale e, non ultimo, da una carrozzeria avente una linea assai sobria ed elegante, derivata da quella di una Aprilia carrozzata da Pininfarina nel periodo 1946-1948 ma ulteriormente ammodernata ed addolcita. La Aurelia viene presentata al pubblico al Salone dell'automobile di Torino che si apre il 4 maggio 1950: oltre alla berlina di serie (tipo B10) viene esposto l'autotelaio a pianale per i carrozzieri (tipo B50) e la versione Cabriolet dovuta a Pininfarina (realizzata appunto sulla base dell'autotelaio B50).\nIl 1951 \u00e8 l'anno di nascita di un modello glorioso, destinato a passare alla storia come uno dei pi\u00f9 significativi realizzati dalla casa torinese: stiamo parlando della Aurelia B20, una elegante coup\u00e9 attribuita a Pininfarina che si distinguer\u00e0 anche per la bont\u00e0 delle prestazioni. La B20, nata con motore da due litri, diventa ancora pi\u00f9 attraente a partire dal 1953, quando la cilindrata del motore viene portata a 2 litri e mezzo e le prestazioni aumentano ancora (la velocit\u00e0 massima, ad esempio, passa da 162 a 185\u00a0km all'ora). \u00c8 proprio grazie a questo modello che Gianni Lancia pu\u00f2 soddisfare uno dei suoi desideri, quello cio\u00e8 di vedere le sue macchine impegnate nel mondo delle corse. L'attivit\u00e0 agonistico-sportiva, iniziata sotto forma di semplice \u201cassistenza\u201d ai Clienti delle B20 desiderosi di misurarsi in corsa, si trasforma presto in partecipazione \u201cufficiale\u201d alle gare pi\u00f9 importanti.\nNel biennio 1951-1952 le B20 da 2 litri di cilindrata colgono affermazioni di rilevanza internazionale (tra cui, nel 1951, un 2\u00ba posto assoluto alla Mille Miglia e la vittoria di classe alla 24 ore di Le Mans e, l'anno successivo, la vittoria assoluta al Rallye del Sestriere ed alla dura Targa Florio nonch\u00e9 un primo posto di classe a Le Mans). Dal canto suo, a partire dal 1953 la B20 con motore da 2,5 litri ottiene successi a ripetizione, specialmente in ambito nazionale: tra le vittorie internazionali pi\u00f9 clamorose va citata quella al Rallye di Montecarlo 1954.\nLa produzione di serie dell'Aurelia prosegue: nel 1954 esce la berlina seconda serie con motore di 2,3 litri di cilindrata, una vettura che perde il piglio sportivo delle berline due litri prima serie B21 e B22, ma che si fa notare per l'accuratezza delle finiture e per la confortevolezza al punto da essere considerata, in quegli anni, la \"ammiraglia\" italiana. Anche la B20 coup\u00e9 da 2 litri e mezzo subisce modifiche che la rendono meno \"corsaiola\".\nNel 1955 esce l'ultima versione Aurelia, lo spider B24 di Pininfarina, una delle macchine pi\u00f9 belle nella storia dell'automobile: nata con l'intento (poi non realizzato) di sfondare il mercato degli Stati Uniti, la B24 Spider viene sostituita nel 1956 dalla meno spartana e pi\u00f9 confortevole B24 Convertibile, resa celebre dal film \"Il sorpasso\" con Vittorio Gassman. La produzione della berlina seconda serie dura appena due anni (1954 e 1955) poi si arresta per far posto alla monumentale Flaminia (che viene immessa in commercio nella primavera del 1957) mentre coup\u00e9 B20 e convertibile B24 rimangono a listino fino al 1959.\nL'Appia.\nDopo aver lanciato il modello Aurelia in sostituzione dell'Aprilia, l'ufficio progettazione dell'azienda torinese mette allo studio il modello destinato a rimpiazzare l'Ardea, che ormai comincia a sentire il peso degli anni. Sin dal progetto iniziale, la nuova vettura viene concepita con una linea molto somigliante a quella della sorella maggiore Aurelia, cos\u00ec come gi\u00e0 era accaduto fra i modelli Ardea ed Aprilia, di cui la prima altro non era se non la riproduzione in scala ridotta della seconda. In sede sperimentale, il motore conserva la cilindrata, inferiore al litro, dell'Ardea, ma con una struttura diversa, con due alberi a camme nel basamento e testa in alluminio con sedi delle valvole riportate. Attraverso fasi intermedie si giunge, all'inizio del 1953, ai 1090\u00a0cm\u00b3 della cilindrata definitiva. La nuova vettura, battezzata Appia, viene presentata al Salone dell'automobile di Torino nel mese di aprile 1953: sua pi\u00f9 diretta concorrente \u00e8 la nuova Fiat 1100 modello 103, immessa sul mercato appena qualche settimana prima. La differenza di prezzo tra le due vetture \u00e8 per\u00f2 quasi abissale (975.000 Lire la Fiat - addirittura 945.000 Lire nella versione \"economica\" - contro 1.331.500 Lire della neonata piccola Lancia). Un po' sorprendentemente - e malgrado la moda del tempo - non risulta che alcun carrozziere utilizzi gli organi meccanici di questa prima Appia per realizzare edizioni cosiddette \"fuoriserie\", ma la ragione \u00e8 da ricercare nel fatto che la casa madre non mette in vendita il pianale privo di carrozzeria.\n\u00c8 della stessa Lancia, invece, l'iniziativa di produrre, a partire dal 1954, le versioni commerciali: il furgoncino, il camioncino e la autolettiga. Il successo di questa prima serie dell'Appia - costruita in appena 20.025 unit\u00e0 (berlina) - non si pu\u00f2 definire eccezionale: la Fiat 1100-103 si dimostra davvero una concorrente troppo forte e in pi\u00f9 i clienti lamentano imperfezioni nelle rifiniture ed anche qualche pecca nell'affidabilit\u00e0, difetti difficilmente perdonabili ad una Lancia, proverbiale per l'elevata qualit\u00e0 dei suoi prodotti. Poi - e siamo al 1955 - sul mercato si affaccia la versione berlina della Alfa Romeo Giulietta, e in casa Lancia (che \u00e8 in piena crisi anche dirigenziale) ci si rende conto che \u00e8 necessario correre ai ripari e migliorare il prodotto, rendendolo pi\u00f9 appetibile.\nUn po' a sorpresa, nel marzo del 1956 la Lancia espone al Salone dell'automobile di Ginevra la seconda serie dell'Appia. Voluta dall'Ing. Antonio Fessia (entrato alla Lancia da poco), la nuova serie appare rinnovata nella carrozzeria (linea allungata, bagagliaio pi\u00f9 pronunciato e capiente, pinne posteriori arrotondate) e un po' in tutti gli organi meccanici (sterzo, freni, cambio ma anche motore, la cui potenza massima sale da 38 a 43,5 CV fornendo prestazioni decisamente migliori (la velocit\u00e0 massima passa da 120 a 128\u00a0km orari, ma anche accelerazione e ripresa risentono in positivo delle modifiche). Sul fronte della affidabilit\u00e0 la casa fa tesoro delle esperienze dei primi tre anni e recupera il terreno perduto. La seconda serie dell'Appia \u00e8 davvero una macchina riuscita, elegante e raffinata. Quanto alla robustezza, basta ricordare la prova di resistenza effettuata dalla nota rivista \"Quattroruote\" nel 1957 (oltre 160.000 chilometri percorsi senza che la vettura accusasse avarie). La \"seconda serie\" Appia viene commercializzata sino al febbraio del 1959, poi cede il passo alla \"terza serie\".\nNel 1956, subito dopo il lancio della seconda serie, tredici pianali vengono messi a disposizione dei carrozzieri italiani: mentre alcuni modellano delle normali \"fuoriserie\", altri realizzano versioni che, pochi mesi dopo, entrano a far parte del listino ufficiale Lancia e prodotte in serie, sia pur limitata. Questi pianali montano quasi subito un motore potenziato (53 CV in luogo di 43,5): \u00e8 il caso della coup\u00e9 di Pininfarina e della cabriolet (\"convertibile\" nella definizione ufficiale) di Vignale (commercializzate dal maggio 1957) ma anche della pi\u00f9 sportiva berlinetta dovuta allo specialista milanese Zagato che, dopo un certo numero di unit\u00e0 destinate soprattutto ai clienti sportivi desiderosi di cimentarsi nelle competizioni, alla fine del 1958 partorisce la bella GTE (Gran Turismo Esportazione), la cui profilata carrozzeria si distingue anche per la carenatura dei fari.\nNel marzo del 1959, sempre in occasione del Salone di Ginevra, viene lanciata una nuova \"serie\" di Appia, la terza, che si differenzia dalla precedente soprattutto per la carrozzeria ed in particolare per il nuovo frontale che, abbandonata la classica mascherina a scudetto che ha caratterizzato per anni la produzione Lancia, assume una forma trapezoidale simile a quella della sontuosa Flaminia, l'ammiraglia della casa torinese, lanciata nel 1957. Naturalmente anche la parte meccanica viene aggiornata, la potenza arriva a 48 CV e, pochi mesi dopo l'uscita, viene adottato il doppio circuito frenante (un notevole passo avanti per quanto concerne la sicurezza attiva). La carrozzeria per\u00f2 non convince tutti per la sua disarmonia, dovuta alla coabitazione tra linee arrotondate e linee pi\u00f9 tese e squadrate.\nIn concomitanza con il lancio della terza serie (marzo 1959) le derivate subiscono solo piccoli aggiornamenti. L'abitabilit\u00e0 dello spider di Vignale, intanto, passa da due a quattro posti e di conseguenza la vettura venne definita con il pi\u00f9 appropriato termine \"convertibile\". La schiera delle versioni speciali si arricchisce con la \"Lusso\" (una quattroposti due porte molto ben rifinita dovuta ancora a Vignale uscita alla fine del 1958 ma in pratica venduta per un solo anno, il 1960) e con la Giardinetta (la \"station wagon\" dell'epoca) dovuta a Viotti (uno specialista del settore), esposta come novit\u00e0 al Salone dell'automobile di Torino nell'autunno 1959 e messa in commercio dal febbraio del 1960. L'ultima novit\u00e0 Appia \u00e8 merito di Zagato che, nel 1961, lancia la versione \"Sport\" a passo accorciato, pi\u00f9 rastremata, pi\u00f9 maneggevole e pi\u00f9 leggera.\nNel 1961 la domanda di Appia inizia ad affievolirsi, nel 1962 il calo delle vendite si accentua: d'altro canto gli anni cominciano a farsi sentire e la concorrenza - che ora proviene anche dall'estero in virt\u00f9 della graduale liberalizzazione dei mercati - \u00e8 agguerrita.\nL'erede dell'Appia \u00e8 per\u00f2 alle porte: nel mese di aprile 1963 esce infatti la \"Fulvia\", una \"tutto avanti\" destinata a far strada, soprattutto nella leggiadra versione \"coup\u00e9\". L'ultima Appia lascia la fabbrica il 27 aprile 1963: \u00e8 la 103.161\u00aa (98.000 berlina e 5.161 derivate). In realt\u00e0 il totale di \"Appia\" costruite, includendo anche i 3.863 veicoli commerciali, \u00e8 di 107.024 unit\u00e0, il modello Lancia finora prodotto nel maggior numero di esemplari e l'unico a superare la soglia dei 100.000 pezzi.\nBench\u00e9 gli acquirenti dell'Appia fossero tendenzialmente orientati pi\u00f9 al comfort ed al lusso piuttosto che alle prestazioni velocistiche, non sono mancate presenze di vetture Appia nelle competizioni. Sarebbe infatti ingeneroso non ricordare i successi ottenuti in corsa - per quasi un decennio - dalle Appia carrozzate ed elaborate da Zagato. Nella sua classe (1150\u00a0cm\u00b3 della categoria Gran Turismo) l'Appia Zagato fa la parte del leone, consentendo ai suoi piloti (tra i quali va citato Cesare Fiorio) di conquistare ben 9 Campionati italiani, tra il 1959 e il 1965. Il propulsore \"Appia\" verr\u00e0 anche utilizzato da alcuni piccoli costruttori-artigiani italiani per le monoposto di Formula Junior: quella costruita da Angelo Dagrada ottiene - con Giancarlo Baghetti - i risultati migliori (4\u00ba posto nella graduatoria del Campionato 1960).\nLa Lancia si getta nel mondo delle grandi corse internazionali.\nNon pago dei pur eccellenti risultati ottenuti con le B20, Gianni Lancia, contando anche sull'esperienza e sulla capacit\u00e0 del suo pi\u00f9 celebre progettista, Vittorio Jano, intende fare un salto di qualit\u00e0 e partecipare con una \u201cvera\u201d macchina da competizione alle gare di maggior rilevanza, anche per misurarsi nel Campionato Internazionale Vetture Sport che viene varato nel 1953. Viene cos\u00ec messa in cantiere la berlinetta D20 da 3 litri, che esordisce proprio nel 1953 alla Mille Miglia (dove ottiene uno splendido terzo posto) e che si aggiudica, nello stesso anno, la Targa Florio.\nAppare subito evidente che la D20 non pu\u00f2 che rappresentare una sorta di trampolino di lancio sperimentale, trattandosi di un modello con potenza non sufficiente a contrastare le marche pi\u00f9 blasonate (Ferrari in primis) e gi\u00e0 nella primavera del 1953, Gianni Lancia ritiene imprescindibile far trasformare la sua \u201carma\u201d da coup\u00e9 in spider, per risparmiare in peso ed incrementare le doti di agilit\u00e0. L'esordio delle prime due D23 (modello che in definitiva altro non \u00e8 se non una D20 privata del padiglione) avviene a Monza il 29 giugno 1953, due giorni appena dopo la loro targatura, ma ottengono soltanto due piazze d'onore nelle due \u201cmanches\u201d in cui si articola la gara monzese. Ma la D23 non porta a casa risultati di rilievo, anche perch\u00e9 \u00e8 ben presto posta in pensione, soppiantata dalla nuova pi\u00f9 moderna D24.\nLa D24, universalmente giudicata come una tra le pi\u00f9 belle vetture da corsa del periodo (e di sempre), si presenta con una livrea di tutto rispetto, una linea slanciata ed armoniosa che migliora l'estetica gi\u00e0 apprezzabile della D23 e che naturalmente \u00e8 sempre dovuta alla matita del \u201cmaestro\u201d tra i carrozzieri dell'epoca, Pininfarina. La D24, che raggiunger\u00e0 fama internazionale dopo la strepitosa vittoria alla Carrera Panamericana nel novembre 1953 (che le meriter\u00e0 la denominazione di Lancia D24 Carrera), calcher\u00e0 la scena fino al termine della stagione 1954 ottenendo parecchie affermazioni di prestigio (Mille Miglia, Targa Florio, Giro di Sicilia, ecc) e verr\u00e0 anche equipaggiata\u00a0\u2013 nelle ultime uscite\u00a0\u2013 dal motore da 3,7 litri costruito per la macchina destinata a sostituire la D24, ovvero la D25. Tra la fine del 1953 ed i primi mesi del 1954 la Lancia, constatato che la potenza delle D24 da 3,3 litri \u00e8 insufficiente a fronteggiare la concorrenza, mette allo studio un motore di maggior cilindrata (3,7 litri) - denominato D25 - che, montato su una D24, debutta senza troppa fortuna il 27 giugno 1954 al Gran Premio di Oporto.\nQuesto progetto non procede con le necessarie rapidit\u00e0 e determinazione in quanto il secondo semestre del 1954 \u00e8 caratterizzato da una buona dose di incertezza circa la futura attivit\u00e0 sportiva della casa torinese, che alla fine decide di abbandonare il settore delle macchine sport. Nel frattempo, per\u00f2, si sta attuando il progetto per realizzare il bolide (denominato D50) destinato a correre nella massima formula, la Formula Uno.\nVittorio Jano, termina la progettazione esecutiva nel settembre 1953. Il problema piloti \u00e8 presto risolto, dal momento che Gianni Lancia riesce a convincere della bont\u00e0 del progetto due nomi altisonanti: Alberto Ascari e Luigi Villoresi.\nLa monoposto della casa torinese fa la sua prima uscita il 20 febbraio 1954: la caratteristica pi\u00f9 saliente del nuovo bolide risiede nella sistemazione dei serbatoi del carburante, collocati, uno per lato, a sbalzo del corpo della vettura, tra le ruote anteriori e quelle posteriori. Il motore, ad alimentazione atmosferica, \u00e8 un 8 cilindri a V di 90\u00b0 da 2,5 litri di cilindrata, limite fissato dal regolamento della Formula Uno in vigore dal 1\u00ba gennaio 1954. Le sospensioni sono a ruote indipendenti all'avantreno, a ponte De Dion al retrotreno. Il gruppo frizione/cambio/differenziale \u00e8 al retrotreno. Il cambio, disposto trasversalmente, \u00e8 a 5 rapporti. La gestazione della D50 \u00e8 per\u00f2 lunga e travagliata. La prima \u201cuscita\u201d reca la data del 20 febbraio 1954 ma il debutto, inizialmente previsto per il 20 giugno (Gran Premio di Francia), viene via via rimandato ed avverr\u00e0 con quattro mesi di ritardo, il 24 ottobre, a Barcellona (Gran Premio di Spagna). Dopo il GP di Spagna dell'ottobre 1954, nel 1955 le D50 disputano, con alterna fortuna, altri 5 Gran Premi (Argentina, Torino, Pau, Napoli, Monaco) poi, dopo la morte del pilota di punta Ascari la Lancia annuncia la sospensione dell'attivit\u00e0 agonistica, evento che avviene pressoch\u00e9 in contemporanea con l'abdicazione di Gianni Lancia. Il 26 luglio, in virt\u00f9 di un accordo a tre (Lancia, Fiat e Ferrari), sei monoposto D50 complete (pi\u00f9 due scocche, parti di ricambio ed altro materiale) vengono cedute gratuitamente alla Ferrari. L'anno successivo - 1956 - le D50, che ormai vengono identificate come Ferrari-Lancia, subiscono modifiche non solo marginali e si aggiudicano il Campionato Mondiale di Formula Uno 1956, grazie anche all'apporto del super-campione del momento, l'argentino Juan Manuel Fangio.\nLa famiglia Lancia cede l'azienda.\nSotto il profilo aziendale, il 1954 \u00e8 per la Lancia, un anno difficile: le vendite dell'Aurelia (malgrado il lancio della seconda serie berlina) procedono a rilento, mentre quelle della pi\u00f9 recente Appia non raggiungono i numeri sperati, segno evidente che i successi delle D23 e D24 in campo internazionale non hanno aiutato ad incrementare i volumi di vendita delle vetture di serie, e Gianni Lancia, gi\u00e0 alle prese con le problematiche legate alla D50 di Formula Uno, comincia a pensare seriamente all'ipotesi di cedere le proprie azioni.\nIl 22 maggio 1955, a Montecarlo, Ascari finisce in mare con la sua D50, poi, appena 4 giorni dopo, il fatale incidente: Eugenio Castellotti (impegnato con la Lancia soltanto per la Formula Uno) sta provando una Ferrari sport da 3 litri, del tipo 750S. Lo raggiunge Alberto Ascari, invitato telefonicamente dallo stesso Eugenio ad assistere a questi test. Con Alberto \u00e8 anche l'amico e \u201ccollega\u201d di sempre Luigi Villoresi. Inaspettatamente, Ascari (che \u00e8 partito da casa per un semplice incontro tra amici, come conferma il fatto che addirittura indossa la cravatta) chiede di poter effettuare un paio di giri. Nessuno ha il coraggio di negare ad Ascari questo \u201ccapriccio\u201d - bench\u00e9 la macchina appartenga ad una scuderia avversaria - e lo stesso Castellotti cede momentaneamente il suo casco al bi-campione del mondo. Ascari sale in macchina, compie un primo giro d'assaggio, poi si lancia in velocit\u00e0. Alla curva del vialone, apparentemente senza una ragione precisa, sbanda e vola fuori dalla pista. La macchina finisce la sua corsa, a ruote all'aria, tra il verde e gli alberi del parco. Ascari \u00e8 proiettato fuori dalla vettura e muore praticamente sul colpo. La verit\u00e0 su questo tragico incidente non si sapr\u00e0 mai, anche se l'ipotesi pi\u00f9 accreditata parla di due operai che hanno attraversato imprudentemente la pista qualche attimo prima del sopraggiungere di Alberto, che avrebbe frenato e sterzato violentemente per non investirli, innescando la paurosa e fatale sbandata.\nL'annuncio che segue alla morte di Ascari, pur scarno, anticipa \"tutto\" ci\u00f2 che sta accadendo in casa Lancia. \"La scuderia Lancia, in seguito alla morte del suo capitano, Alberto Ascari, ha deciso di sospendere la sua attivit\u00e0 agonistica. Il pilota Eugenio Castellotti ha richiesto di poter partecipare, a titolo personale, al Gran Premio del Belgio a Spa, e l'ing. Gianni Lancia, prima di imbarcarsi per l'America, gli ha concesso vettura ed assistenza\". Vengono dunque annunciate: la morte del pilota di punta (Ascari), la sospensione dell'attivit\u00e0 agonistica, l'autorizzazione a Castellotti e la partenza per il Sud America dell'ing. Gianni Lancia, un viaggio che sancisce la conclusione dell'avventura dell'ingegnere in seno alla casa che reca il suo nome. In quegli stessi giorni, infatti, l'imprenditore bergamasco del calcestruzzo Carlo Pesenti sta trattando per rilevare la maggioranza azionaria Lancia e pare pretenda da Adele Lancia, che al momento mantiene la Presidenza, l'allontanamento del figlio Gianni. Il passaggio dell'intera propriet\u00e0 a Pesenti si completer\u00e0 nel 1958, ma nel frattempo la famiglia Lancia \u00e8 di fatto estromessa da qualsiasi posizione di potere. Pur non essendo quasi mai riuscita ad accumulare utili in quel periodo, la Lancia pot\u00e9 sfornare comunque molte automobili eleganti e tecnicamente raffinate, riconoscendo il merito di \"mecenatismo industriale\" alla propriet\u00e0 Pesenti.\nI veicoli industriali del dopoguerra.\nAnche nel secondo dopoguerra, la gamma dei veicoli costruiti e venduti dalla casa automobilistica Lancia comprender\u00e0 accanto alle autovetture, anche quella dei veicoli industriali (autocarri, autobus e filobus). Apprezzati per le caratteristiche tecniche, oltre che per un'estetica davvero accattivante. In particolar modo, tra la fine degli anni '50 ed i primi anni '60, in concomitanza con un periodo di rinascita economico industriale per l'Italia, l'azienda si concentra in una vasta operazione di rinnovo e sviluppo della produzione dei suoi camion, compresi i modelli stradali medi e pesanti, come gli Esadelta, gli Esatau e gli Esagamma, veri concorrenti lussuosi dei vari Alfa Romeo, Fiat V.I. e OM. Ma oltre alla costruzione degli autocarri, in questo periodo si intensificano le produzioni degli autobus e dei filobus, che verranno prevalentemente acquistati da varie aziende del trasporto pubblico locale, sia estere che italiane. Fra queste, spiccano i nomi dell'ATM di Milano, dell'ATAC di Roma e dell'ATAN di Napoli. Inoltre, sul finire degli anni cinquanta, la casa torinese rafforza pure la sua presenza nel settore dei veicoli commerciali, che con la presentazione del furgone Lancia Jolly nella primavera del 1959 (sostituito in seguito dal modello Super Jolly), assumono una configurazione sempre pi\u00f9 idonea anche per l'utilizzo in ambito industriale.\nLe tre \"F\": Flaminia, Flavia e Fulvia.\nNonostante le vicissitudini legate alla cessione dell'azienda, tra la seconda met\u00e0 degli anni '50 e la prima met\u00e0 degli anni '60, la casa torinese presenta una gamma di automobili sempre pi\u00f9 all'avanguardia, sia in termini di tecnologia che di prestazioni. Nel 1957, infatti, dopo un sapiente lavoro di progettazione operato dai tecnici dello stabilimento di Borgo san Paolo, verr\u00e0 presentata al pubblico la Flaminia, un'ammiraglia dalle dimensioni considerevoli (4,85 m di lunghezza per 175\u00a0cm di larghezza), che trae la sua impronta stilistica dalla concept Florida, realizzata in quegli anni per la Lancia, dalla carrozzeria Pininfarina. Pensata per sostituire l'Aurelia, la Flaminia adotta sin dagli inizi soluzioni costruttive di notevole interesse: \"ammortizzatori del tipo telescopico, motore quattro tempi 6 cilindri a V di 60\u00ba e trazione rigorosamente posteriore\". Ma nel corso della sua lunga carriera durata ben tredici anni \u00e8 destinata a ricevere rilevanti interventi di aggiornamento, come l'aumento di cilindrata da 2500 a 2800\u00a0cm\u00b3 e l'introduzione dei freni a disco in sostituzione di quelli a tamburo. In pi\u00f9, accanto alla versione berlina, nascono una serie di modelli derivati: coup\u00e9, GT coup\u00e9, GT convertibile, Sport Zagato e le celebri presidenziali, commissionate nel marzo del 1960 dall'allora capo dello stato italiano Giovanni Gronchi. Queste ultime, costruite nel corso del 1961 in quattro esemplari con la collaborazione della Pininfarina, vennero ribattezzate dalla Lancia con l'appellativo di Flaminia 335 Pininfarina Cabriolet Landaulet; ed oltre ad essere a disposizione delle pi\u00f9 alte cariche dello stato (tuttora due Flaminia presidenziali sono usate come automobili da parata dal Presidente della Repubblica Italiana), furono utilizzate dalla Regina Elisabetta II d'Inghilterra e da Papa Giovanni XXIII. Ad oggi, per via delle linee eleganti della carrozzeria (a quei tempi disponibile anche nelle suggestive vesti bicolore) e della raffinatezza degli interni, la Flaminia \u00e8 ritenuta dagli appassionati come una delle migliori berline di alta gamma prodotte dalla Lancia.\nCon il definitivo passaggio dell'azienda sotto la propriet\u00e0 del finanziere Carlo Pesenti, nell'ottica di incrementare le vendite della Lancia in ambito automobilistico, si volle creare un modello a met\u00e0 strada tra la pi\u00f9 piccola Appia e la grande Flaminia. Quest'ultima, infatti, per via delle dimensioni e dei prezzi poco accessibili si rivolgeva sostanzialmente ad un mercato di nicchia; mentre la Appia, che era l'unica capace di fare grandi numeri, iniziava a sentire il peso degli anni. Cos\u00ec, nel 1960 venne presentata la Flavia, una vettura disegnata da Piero Castagnero e sviluppata sfruttando gli studi dell'Ing. Antonio Fessia, responsabile della progettazione Lancia fra il 1955 e il 1968. Equipaggiata con un inedito motore boxer 4 cilindri raffreddato ad acqua, questa berlina fu la prima autovettura italiana di serie a trazione anteriore, e rimase in produzione fino al 1970, per poi lasciare il posto alla 2000, che fu l'ultima automobile integralmente progettata dalla Lancia prima del passaggio del marchio alla gestione Fiat. Come nel caso della Flaminia, anche con la Flavia furono allestite delle versioni speciali, frutto della collaborazione della Lancia con i migliori carrozzieri italiani dell'epoca. Al salone dell'automobile di Torino del 1961 venne svelata la coup\u00e9, opera della Pininfarina. Mentre nel 1962 fu la volta della sport di Zagato e della convertibile Vignale realizzata da Giovanni Michelotti.\nNegli anni in cui nacquero Flaminia e Flavia, la motorizzazione del paese e il boom economico italiano, permisero un aumento delle vendite di automobili sia in Italia che all'estero. Ma lo stabilimento Lancia di Borgo San Paolo, ormai attorniato dall'espansione urbana della citt\u00e0 di Torino, non aveva la possibilit\u00e0 di essere ampliato. Per questo motivo, nel 1963 venne inaugurato a Chivasso un nuovo e moderno impianto, capace di rispondere alle crescenti esigenze produttive dell'azienda. E dalle catene di montaggio di Chivasso uscir\u00e0 la sostituta della Appia, ovvero la Fulvia. Una berlinetta tre volumi dalla carrozzeria semplice e squadrata, spinta da un motore quattro cilindri a V stretta di 12\u00ba, in grado di offrire al guidatore una buona dote di comfort e una notevole affidabilit\u00e0 nella tenuta di strada; caratteristiche che saranno rese celebri nel 1966, quando una Fulvia prender\u00e0 parte ad una spedizione che la porter\u00e0 fino a Capo Nord, in occasione di una impresa atta a celebrare i sessant'anni di fondazione della casa torinese. Comunque, la Fulvia non sar\u00e0 prodotta nella sola versione berlina, perch\u00e9 da questa vettura saranno tratte nel 1965, due modelli sportivi di notevole rilevanza stilistica: \u201cla sport Zagato di Ercole Spada (costruita nel nuovo sito produttivo della carrozzeria milanese a Terrazzano di Rho) e l'esclusiva variante coup\u00e9 di Piero Castagnero\u201d. Quest'ultima, ancora oggi considerata come una icona intramontabile dell'automobilismo italiano, poich\u00e9 oltre a rimanere in vendita sino al 1976 con ottimi risultati dal punto di vista commerciale, fu un'auto dal grandissimo successo sportivo, gareggiando in moltissimi rally memorabili a cavallo fra gli anni sessanta e settanta, grazie alla realizzazione delle indimenticabili versioni HF. Con una delle quali la Lancia ebbe l'onore di conquistare il titolo di campionato internazionale costruttori nel 1972.\nLa Lancia tra gli anni '70 e '90.\nL'Ingresso nella galassia FIAT.\nImpossibilitata ad investire ingenti risorse economiche per lo sviluppo di nuovi modelli tecnologicamente competitivi, nel 1969 la famiglia Pesenti cedette la marca a prezzo simbolico al gigante torinese, che in quel periodo rilev\u00f2 pure i marchi Autobianchi e Ferrari. Sotto la nuova propriet\u00e0, l'azienda venne cos\u00ec sottoposta a un piano di ristrutturazione aziendale, con l'obiettivo di abbattere i costi di gestione societari e di avviare una politica volta ad acquisire nuove fette di mercato nei principali paesi di commercializzazione del marchio. Per questo motivo, si decise di chiudere definitivamente la divisione Lancia veicoli industriali, per concentrare tutte le energie nella sola progettazione dei futuri modelli di automobile.\nIn tal modo, a inaugurare il nuovo corso industriale intrapreso dalla Lancia, sar\u00e0 una due volumi dal design firmato dalla sapiente mano di Gianpaolo Boano, la Beta. Presentata in occasione del salone dell'automobile di Torino sul finire del 1972, la nuova vettura contraddistinta da una buona abitabilit\u00e0 e da motorizzazioni di origine Fiat, avr\u00e0 il compito di sostituire a listino l'ormai anziana Fulvia berlina. E, allo stesso tempo, la funzione di rilanciare la produttivit\u00e0 nello stabilimento Lancia di Chivasso. Esportata in alcuni esemplari persino nel mercato statunitense, la Beta berlina sar\u00e0 affiancata in seguito da una lunga serie di versioni derivate: \u201ccoup\u00e9, decappottabile, fastback HPE e Beta Trevi\u201d; con le quali si cercher\u00e0 di aumentare presso il pubblico l'offerta del marchio.\nTuttavia, accanto alla Beta e alle derivate, nel 1976 far\u00e0 il suo esordio la Gamma, un'ammiraglia destinata a riportare la casa torinese nell'orbita del lusso; dopo che la Flaminia era uscita di produzione da ormai diversi anni, senza mai ricevere eredi. Realizzata in collaborazione con la carrozzeria Pininfarina, che svilupper\u00e0 pure una interessante variante coup\u00e9 della Gamma, la nuova berlina dominata da una coda del tipo fastback non riuscir\u00e0 ad ottenere per\u00f2 il successo sperato. Complici, una linea troppo originale e la mancanza di alcune raffinatezze costruttive tipicamente Lancia (carenze gi\u00e0 riscontrabili nella sorella minore Beta), alle quali bisogna aggiungere la presenza di svariate anomalie progettuali (soprattutto negli esemplari della prima serie), che pesarono notevolmente su un modello nato ormai vecchio; visto e considerato che gli studi, avviati quando era ancora attivo l'accordo par.de.vi tra la FIAT e il costruttore francese Citro\u00ebn, avevano subito un lungo e complicato processo di gestazione.\nComunque, con il passaggio di gestione, l'immagine della marca continu\u00f2 ad essere legata al mondo delle corse. Durante gli anni settanta - ottanta nasceranno infatti svariate automobili da competizione, come la Beta Montecarlo Turbo e la Stratos, una straordinaria macchina da rally con motore 6 cilindri Ferrari-Dino, campione del mondo nelle stagioni 1974, 1975, 1976 e vero oggetto di culto tra gli appassionati. Ma il vero jolly commerciale arriver\u00e0 nel 1979, con la presentazione al pubblico della compatta Lancia Delta. Una vettura disegnata da Giorgetto Giugiaro sfruttando la base meccanica della Fiat Ritmo, che venne ampiamente rimaneggiata dallo staff tecnico indipendente dell'allora ancora esistente Lancia Spa. Vincitrice dell'ambito premio automobilistico auto dell'anno nel 1980, la Delta and\u00f2 a rimpiazzare nelle vendite la Fulvia coup\u00e9 e fu la prima autovettura ad avere a quei tempi la convergenza regolabile su tutte e quattro le ruote; dato che adottava, anche per il retrotreno, un sistema di sospensioni progettato dall'Ing. Sergio Camuffo, notevole evoluzione del Mc Pherson. Essa ottenne sin dagli inizi un successo clamoroso (tant'\u00e8 che alcuni esemplari furono venduti pure col marchio Saab), rimanendo in produzione per ben quattordici anni, con varie versioni sportive a trasmissione integrale (fra cui le S4 e le 4WD) che fecero incetta di titoli mondiali rally: sei consecutivi dal 1987 al 1992.\nDalla Prisma alla Dedra.\nGrazie al debutto della Delta, si profil\u00f2 per la casa automobilistica torinese un periodo di forte espansione commerciale e d'immagine del marchio, che accompagnato dalla nascita dei futuri modelli, permise alla Lancia di rientrare in pochi anni fra i primi quindici costruttori in Europa, allorch\u00e9 l'intero Gruppo Fiat occupava il primo posto davanti a Volkswagen. Difatti, all'inizio degli anni ottanta venne presentata la Prisma, una tre volumi di classe media chiamata a sostituire la Trevi (che rimarr\u00e0 comunque a listino sino al 1984) e la Beta berlina (uscita di produzione da poco tempo). Indirizzata prevalentemente a una clientela alla ricerca di un'auto capace di coniugare il concetto di sportivit\u00e0 con quello di eleganza, la nuova vettura sviluppata sfruttando il pianale e la base meccanica della Delta, si riveler\u00e0 subito un modello di successo. Ma sar\u00e0 anche la prima automobile della Lancia a proporre, accanto alle tradizionali motorizzazioni Fiat benzina bialbero, un propulsore 1.9 a gasolio, disponibile in versioni aspirata e turbo da 65 e 80 cv. In pi\u00f9, la nuova media disporr\u00e0 di un valido assortimento di accessori, tra i quali l'impianto per l'aria condizionata e il check control, un dispositivo elettronico che permette di visualizzare una serie di funzioni fondamentali, oltre a segnalare le eventuali anomalie, come il malfunzionamento dell'impianto elettrico, la mancanza d'olio o del liquido di raffreddamento.\nLa vera novit\u00e0 nel panorama Lancia sar\u00e0 proposta al pubblico nel 1984, quando al salone dell'automobile di Torino verr\u00e0 svelata la nuova ammiraglia, ovvero la Thema. Disegnata da Giorgetto Giugiaro e costruita sulla base di un pianale comune ai modelli: Saab 9000, Fiat Croma e Alfa Romeo 164 al fine di contenere i costi del progetto; la nuova berlina fortemente voluta dall'Ing. Vittorio Ghidella si dimostrer\u00e0 all'altezza delle aspettative, restituendo al marchio quel primato di eccellenza sia nelle qualit\u00e0 costruttive che nei contenuti tecnologici. Tanto da spingere l'azienda a commercializzare, pochi anni pi\u00f9 tardi, pure una interessante variante SW della stessa; quest'ultima frutto perlopi\u00f9 di uno studio condotto dalla carrozzeria Pininfarina. Eppure, degne di nota per quei tempi, furono altres\u00ec le versioni speciali della Thema, come la 8.32 Thema-Ferrari (vero connubio di eleganza e sportivit\u00e0 fra due marchi prestigiosi e simbolo del Made in Italy) e le Limousine, allestite in pochissimi esemplari su ordinazione, all'interno del reparto officina boutique dello storico stabilimento Lancia di Borgo san Paolo, essenzialmente per aziende e personalit\u00e0 illustri dell'epoca; tra le quali l'Avv. Gianni Agnelli e alcuni Presidenti della Repubblica Italiana.\nE dopo la Delta, la Prisma e la Thema, nel 1985 si accoster\u00e0 in gamma un'ulteriore novit\u00e0, che sar\u00e0 messa in vendita poco dopo l'anteprima al salone dell'automobile di Ginevra, la Y10. Una piccola e pratica tre porte, molto apprezzata dal pubblico femminile, con cui la Lancia entrer\u00e0 per la prima volta nella sua storia, nel settore delle city car. Anche se il modello, sar\u00e0 venduto in Francia, Giappone e Italia con il marchio Autobianchi.\nPoi, nel corso del 1989 far\u00e0 il suo debutto la Dedra, una tre volumi progettata in collaborazione con l'I.De.A Institute, dalle linee particolarmente eleganti e perfettamente aerodinamiche. Con un obbiettivo davvero difficile, cio\u00e8 quello di rimpiazzare nel breve termine la Prisma, cercando di proporsi sui mercati sotto un cosiddetto ruolo di vice ammiraglia; in modo da incontrare i gusti di coloro che volevano un'autovettura simile alla Thema, ma a prezzi e dimensioni pi\u00f9 contenute. Tant'\u00e8 vero che i tecnici, oltre a dare quel tono di rappresentanza al corpo esterno della vettura, cercarono di lavorare molto sullo studio degli interni, curati nei minimi dettagli e con contenuti di buona qualit\u00e0, visto che l'auto poteva vantare un vasto assortimento di optional, come il computer di viaggio, i sedili anteriori a regolazione elettrica, il climatizzatore automatico e le tendine parasole riavvolgibili sul lunotto posteriore.\nIl crollo delle vendite.\nSe gli anni ottanta furono per la casa automobilistica Lancia un fiorire di successi, non altrettanto lo furono gli anni novanta. Dopo il lancio della Dedra, che fu un'automobile dal brillante successo commerciale (tant'\u00e8 che a partire dal 1994 sar\u00e0 affiancata dalla variante SW), le vendite della casa torinese iniziarono a diminuire sensibilmente. A determinare questa crisi vi furono alla base diversi aspetti: in primis la concorrenza straniera sempre pi\u00f9 agguerrita, ma anche l'uscita della Lancia dal mondo delle corse provoc\u00f2 delusione e un certo dispiacere tra i fedeli del marchio. In pi\u00f9, sempre in quel periodo, venne chiuso e venduto alla carrozzeria Maggiora lo stabilimento Lancia di Chivasso, arrecando cos\u00ec un ulteriore danno d'immagine per quella che per tutti ormai era divenuta la casa di Chivasso. Testimoni di questa crisi della casa torinese furono il debutto della seconda generazione della Delta, che non riusc\u00ec ad eguagliare il successo commerciale della prima serie (seppur venduta in diverse unit\u00e0 e prodotta nella variante tre porte, il progetto nasceva ormai vecchio) e quello della berlina d'alta gamma Lancia K (dalla quale verranno tratte in seguito le varianti: coup\u00e9, Limousine e SW), che chiamata a svolgere un compito assai difficile, quale quello di accogliere l'eredit\u00e0 della Thema, fece registrare risultati al di sotto delle aspettative (in modo particolare al di fuori del mercato italiano), nonostante i forti investimenti messi in campo dal Gruppo Fiat per quanto concerne le campagne pubblicitarie. La nuova ammiraglia, infatti, pur essendo dotata di buoni equipaggiamenti fu accusata di non possedere certe soluzioni e qualit\u00e0 tecnologiche di altri modelli concorrenti nel segmento. Ma anche di non avere, accanto a quello spiccato tono di eleganza, quelle doti sportive che tanto avevano reso celebre il marchio all'estero tra i decenni settanta\u00a0\u2013 ottanta. Comunque, nonostante le difficolt\u00e0, la Lancia riusc\u00ec in questo periodo ad entrare nel mercato delle grandi monovolume; grazie all'accordo col gruppo PSA commercializz\u00f2 a partire dal 1995 il Lancia Z, e riusc\u00ec a mantenere ottimi livelli di vendite nel settore delle city car con la Lancia Y, prodotta dal 1995 al 2003.\nLa Lancia dagli anni duemila.\nIl tentativo di rilancio.\nAlla vigilia del nuovo millennio il Gruppo Fiat venne travolto da una grave crisi commerciale, finanziaria e tecnologica, che mut\u00f2 profondamente le ipotesi legate a un rilancio del marchio Lancia; gi\u00e0 dalla met\u00e0 degli anni novanta alle prese con una sempre pi\u00f9 crescente crisi di immagine e di mercato, rispetto alla quale i vertici Fiat nutrivano da tempo delle aspettative che ne avrebbero permesso una sua rinascita all'insegna del comfort e dell'eleganza. Tuttavia, nell'ottica di una visione connessa alla riduzione dei costi, nonch\u00e9 a una auspicata riorganizzazione della produzione per marchi, l'allora dirigenza del Gruppo scelse di intraprendere la strategia di rinviare alcuni progetti Lancia a tempi migliori; con il conseguente stop a una sostituta della Delta, che di fatto determiner\u00e0 il quasi definitivo tramonto della vocazione sportiva della casa (consegnando il testimone delle automobili sportive alla rivale del gruppo; l'Alfa Romeo), in favore di una concezione pi\u00f9 classica e tradizionale da applicare all'erede della Dedra; che al di l\u00e0 della veneranda et\u00e0 del progetto, si poteva ancora considerare a tutti gli effetti una ricca fonte di mercato per la casa torinese nell'ottica delle grandi auto. Cos\u00ec, nel 1999 venne lanciata la Lybra, disponibile sin da subito nelle declinazioni berlina e SW; che con linee austere ed attente a richiami Lancia del passato fece registrare nel primo periodo di commercializzazione un interessante andamento nelle vendite (in modo particolare come vettura aziendale), per poi finire dimenticata dalla clientela a causa di un mancato aggiornamento stilistico e tecnologico, che ne avrebbe prolungato sicuramente la carriera. \nPoi, nel 2002, fecero il loro esordio la monovolume Phedra (lussuosa erede della Lancia Z nonch\u00e9 cugina della Fiat Ulysse) e la Thesis, ovvero un'ammiraglia con grandi ambizioni stilistiche, finiture di qualit\u00e0 e ottime motorizzazioni (come il 2.4 \"JTD\" a gasolio da 150 CV e il \"3.0 V6\" 215 CV di origine \"Alfa Romeo Busso\") che, sviluppata a partire da un pianale inedito derivato dalla concept car Dialogos, fece registrare una fredda accoglienza da parte del pubblico, pur restando a listino sino all'estate del 2009, principalmente per via di una linea considerata troppo voluminosa e in totale stile r\u00e9tro; che ad ogni modo si rivel\u00f2 vincente sotto il profilo della rappresentanza, visto e considerato che l'auto fu tra le pi\u00f9 utilizzate dagli esponenti delle istituzioni dello Stato Italiano, come il Presidente della Repubblica Giorgio Napolitano.\nArchiviata la parentesi rivelatasi poco appagante dell'ammiraglia, arrivarono in vendita due modelli in grado di rinsaldare l'immagine del marchio; infatti, al Salone dell'automobile di Ginevra dell'anno 2003 venne presentata con grande interesse tra i visitatori la seconda generazione della Ypsilon, in grado di bissare il successo commerciale della prima serie, soprattutto sulla base alle prestanti motorizzazioni \"Fiat 1.3\" \"JTD\" a gasolio e benzina \"Fire\" \"1.2\" e \"1.4\", che si dimostreranno azzeccate pure sulle innumerevoli versioni speciali di questa city car, tra cui la \"MomoDesign\" e la \"Moda Milano\". E a seguire, nella seconda met\u00e0 del 2004 far\u00e0 il suo debutto ufficiale la monovolume compatta Musa, che derivata dal pianale della Fiat Idea si dimostrer\u00e0 per un lunghissimo periodo di tempo la pi\u00f9 venduta in Italia nel suo segmento; specie dopo il restyling del 2007, con il quale si perfezionarono le linee della carrozzeria ma anche degli allestimenti interni, curati nei minimi dettagli e apprezzabili da una certa clientela al femminile. In pi\u00f9, altro vanto a favore del successo di questa autovettura presso il pubblico fu l'introduzione, a partire dal 2009, della cosiddetta versione \"1.4\" benzina GPL EcoChic, adottata in seguito pure sulla Ypsilon.\nTuttavia, a causa dei pochi investimenti effettuati nell'ottica delle grandi auto, ma anche dello scarso appeal sportivo dei nuovi modelli, il marchio Lancia continu\u00f2 in questo periodo a registrare delle difficolt\u00e0, aggravatesi con l'uscita di scena della Lybra nel 2005, che di fatto sancir\u00e0 un vuoto incolmabile nella gamma. Cos\u00ec, all'indomani della messa in commercio di Ypsilon e Musa, ma ancor di pi\u00f9 in virt\u00f9 delle richieste fattesi sempre pi\u00f9 pressanti degli appassionati, furono ripresi in questi anni, presso il Centro stile di Mirafiori, alcuni studi destinati alla realizzazione di vetture con un minimo di contenuto sportivo. Il primo di essi fu quello di un remake in chiave moderna della Fulvia Coup\u00e9, sfruttando come base la concept car di Flavio Manzoni esposta al Salone di Francoforte nel 2003. Mentre il secondo fu quello della cosiddetta Delta HPE, mostrata per la prima volta al pubblico in occasione della 63\u00aa edizione della Mostra Internazionale d'Arte Cinematografica di Venezia con il compito di anticipare linee e impostazione della terza generazione della Delta. \nSe il progetto della Fulvia Coup\u00e9 non si concretizzer\u00e0 mai per via di una serie di problemi tecnico strutturali affiancati anche dal rischio conclamato di ottenere da essa una scarsa resa economica (del resto il Gruppo Fiat non voleva rimetterci nell'investimento come era accaduto in parte con la Thesis), quello della Delta si realizzer\u00e0 solamente al Salone di Ginevra del 2008, ormai a nove anni esatti dall'uscita di produzione della seconda serie.\nCon la presentazione della nuova generazione della Delta Lancia ha segnato una tappa fondamentale nello sviluppo della sua filosofia di concepire l'auto. Il corpo esterno di questa vettura si \u00e8 infatti distinto dalle rivali per l'originalit\u00e0 e il design molto ricercato e \"personale\" della carrozzeria; mentre gli interni per il buon rendimento dell'abitabilit\u00e0 e dei contenuti tecnologici. Con tale modello la casa ha portato in dote delle motorizzazioni Fiat davvero all'avanguardia, tra cui: i \"2.0\" \"Multijet\" a gasolio da 16 valvole e il benzina \"1.4\" \"Turbojet\" sempre da 16 valvole (quest'ultimo fornito in seguito anche nella versione a doppia alimentazione EcoChic benzina GPL). Dal 2010, inoltre, la Delta \u00e8 stata la prima auto al mondo ad essere prodotta in serie con una verniciatura opaca per l'intera carrozzeria. Questa soluzione \u00e8 stata sperimentata gi\u00e0 in passato dalla Lancia per alcuni esemplari limitati della Ypsilon e con la Delta si \u00e8 deciso di renderla definitiva in una versione a lei dedicata la \"Lancia Delta Hardblack\".\nL'alleanza con Chrysler.\nL'accordo del 2009 tra Fiat Group e Chrysler Group ha permesso al marchio Lancia un consistente allargamento della gamma e della rete di vendita in Europa. Dal 2011 infatti, la gamma Lancia viene coordinata a quella Chrysler, e il marchio statunitense ritirato dal mercato europeo con la sola eccezione dei paesi anglosassoni. In questo modo, tutta la rete di vendita e assistenza Chrysler passa sotto il controllo Lancia, pur continuando la vendita dei modelli a denominazione Jeep.\nL'integrazione con Chrysler ha permesso altres\u00ec alla Lancia di rinnovare nel breve termine, tra il 2011 e il 2012, la gamma nell'ottica delle grandi auto: con la presentazione della seconda generazione della Thema (che ha sostituito la Thesis), della monovolume Voyager (che ha preso il posto della Phedra) e di una cabriolet di fascia medio-alta, la Flavia. Nel contempo, si \u00e8 consolidata la presenza del marchio nel segmento delle city car, con il debutto della nuova Ypsilon a cinque porte, stretta cugina della Fiat 500 del 2007.\nTuttavia, dallo stesso 2011, \u00e8 da registrare l'inizio dell'abbattimento dell'ultima sezione dell'ex stabilimento Lancia di Borgo san Paolo a Torino (tra via Monginevro, via Caraglio, via Lancia e via Issiglio), che insieme al Grattacielo Lancia fu la sede storica della casa torinese, a partire dai primi anni dell'azienda fino alla fine degli anni ottanta, quando anche i reparti di progettazione e sperimentazione furono trasferiti negli stabilimenti Fiat. Il complesso, che da tempo non era pi\u00f9 sede produttiva aveva ospitato il Museo Lancia (che ad oggi non ha trovato ancora una nuova collocazione, seppure alcuni modelli della collezione vengano esposti dal 2019 a rotazione presso la sede \"FCA Heritage\" del \"Motor Village Mirafiori\" di Torino) e i dipendenti della Fiat GSA (Gestione Software Applicativo), divenuta poi Globalvalue (joint venture tra Fiat ed IBM). L'intera area era stata venduta da Fiat nel 2007 ad una societ\u00e0 immobiliare, che ha avviato la costruzione di un'ampia zona residenziale e commerciale.\nIl declino del marchio.\nA partire dal giugno 2014, conseguentemente allo scarso gradimento registrato nei Paesi europei per i modelli di origine Chrysler (Flavia, Thema, Voyager), nonch\u00e9 nell'ottica di un piano di riorganizzazione della produzione dei marchi di propriet\u00e0 del Gruppo FCA, sono stati ritirati progressivamente dai mercati tutti i modelli Lancia ad eccezione della sola Ypsilon. Dal mese di maggio 2017, dopo che FCA ha deciso di interrompere anche in Germania i canali e la rete di vendita ufficiali Lancia per la commercializzazione del solo modello rimasto, l'unico mercato di riferimento del marchio resta quello italiano.\nNel piano industriale FCA 2018-2022 non sono stati previsti investimenti per Lancia, tanto che da alcune dichiarazioni dei vertici della societ\u00e0 si evinceva che anche la Ypsilon, unico modello della casa rimasto in produzione, non sarebbe stato pi\u00f9 rinnovato. Nel primo semestre del 2020 si \u00e8 verificata una lieve inversione di tendenza e, in maniera quasi inaspettata, \u00e8 stata presentata una nuova versione della Ypsilon, la \"Mild Hybrid\", prima autovettura della casa torinese dotata di propulsione ibrida a minimo impatto ambientale, confermando in tal senso un segno di speranza nel possibile rilancio del marchio. Tale concetto si \u00e8 nuovamente affermato il 16 gennaio 2021, giorno della nascita di Stellantis, attraverso la fusione di Fiat Chrysler Automobiles con il Groupe PSA; in particolare, durante la prima riunione con i sindacati, l'amministratore delegato di Stellantis Carlos Tavares ha annunciato l'intenzione di riposizionare Lancia come un marchio \"premium\" insieme ad Alfa Romeo e DS, scongiurandone il rischio di chiusura.\nArchivio.\nL\u2019archivio dell\u2019azienda \u00e8 conservato presso il Centro storico Fiat nel fondo Lancia (estremi cronologici: 1906 - 1990)."}
{"id": "127881", "revid": "830939", "url": "https://it.wikipedia.org/wiki?curid=127881", "title": "Guglielmo Letteri", "text": "Biografia.\nGuglielmo Letteri visse a lungo in Albania con la famiglia. Inizialmente sembrava destinato a svolgere un'attivit\u00e0 diversa da quella che avrebbe successivamente intrapreso. Suon\u00f2 professionalmente per due anni (dal 1945 al 1947) nel trio jazz \"Crystal Trio\".\nNel 1943 torn\u00f2 nella sua citt\u00e0 natale dove frequent\u00f2 la Facolt\u00e0 di Ingegneria e poi part\u00ec per l'Argentina, nazione un cui avvenne il suo primo incontro professionale con il fumetto. Nel 1949 conobbe Athos Cozzi, un disegnatore che lavorava gi\u00e0 in Argentina e lo convinse a dedicarsi al disegno come lavoro. Da qui inizi\u00f2 una collaborazione che lo port\u00f2 a collaborare per varie case editrici, fianco a fianco con artisti come Hugo Pratt, Alberto Ongaro e Sergio Tarquinio.\nDopo altre \"emigrazioni\" l'artista si stabil\u00ec a Londra, dove collabor\u00f2 con la Fleetway fino a quando fece ritorno in America Latina. Nel 1963 torn\u00f2 in Italia e l'anno dopo esord\u00ec su Tex con \"Agguato fra le rocce\", una delle ultime storie pubblicate nel formato a striscia e ristampata nei numeri 68 e 69 della serie \"gigante\" (cio\u00e8 il formato che \u00e8 diventato quello tradizionale di Bonelli).\nLetteri si \u00e8 dedicato a questo personaggio per pi\u00f9 di quarant'anni, disegnando oltre 11.000 tavole e divenendo cos\u00ec il pi\u00f9 prolifico disegnatore della testata dopo Galleppini.\nDisegnatore molto amato dai lettori, con il suo stile pulito, preciso e di alta qualit\u00e0, \u00e8 stato il primo a fornire un'interpretazione personale di Tex che si discostasse da quella di Galep. Tra i suoi lavori pi\u00f9 importanti \u00e8 doveroso ricordare la caratterizzazione grafica del dotto egiziano \"El Morisco\" ed il volume fuori serie \"Oklahoma\", scritto da Giancarlo Berardi e apripista alla successiva pubblicazione della collana \"Maxi Tex\".\nL'artista romano \u00e8 stato inoltre l'autore (insieme a Nolitta) della storia pi\u00f9 lunga mai pubblicata del mitico ranger, \"Ritorno a Pilares\", di ben 586 pagine (nn.387-392 della serie regolare).\nAll'opera di Letteri su Tex \u00e8 stata dedicata una mostra nell'edizione del novembre 1998 del Salone del Fumetto di Lucca, da cui \u00e8 scaturito un prestigioso catalogo intitolato \"Guglielmo Letteri e Tex\" corredato di molte immagini e articoli.\nMuore a Roma il 2 febbraio 2006, all'et\u00e0 di ottant'anni."}
{"id": "127884", "revid": "8911", "url": "https://it.wikipedia.org/wiki?curid=127884", "title": "Cornelio Gallo", "text": ""}
{"id": "127887", "revid": "1480390", "url": "https://it.wikipedia.org/wiki?curid=127887", "title": "Juan-les-Pins", "text": "Juan-les-Pins \u00e8 la principale stazione balneare del comune francese di Antibes ed una delle pi\u00f9 note della Costa Azzurra. I suoi abitanti si chiamano \"Juanais\".\nGeografia fisica.\nJuan-les-Pins \u00e8 un sobborgo di Antibes, affacciato sul golfo Juan, che si estende tra il Cap d'Antibes e la punta della Croisette verso Cannes. \u00c8 situato fra Nizza e Cannes, a 13\u00a0km dall'aeroporto di Nizza-C\u00f4te d'Azur. \nEconomia.\nTurismo.\nIl quartiere possiede un Palazzo dei Congressi e numerosi alberghi di lusso che accolgono clienti internazionali attratti dalla bellezza del luogo, dalle manifestazioni e dagli spettacoli che vengono organizzati a livello mondiale.\nJuan-les-Pins \u00e8 sorta nel 1881 ed \u00e8 diventata nel 1925, per iniziativa dello statunitense Franck Jan-Gould, una tra le localit\u00e0 balneari estive pi\u00f9 mondane, grazie al Festival internazionale del jazz che si tiene ogni anno nel mese di luglio, alla sua spiaggia di finissima sabbia che si protrae per due chilometri e confina con una pineta, al suo casin\u00f2 e ad altre numerose attrazioni notturne.\nInfrastrutture e trasporti.\nLa localit\u00e0 possiede due porti turistici ubicati nella zona est: Port Gallice e Port du Crouton."}
{"id": "127889", "revid": "6923", "url": "https://it.wikipedia.org/wiki?curid=127889", "title": "Isole di Lerino", "text": "Le Isole di Lerino (francese: \"\u00celes de L\u00e9rins\"; latino: \"Lero et Lerina\") formano un piccolo arcipelago composto da due piccole isole e da alcuni isolotti. Esse sono poste vicino alla costa di Cannes, Costa Azzurra e le due isole principali sono l'isola di Santa Margherita e l'isola di Sant'Onorato.\nGeografia.\nL'arcipelago comprende:\nIl clima \u00e8 mediterraneo. La vegetazione \u00e8 in prevalenza composta da pini.\nStoria.\nNel 410 venne fondato il monastero di Lerino, ad opera di sant'Onorato di Arles sull'isola che poi fu battezzata col suo nome. Nell'Alto Medioevo il cenobio, dove san Patrizio, l'evangelizzatore dell'Irlanda, avrebbe compiuto i suoi primi studi, fu frequentato da pellegrini irlandesi e scozzesi. Vi si form\u00f2 anche sant'Attala, in seguito abate dell'abbazia di San Colombano nel VII secolo. Nel 732 l'abate e cinquecento monaci, attaccati dai Saraceni, furono uccisi. Nel 1073 il monastero fu fortificato ad opera dell'abate Aldebert.\nOggi si conservano del periodo medioevale solo le facciate della cappelle della Trinit\u00e0 e del Santo Salvatore. Lungo la costa rimane anche un torrione quadrangolare, innalzato fra il XIII e il XV secolo, al di sopra di una cisterna la cui volta sostiene al primo piano una camera di sicurezza per le reliquie del monastero. Nel XV secolo il re di Francia vi install\u00f2 una guarnigione malgrado l'opposizione dell'abate.\nL'isola di Santa Margherita ospita una fortezza, nella quale sarebbe stato imprigionato l'uomo con la maschera di ferro.\nNel luglio 1707 l'arcipelago fu occupato dalla flotta inglese comandata da sir Cloudesley Shovell, che bloccava Tolone in quel momento assediata da Vittorio Amedeo II ed Eugenio di Savoia, con cui co-operava. In seguito al ritiro di questi ultimi verso Nizza, anche le navi britanniche si ritirarono la notte tra il 22 e il 23 agosto, dopo che la flotta francese si fu autoaffondata."}
{"id": "127890", "revid": "339392", "url": "https://it.wikipedia.org/wiki?curid=127890", "title": "Lerins", "text": ""}
{"id": "127891", "revid": "765341", "url": "https://it.wikipedia.org/wiki?curid=127891", "title": "Polittico di Sant'Anna (Ferrari)", "text": "Il Polittico di Sant'Anna rappresenta l'esordio artistico di Gaudenzio Ferrari nella citt\u00e0 di Vercelli.\nStoria.\nIl pittore di Valduggia ricevette l'importante commissione il 26 luglio 1508 dalla \"Congregazione di Sant'Anna\", essendo il polittico destinato all'omonima chiesa vercellese; l'opera venne saldata il 7 maggio 1509.\nCome era prassi in quel tempo, un pittore proveniente da fuori, doveva appoggiarsi ad una bottega attiva in citt\u00e0 che garantisse per lui. In questo caso l'intermediario ed il garante fu Eusebio Ferrari (che nonostante l'omonimia, non era legato a Gaudenzio da rapporti di parentela).\nLa conoscenza dei due doveva gi\u00e0 essere avvenuta prima della commessa; si ipotizza che proprio Eusebio sia stato il compagno di Gaudenzio nel famoso viaggio a Roma, ipotesi che varrebbe a spiegare il debito artistico di Eusebio nei confronti delle innovazioni pittoriche introdotte da Gaudenzio, in linea con le lezioni del Bramantino e del Perugino che sono gi\u00e0 visibili nel polittico di Sant'Anna.\nDescrizione e stile.\nLa grande macchina d'altare era formata da 6 pannelli dipinti a tempera: tutti si sono conservati e sono oggi divisi tra la Galleria Sabauda, Torino, ove troviamo quattro pannelli:\ne la National Gallery, Londra con i due pannelli:\nI modi stilistici del polittico, con la tensione psicologica che anima le scene, costituirono per la citt\u00e0 di Vercelli un evento di grande novit\u00e0, destinato a condizionare fortemente la futura produzione degli altri pittori locali (il gi\u00e0 citato Eusebio Ferrari, ma anche Gerolamo Giovenone e, pi\u00f9 tardi, Bernardino Lanino che di Gaudenzio fu valente allievo)\nSi pu\u00f2 osservare, per sottolineare le novit\u00e0 gaudenziane, come nella tavola di \"Gioacchino cacciato dal Tempio\", vibri un pathos singolare, con la figura del burbero sacerdote nella sua tunica bianca, che alza minaccioso il pugno verso un Gioacchino, che curva le spalle ed incrocia le braccia sul petto, impaurito ed umiliato. L'episodio si riferisce ad uno dei vangeli apocrifi che testualmente recita:"}
{"id": "127892", "revid": "149726", "url": "https://it.wikipedia.org/wiki?curid=127892", "title": "Antibes", "text": "Antibes Juan-les-Pins, o pi\u00f9 semplicemente Antibes (in italiano desueto \"Antibo\" e storicamente anche \"Antipoli\", , in occitano \"Ant\u00edbol\"), \u00e8 un comune francese di abitanti, situato nel dipartimento delle Alpi Marittime nella regione della Provenza-Alpi-Costa Azzurra. I suoi abitanti si chiamano \"antibois\" (in occitano provenzale \"antibolencs\" o \"antiboulen\", in italiano \"antiboini\"). \u00c8 il secondo comune del dipartimento delle Alpi Marittime, dopo Nizza.\nGeografia fisica.\nAntibes sorge sulla baia degli Angeli, a nord-est della penisola del capo d'Antibes. \u00c8 situata a 23 km a sud-ovest di Nizza, a 15 km a sud-est di Grasse e a 10 km ad est di Cannes. Il comune di Antibes comprende anche le localit\u00e0 turistica di Juan-les-Pins ed il tecnopolo di Sophia-Antipolis.\nEtimologia.\nIl toponimo Antibes deriva direttamente dal greco antico \"\u1f08\u03bd\u03c4\u03af\u03c0\u03bf\u03bb\u03b9\u03c2\" (\"Antipolis\"), ovvero \"citt\u00e0 opposta\" poich\u00e9 situata sulla riva della baia degli Angeli opposta a \"Nikaia\" (\u039d\u03af\u03ba\u03b1\u03b9\u03b1), posta a nord della foce del Varo.\nStoria.\nFu fondata nel IV secolo a.C. dai greci di Massalia con il nome di \"Antipolis\". Nel 43 a.C. fu ufficialmente annessa alla provincia romana della Gallia Narbonense. Tra il IV ed il V secolo fu fondata la diocesi di Antibes.\nSul finire X secolo il conte di Provenza Guglielmo I ripart\u00ec i territori lungo la costa recentemente strappati ai saraceni tra i suoi feudatari. Uno di questi, Rodoardo, considerato il capostipite dei Da Grasse, ottenne la met\u00e0 della diocesi di Antibes. Nella seconda met\u00e0 del XII secolo i Da Grasse vendettero la citt\u00e0 al vescovo locale. Nel 1124 i saraceni saccheggiarono ed incendiarono la cattedrale della citt\u00e0. A fronte delle continue incursioni, il 19 luglio 1244 i vescovi di Antibes si stabilirono nella vicina Grasse, ritenuta pi\u00f9 sicura. \nNel 1385 l'antipapa Clemente VII concesse la signoria di Antibes al doge genovese Antoniotto Adorno a patto che non riconoscesse la legittimit\u00e0 di papa Urbano VI. Contrariamente a quanto accordato il doge genovese si schier\u00f2 con il pontefice romano vedendosi cos\u00ec revocato il possesso della citt\u00e0 provenzale i cui diritti vennero acquisiti nel novembre dello stesso anno dalla camera apostolica. Nel frattempo i fratelli Luca e Marco Grimaldi avevano prestato alla camera apostolica avignonese 5.000 fiorini genovesi in cambio delle rendite del feudo di Antibes. Impossibilitato a restituire la cifra Clemente VII assegn\u00f2 loro la signoria di Antibes nel novembre 1386. Nel 1392 Maria di Biot, reggente della contea di Provenza e partigiana dell'antipapa avignonese, conferm\u00f2 il possesso di Antibes ai Grimaldi in contrasto con il vescovo di Grasse, rimasto fedele al papa di Roma.\nDopo la morte nel 1481 di Carlo III di Provenza Antibes, pur restando infeudata ai Grimaldi, fu annessa al Regno di Francia diventandone l'estremo avamposto sud-orientale. Nel 1536 fu saccheggiata dalle truppe imperiali guidate da Andrea Doria. Per proteggere la citt\u00e0 da ulteriori attacchi nel 1550 Enrico II di Francia ordin\u00f2 la costruzione del forte Carr\u00e9, poi ampliato da Vauban. Tra il settembre 1590 ed il marzo 1592, durante l'ottava guerra di religione francese, Antibes fu occupata dalle truppe di Carlo Emanuele I di Savoia. L'opera di fortificazione intrapresa dai sovrani francesi continu\u00f2 negli anni successivi con la realizzazione di un munito sistema difensivo, ultimato nel 1603. Nel 1608 Enrico IV acquist\u00f2 il feudo di Antibes dai Grimaldi per 250.000 fiorini.\nNel 1746, nel pieno della guerra di successione austriaca, Antibes venne assediata dalle truppe austro-savoiarde guidate da Maximilian Ulysses Browne. Gli assedianti effettuarono un pesante bombardamento che distrusse gran parte del tessuto urbano, cattedrale compresa. L'arrivo di rinforzi francesi unito allo scoppio della rivolta di Genova costrinse per\u00f2 gli assedianti a ritirarsi nel febbraio 1747. Nel 1790 fu inclusa nel territorio del dipartimento del Varo.\nIl 1\u00ba marzo 1815 Napoleone sbarc\u00f2 nel golfo Juan, in fuga dall'esilio all'isola d'Elba. Alla notizia dell'arrivo dell'ex-imperatore gli abitanti di Antibes chiusero le porte della citt\u00e0. Nel 1860 in seguito al trattato di Torino che consegn\u00f2 alla Francia la Savoia e la contea di Nizza Antibes cess\u00f2 la sua secolare funzione di citt\u00e0 frontaliera venendo trasferita al neocostituito dipartimento delle Alpi Marittime.\nNel XIX secolo vennero smantellate le mura seicentesche e il tessuto urbano inizi\u00f2 ad espandersi verso l'interno e verso il capo d'Antibes. Nel 1882 fu aperto lo stabilimento balneare di Juan-les-Pins.\nEconomia.\nTurismo.\nMolti sono i pittori, impressionisti e no, che negli ultimi centocinquanta anni hanno scelto di soggiornarvi per un certo tempo per ritrarre i suoi paesaggi e la sua luce incomparabile: ricordiamo Nicolas De Sta\u00ebl, che vi trov\u00f2 prematuramente la morte, Claude Monet e Paul Signac, Hans Hartung.\nSu Antibes Victor Hugo scrisse: \"Tout ici rayonne, tout fleurit, tout chante\" ovvero \"Qui tutto splende, tutto fiorisce, tutto canta\".\nTra Antibes e Juan les Pins si estende il famoso promontorio di Cap d'Antibes dove Francis Scott Fitzgerald ambient\u00f2 parte del suo romanzo \"Tenera \u00e8 la notte\" e dove sorgono alcuni tra i pi\u00f9 esclusivi hotel del mondo, come l'Hotel du Cap-Eden Roc, e fastose ville private come il Castello della Cro\u00eb e che ospita splendidi parchi fra cui il parco Thuret, un giardino botanico di 4 ettari. In cima al promontorio sorge il faro, accanto al Santuario della Garoupe : da qui si gode una magnifica vista a 360 gradi, che va da Cannes alla Baie des Anges.\nMolto suggestiva, bench\u00e9 non agevole, la passeggiata a piedi sul litorale del Cap che inizia dalla spiaggia della Garoupe.\nIl Fort Carr\u00e9 \u00e8 una fortezza del XVI secolo, uno dei massimi esempi di architettura militare in Europa, che sorge sulle rovine del Tempio di Mercurio. Vi venne imprigionato Napoleone Bonaparte dal 16 agosto al 14 settembre del 1794, dopo la caduta di Robespierre.\nTra Fort Carr\u00e9 (a levante) e i bastioni della citt\u00e0 vecchia (a ponente) c'\u00e8 il maggiore porto turistico in Europa e il secondo del mondo: Port Vauban. Gi\u00e0 importantissimo porto commerciale per la Antipolis dei Greci, mantenne la sua importanza strategica anche durante il Medioevo.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada A8 che unisce Aix-en-Provence alla frontiera italiana.\nFerrovie.\nLa stazione ferroviaria principale della citt\u00e0 \u00e8 la stazione di Antibes, situata lungo la linea Marsiglia-Ventimiglia.\nManifestazioni.\nNel mese di luglio nella Pin\u00e8de Gould di Juan les Pins si svolge da pi\u00f9 di 40 anni il Festival del jazz."}
{"id": "127894", "revid": "125824109", "url": "https://it.wikipedia.org/wiki?curid=127894", "title": "Claudio Garella", "text": "Biografia.\n\u00c8 sposato con Laura e ha due figlie, Claudia (classe 1975) e Chantal (classe 1985).\nCaratteristiche tecniche.\nEra famoso per la tendenza a parare con ogni parte del corpo, in uno stile poco ortodosso ma efficace, soprattutto nelle uscite basse. Talvolta criticato per alcuni errori definiti \u00abgarellate\u00bb da Beppe Viola, seppe rispondere agli scetticismi contribuendo con ottime prestazioni allo scudetto vinto dal nel 1985, venendo ribattezzato da l\u00ec in avanti con un nomignolo da supereroe, \"Garellik\".\nCarriera.\nGiocatore.\nDebutt\u00f2 in Serie A nel corso del campionato 1972-1973 con la maglia del (gara contro il Lanerossi Vicenza). Seguirono due stagioni con il in Serie D e Serie C con un gol all'attivo segnato su rigore.\nDopo un anno al Novara fu tesserato dalla Lazio con la quale rimase per due anni: nel primo fu sempre in panchina perch\u00e9 chiuso da Felice Pulici, mentre l'anno successivo divenne titolare, totalizzando 29 presenze, grazie alla fiducia accordatagli dal tecnico biancoceleste Lu\u00eds Vin\u00edcio. Dopo due prestazioni mediocri contro il Lens nelle coppe europee e contro il Vicenza in campionato, Garella fu contestato dalla tifoseria biancoceleste, che cominci\u00f2 a deriderlo con il soprannome di \"Paperella\". Fu ceduto, quindi, alla Sampdoria in Serie B, dove milit\u00f2 per tre stagioni, totalizzando in totale 113 presenze e 97 gol subiti in maglia blucerchiata.\nDopo l'esperienza sotto la Lanterna pass\u00f2 all'Hellas Verona allenato da Osvaldo Bagnoli, con il quale partecip\u00f2 alla storica conquista dello scudetto nella stagione 1984-1985. Garella risulter\u00e0 determinante in pi\u00f9 partite, specialmente in Roma-Verona del 21 ottobre 1984, in cui mantenne la porta inviolata con una serie di interventi decisivi.\nNell'estate del 1985 pass\u00f2 al Napoli col quale vinse un altrettanto storico scudetto e la Coppa Italia 1986-1987. Dopo una \"rivolta\" mai ben chiarita, che lo vide protagonista insieme a Ferrario, Salvatore Bagni e Bruno Giordano contro l'allenatore Ottavio Bianchi, venne ceduto all'Udinese in Serie B.\nSi ritir\u00f2 dopo il campionato 1990-1991 giocato in cadetteria con la maglia dell', collezionando 2 presenze e subendo 2 reti, per un brutto infortunio subito nell'autunno del 1990. In carriera ha totalizzato complessivamente 245 presenze in A e 218 in B.\nAllenatore.\nPrima allena a Torino l'U.S.D. Barracuda, squadra di Prima Categoria. Nel 2011 ricopre l'incarico di preparatore dei portieri del Pergocrema. Nella stagione 2012-2013 diventa allenatore della squadra giovanile juniores del Cit Turin. Il 26 settembre 2013 subentra come allenatore della prima squadra del Barracuda, in Prima Categoria.\nDirigente.\n\u00c8 stato direttore sportivo di una squadra dilettantistica di Pecetto Torinese, in provincia di Torino, militante in Promozione, e successivamente osservatore della Canavese, compagine di Serie D. Nel 2015 \u00e8 dirigente del Barracuda."}
{"id": "127901", "revid": "339392", "url": "https://it.wikipedia.org/wiki?curid=127901", "title": "Paperetta Y\u00e9 Y\u00e9", "text": ""}
{"id": "127903", "revid": "88740", "url": "https://it.wikipedia.org/wiki?curid=127903", "title": "14 Irene", "text": "Irene (dal greco E\u1f30\u03c1\u03ae\u03bd\u03b7, \"Eir\u00e9ne\", catalogato secondo la designazione asteroidale come 14 Irene) \u00e8 un grande asteroide della fascia principale. Ha una composizione prevalentemente rocciosa con nichel e ferro allo stato metallico.\nIrene fu scoperto il 19 maggio 1851 da John Russell Hind grazie al telescopio da 7 pollici dell'osservatorio privato di George Bishop (di cui era direttore) al Regents Park di Londra, Regno Unito. L'asteroide fu scoperto indipendentemente quattro giorni dopo da Annibale de Gasparis, dall'osservatorio di Capodimonte a Napoli. Fu battezzato cos\u00ec in onore di Eirene, la personificazione della pace nella mitologia greca, una delle Ore, figlia di Zeus e di Temi, su suggerimento di Sir John Herschel. Hind in una lettera al London Times nel maggio del 1951 scrisse:\nLa \"Grande Esposizione delle Opere dell'Industria di tutte le Nazioni\" al Crystal Palace di Hyde Park, Londra, dur\u00f2 dal 1\u00ba maggio al 18 ottobre 1851.\nLa curva di luce praticamente piatta dell'asteroide indica un oggetto sferico. Tra il 1958 e il 1998, sono state osservate tre occultazioni stellari di Irene."}
{"id": "127904", "revid": "770813", "url": "https://it.wikipedia.org/wiki?curid=127904", "title": "Bell UH-1 Iroquois", "text": "Il Bell UH-1 Iroquois, comunemente detto Huey, era un elicottero statunitense multiruolo famoso per il suo largo impiego durante la guerra del Vietnam.\nSviluppo.\nL'UH-1 era un elicottero leggero utility progettato dalla Bell Helicopter di Fort Worth, Texas e nacque da una gara indetta dall'US Army nella prima met\u00e0 degli anni cinquanta. A seguito della vittoria, segu\u00ec il prototipo, denominato XH-40, che vol\u00f2 per la prima volta nello stabilimento Bell il 22 ottobre del 1956, spinto da un motore turboalbero Lycoming T53-L-1A da 860 shp. All'XH40, seguirono altri 6 prototipi di preserie, siglati YH-40 e consegnati dall'agosto del 1958.\nI test di volo furono assai soddisfacenti e indussero l'US Army a farlo produrre su larga scala. Ridenominato dall'esercito statunitense prima HU-1 e poi UH-1 (H sta per \"Helicopter\", U per \"Utility\"), divenne il nuovo elicottero multiruolo dell'Aviazione dell'Esercito USA. Questo modello andava a soppiantare i tipi H-34 e H-21 a pistoni, mezzi affidabili ma lenti, pesanti ed onerosi sotto il profilo della manutenzione. La vera novit\u00e0 dell'UH-1 (come nel frattempo era stato ridenominato) era l'adozione del motore a turboalbero che, oltre ad essere considerevolmente pi\u00f9 leggero di un motore a pistoni, garantiva un minore rapporto peso/potenza. Ma, in generale, si pu\u00f2 dire che l'aspetto era assai moderno rispetto alle macchine contemporanee e la Bell lo denomin\u00f2 commercialmente model B-204.\nNon ci volle molto tempo per rendersi conto che l'UH-1 era destinato ad entrare nella storia dell'aviazione. Nel giro di pochi anni non solo rivoluzion\u00f2 il settore dell'ala rotante, ma anche le tattiche e le procedure d'impiego dell'elicottero stesso. Dopo il celeberrimo OH-13 Sioux (Bell Model 47, reso famoso dal film \"M*A*S*H\", di Robert Altman) la Bell ancora una volta si apprestava ad essere la protagonista.\nI primi modelli di serie.\nLe prime varianti prodotte in grande scala furono la A (173 esemplari), capace di trasportare 5 soldati equipaggiati, e la B (1014 esemplari, motorizzati con il pi\u00f9 potente turboalbero da 960 shp) in grado di ospitarne 7.\nMentre l'Esercito USA si apprestava ad equipaggiare le prime unit\u00e0, la Bell faceva volare la versione a fusoliera allungata del 204, ovvero la 205. Il Model 205, conosciuto inizialmente nell'US Army come UH-1D possedeva una capacit\u00e0 di trasporto interna doppia rispetto al B, accomodando fino a 11 fanti (12 se l'equipaggio fosse costituito dal solo pilota), oppure 7-8 pi\u00f9 una coppia di mitraglieri laterali armati di mitragliatrice M60 da 7,62\u00a0mm, installate su sottosistemi fissi tipo M23. I mitraglieri erano in genere adibiti a compiti di copertura durante le delicate fasi di sbarco delle squadre fucilieri. Altre differenze rilevanti erano l'adozione di un rotore di dimensioni maggiorate e la potenza del turboalbero, portata a 1100 shp. Della versione D ne furono prodotti 2000 esemplari, a cui vanno sommati i 7 prototipi YUH-1D. Le maggiori capacit\u00e0 e prestazioni della versione D, ne suggerirono l'impiego quale principale elicottero da trasporto tattico (in gergo \"Slick\"). Cos\u00ec, una buona parte dei 204, in particolare i B, furono gradualmente riconvertiti in aerocannoniere, con 2/4 membri d'equipaggio (in generale pilota, co-pilota addetto ai sistemi d'armi, pi\u00f9 due mitraglieri laterali, ove disponibili). Nel ruolo di cannoniere, i 204B vennero sostituiti dai 204C (dotati di un pi\u00f9 potente turboalbero) e poi dai successivi AH1 Cobra, mentre per il trasporto tattico, gli UH-1D vennero sostituiti dagli UH-1H (anch'essi dotati di turboalbero potenziato).\nIl Vietnam e il concetto di Mobilit\u00e0 Aerea.\nQuando si pensa a un elicottero, o al Vietnam, istintivamente viene da pensare allo Huey, o meglio al UH-1, ufficialmente soprannominato Iroquois (da una trib\u00f9 indiana, gli Irochesi appunto), ma universalmente e affettuosamente ribattezzato \"Huey\".\nHuey, infatti, oltre a essere un nome di persona \u00e8 anche il nome del primo dei nipoti di Paperino, il personaggio dei fumetti di Walt Disney, che nell'originale inglese si chiamano \"Huey\", \"Dewey\" e \"Louie\".\nDurante quell'interminabile conflitto, l'inconfondibile e sgraziata sagoma dello Huey divenne familiare a chiunque si trovasse in quel paese. Per l'US Army rappresent\u00f2 ben pi\u00f9 che un semplice mezzo di trasporto. La sorprendente versatilit\u00e0 stup\u00ec ufficiali e soldati e persino il nemico, che inizialmente lo sottovalut\u00f2. Il compito principale era l'inserimento e l'esfiltrazione delle squadre di fanteria, anche se i primi UH-1A che arrivarono in Vietnam nel 1962 furono destinati alla scorta armata degli elicotteri da trasporto utilizzati al tempo: i Piasecki CH-21 Shawnee.\nIn un terreno mutevole ed insidioso, contraddistinto da foreste, colline e vasti acquitrini, l'elicottero rappresentava senza ombra di dubbio il mezzo ideale per spostare le truppe da un punto all'altro. Ma questo non fu l'unico impiego. Gi\u00e0 dai primi esemplari schierati in Vietnam, i militari compresero che lo Huey poteva essere efficace anche in ruoli prettamente offensivi come la controguerriglia.\nIn quel periodo infatti, l'Esercito USA stava conducendo in patria numerosi test sui sistemi d'arma compatibili. Furono provati con successo lanciarazzi multipli da 70\u00a0mm, lanciagranate automatici da 40\u00a0mm, complessi di mitragliatrici M60 e le allora nuove Minigun a sei canne rotanti da 7,62\u00a0mm da 4.000 colpi al minuto. Sull'onda di questo trend, che si stava sempre pi\u00f9 affermando, nel corso degli anni successivi un gran numero di Huey fin\u00ec a servire in compiti antinsurrezionali o nel supporto tattico ravvicinato (detto in gergo CAS, \"Close Air Support\"), finch\u00e9 tale ruolo non venne rilevato gradualmente dallo specifico AH-1 HueyCobra (Bell Model 209), il primo vero elicottero espressamente progettato per compiti di combattimento (sempre basato sugli organi meccanici dell'UH-1).\nCi\u00f2 nonostante l'impiego del \"Huey\" durante il conflitto divenne sempre pi\u00f9 intensivo con il passare degli anni. Poteva quindi accadere che a cavallo tra la fine degli anni sessanta ed l'inizio degli anni settanta in un solo giorno gli UH-1 stazionati nel Vietnam del Sud compiessero oltre mille missioni, che potevano comprendere dall'evacuazione medica fino al trasporto truppe una ampia tipologia di operazioni.\nLa variante pi\u00f9 importante in assoluto era la H (Bell Model 205A-1): questa in sostanza era una D, dotata di un pi\u00f9 potente propulsore da 1400 shp, ancora una volta appartenente alla famiglia T53. L'arrivo della \"Hotel\" in Vietnam nel 1967 pose per sempre fine ai problemi di potenza che si erano manifestati fino ad allora. La prima unit\u00e0 ad esserne equipaggiata fu la 45th Medical Company (Air Ambulance) di stanza a Long Binh, nel luglio dello stesso anno. Un'altra novit\u00e0 consisteva in una completa strumentazione per il volo notturno e in condizioni meteo avverse (a differenza di buona parte dei D). L'UH-1H venne prodotto in 4.900 esemplari in servizio in pi\u00f9 di 50 nazioni.\nGli Angeli della Misericordia.\nIl Vietnam non fu il primo conflitto ove l'elicottero venne impiegato nel ruolo MEDEVAC (MEDical EVACuation, Evacuazione Sanitaria). Durante la Guerra di Corea, per esempio, gli ospedali M.A.S.H. (Mobile Army Surgical Hospital - Ospedale da Campo) se ne servirono regolarmente per recuperare i soldati feriti sul campo di battaglia. Tuttavia la specialit\u00e0 delle aeroambulanze crebbe d'importanza solo a seguito dell'intervento USA nell'Asia Sudorientale. In Vietnam in particolare, vennero utilizzati estesamente gli UH-1 come eliambulanze, chiamate \"Dustoff\", aumentando sensibilmente il numero di vite salvate grazie alla tempestivit\u00e0 con la quale i feriti venivano portati ai centri di soccorso ed agli ospedali da campo pi\u00f9 vicini nei quali essere operati d'urgenza.\nVulnerabilit\u00e0.\nLo Huey indubbiamente era un mezzo affidabile e dalle grandi capacit\u00e0, ma non esente da difetti. Uno dei pochi talloni d'Achille (che per\u00f2 condivideva con gli elicotteri in genere) era la vulnerabilit\u00e0 al fuoco di terra: un semplice colpo di Kalashnikov era in grado infatti di perforare la sottile fusoliera metallica. Le uniche protezioni presenti, destinate all'equipaggio, erano costituite da seggiolini corazzati e, in certi casi, da corpetti antiproiettile che i piloti indossavano per proteggersi. Non era infatti possibile blindare l'elicottero, in quanto una simile soluzione ne diminuiva drasticamente il carico utile, nonch\u00e9 la velocit\u00e0, l'autonomia e la maneggevolezza. Inoltre, il torrido clima caldo umido dell'Asia Sudorientale metteva sotto sforzo il motore a turboalbero, impedendo cos\u00ec di sfruttare completamente il carico utile dell'elicottero. A causa del suo intensivo impiego durante tutta la durata della Guerra del Vietnam e delle migliaia di missioni effettuate grazie all'ausilio di questi apparecchi, andarono perduti circa 2000 esemplari delle Versioni B 204 e B 205.\nUtilizzatori.\nOltre ad essere stato utilizzato durante la Guerra del Vietnam dalle forze armate statunitensi e da quelle sud-vietnamite, l'UH-1 \u00e8 stato esportato e prodotto su licenza in vari paesi. In molti di essi, compresa l'Italia, le versioni pi\u00f9 aggiornate del modello 205 si trovano tuttora in servizio attivo. Questa tabella comprende utenti passati ed attuali, numeri di esemplari in servizio o radiati delle versioni monoturbina, ovvero dal modello 204 alla versione UH-1H e derivati. Per le altre versioni si rimanda alle pagine ad esse dedicate.\nGovernativi.\n\"vedi anche\" Bell 212\nMilitari.\n\"vedi anche\" Bell 412\n\"vedi anche\" Bell 212\n115 AB-205 di costruzione Agusta consegnati (27 AB-205A, 85 AB-205A1, 3 AB-205B costruiti su licenza) a partire dal 1966. Ancora attivi al 2022 in diverse basi italiane.\n\"vedi anche\" Bell 412\n\"vedi anche\" AB-212\n\"vedi anche\" AB-212\nFuturo.\nSebbene questi elicotteri abbiano accumulato molti anni di servizio, \u00e8 probabile che nonostante la loro progressiva radiazione dal servizio attivo, essi rimangano ancora per un considerevole numero di anni in servizio. Anche se progetti come quello europeo dell'NHIndustries NH90 o quello statunitense del Sikorsky UH-60 Black Hawk, puntino ad offrire al mercato un degno sostituto del UH-1, questi velivoli se pure di dimensioni maggiori e di prestazioni decisamente migliori rispetto a quelle del UH-1D, non potranno sostituire completamente il loro predecessore. Con il passare degli anni sono state sviluppate di conseguenza versioni migliorate del B 205, quale ad esempio l'Agusta-Bell AB 212 e l'Agusta-Bell AB 412. A tutt'oggi infatti il corpo dei Marines statunitense si serve ancora degli UH-1 che, essendo di dimensioni minori rispetto ai Black Hawk, risultano di maggiore maneggevolezza all'interno degli spazi angusti delle navi da sbarco anfibio."}
{"id": "127906", "revid": "1354421", "url": "https://it.wikipedia.org/wiki?curid=127906", "title": "Parva sed apta mihi", "text": "La frase latina Parva sed apta mihi, tradotta letteralmente, significa \"Piccola ma adatta a me\".\nSimpatica scritta posta sulla facciata della propria casa di Ludovico Ariosto quando nel 1525 torn\u00f2 dalla Garfagnana, dove era governatore, nella citt\u00e0 di Ferrara in cui si stabil\u00ec definitivamente: \"\"Parva, sed apta mihi, sed nulli obnoxia, sed non / sordida: parta meo sed tamen aere domus\" (Piccola, ma adatta a me, su cui nessuno pu\u00f2 vantare diritti, decorosa e comprata con denaro mio)."}
{"id": "127907", "revid": "125493234", "url": "https://it.wikipedia.org/wiki?curid=127907", "title": "Valtellina", "text": "La Valtellina (\"Valtelina\" o \"Valtolina\" in lombardo, \"Vuclina\" in romancio, \"Veltlin\" in tedesco, \"Valteline\" in francese e inglese storico) \u00e8 una regione geografica alpina, corrispondente al bacino idrico del fiume Adda a monte del lago di Como, nella regione Lombardia, con l'intera valle, assieme alla Valchiavenna che formano la provincia di Sondrio. Raggiunge con la Punta Perrucchetti, alta 4\u00a0020 metri e appartenente al Massiccio del Bernina, la massima altitudine della regione. \nDa essa si dipartono numerose valli laterali come la Valmalenco, la Val Masino, Valle del Bitto, la Val Grosina, la Valfurva, la Valle del Braulio, la Valle di Fraele e, dal punto di vista storico-culturale anche la valle di Livigno (che per\u00f2 geograficamente \u00e8 posta oltre lo spartiacque alpino principale); terra svizzera \u00e8 invece la val Poschiavo, mentre la restante parte appartiene quasi tutta alla provincia di Sondrio e solo piccoli territori ricadono invece nelle province di Como e di Lecco.\nOrigine del nome.\nLa denominazione \"Tellina vallis\" compare per la prima volta in un testo di Ennodio, vescovo di Pavia, degli inizi del VI secolo.\nOrmai tutti gli studiosi di storia e di toponomastica hanno pacificamente accolto come che il nome derivi dal latino curiale \"\"Vallis Tellina\", \"Vallistellina\", che significa \"Valle di Teglio\". Teglio \u00e8 appunto un antico centro abitato che domina la media valle dell'Adda. L'aggettivazione di Teglio \u00e8 tuttora \u201ctellino/a\u201d. Un documento del 775 di Carlo Magno cita: \u201c\"... qui dicitur Longobardia vel Vallis Tellina\"\u201d; un documento di Lotario I dell'824 riporta \u201c\"In Valle Tellina\"\u201d.\nUn'altra ipotesi erudita e ormai rifiutata riconduceva il nome a \"vallis Turrena\", che avrebbe dovuto significare \"valle dei Tirreni\", antichi etruschi qui rifugiatisi, oppure alludere alle numerose torri in epoca alto-medievale caratterizzavano la valle.\nGeografia.\nLunga 120\u00a0km e larga 66, la valle \u00e8 parallela al crinale alpino essendo impostata sulla linea insubrica, sistema di faglie che segnano la saldatura tra l'antica Europa e la Placca Adriatica staccatosi dal Gondwana. Separa quindi le Alpi Centro-orientali (Alpi Retiche occidentali) dalle Alpi Sud-orientali (Alpi e Prealpi Bergamasche e Alpi Orobie).\nIl fiume Adda, scendendo dalla valle di Cancano, sino a confluire nel lago di Como, traccia il corso della Valtellina, la quale tocca a levante il Trentino-Alto Adige, a sud le province di Bergamo e Brescia, a settentrione le terre svizzere dei Grigioni. Con l'eccezione della val Poschiavo (vallata svizzera di lingua italiana che conduce a St. Moritz tramite il passo del Bernina), da tutte queste zone la Valtellina \u00e8 separata da montagne pi\u00f9 o meno famose come il pizzo Bernina, il 'Quattromila' pi\u00f9 orientale delle Alpi, che sebbene la vetta sia in territorio svizzero per poche centinaia di metri, si pu\u00f2 considerare \"quasi\" valtellinese. Altre importanti montagne sono il Piz Zup\u00f2 la vetta lombarda pi\u00f9 elevata (3\u00a0996m), il Gran Zebr\u00f9 nel gruppo Ortles-Cevedale e il monte Disgrazia a cavallo tra val Masino e Valmalenco. Suddivisa in Alta, Media e Bassa valtellina, a occidente comincia con il Pian di Spagna, vasto pianoro un tempo paludoso, corrispondente all'innesto dell'Adda nel Lario, ora in gran parte bonificato, e confina con le province di Como e di Lecco.\nLa valle si sviluppa quindi in una serie di bacini, chiusi da strozzature quando i due crinali montuosi si avvicinano. Infine, le montagne chiudono quasi la valle, lasciando solo un piccolo e difficile accesso a un ultimo, vastissimo anfiteatro, che forma la conca (anticamente il contado) di Bormio. Si dipartono dalla conca bormina: a ovest la breve valle di Pedenosso, in cui confluiscono la val Viola e la val di Dentro: quest'ultima conduce, attraverso il passo del Foscagno, alla conca di Livigno e quindi all'Engadina e ai Grigioni; a nord la valle del Braulio, lungo la quale sale la strada del passo dello Stelvio; a est la Valfurva, con le convalli val Zebr\u00f9, valle dei Forni e valle del Gavia che, attraverso l'omonimo e asperrimo valico, connette Valtellina e valle Camonica.\nI principali valichi della Valtellina sono lo Stelvio (che con i suoi metri \u00e8 il pi\u00f9 alto d'Italia e il secondo in Europa), spesso protagonista del Giro d'Italia, che porta in val Venosta (Alto Adige), il passo del Gavia (\u00a0m) verso l'Alta val Camonica, il passo San Marco (\u00a0m) verso la val Brembana e quello dell'Aprica (\u00a0m) verso la val Camonica di Edolo, il passo del Mortirolo (\u00a0m) verso la val Camonica.\nLa citt\u00e0 principale e capoluogo di provincia \u00e8 Sondrio; altre localit\u00e0 importanti sono Tirano, Morbegno, Teglio, Sondalo, Bormio e Livigno. Queste ultime due sono mete turistiche assai rinomate per i loro impianti sciistici. Livigno ha inoltre il vantaggio di essere porto franco mentre Bormio quello di avere delle ottime acque termali note sin dall'antichit\u00e0 (Terme di Plinio). La conca di Livigno, per quanto riguarda la conformazione dei bacini idrici, si trova invece nel bacino dell'Inn.\nStoria.\nL'antichit\u00e0.\nIl Trofeo delle Alpi ricorda la trib\u00f9 alpina dei Vennoneti, probabilmente gli antichi abitanti della Valtellina.\nLa vallata fu colonizzata, fin da epoche antichissime, da popolazioni di origini celtiche, liguri e retiche.\nIn particolare Virgilio, Plinio il Giovane (comasco) e Marziale narrano di come, in et\u00e0 pre-romana, i primi insediamenti liguri avevano importato in Valtellina la vite dalle zone delle Cinque Terre e della Lunigiana.\nL'antichissimo popolo dei Liguri si stanzi\u00f2 appunto, oltre che su una lunga costa che andava da Marsiglia a Luni, lungo la dorsale appenninica settentrionale, su entrambi i versanti delle Alpi Occidentali. Raggruppati in stirpi o trib\u00f9, in particolare i Liguri Stazielli, acquisirono - dato che conoscevano gi\u00e0 la vite - dai Greci i primi rudimenti di vinificazione.\nL'Alto Medioevo.\nLa Valtellina dopo aver fatto parte dell'Impero romano fin\u00ec nel 568 d.C. sotto il dominio longobardo. Numerosi gruppi arimannici si stanziarono in queste terre, fra i quali i Crotti potenti arimanni Longobardi , cio\u00e8 guerrieri longobardi a cavallo, che nell'Alto Medioevo da Bergamo si stabilirono in questo territorio, contribuendo con il proprio nome alla toponomastica di varie zone della Valtellina. In seguito fu la volta del dominio del popolo dei Franchi, per poi passare sotto i vescovi principi.\nIl Basso Medioevo.\nDurante il Basso Medioevo la Valtellina segu\u00ec le sorti della restante Lombardia. Essa fu sempre soggetta dal punto di vista ecclesiastico ai vescovi di Como, mentre civilmente dopo essere stata soggetta al Comune di Como e al vescovo di Como venne incorporata verso la met\u00e0 del XIV secolo nel Ducato di Milano. Gli abitanti dei vicini Grigioni, che gi\u00e0 erano entrati pi\u00f9 volte in Valtellina, nel 1512, approfittando delle invasioni straniere che avevano preso avvio nel 1494, la occuparono tutta pur garantendo alle popolazioni locali il rispetto degli antichi privilegi e consuetudini. Il 27 giugno 1512, con il Giuramento di Teglio, la Valtellina venne ufficialmente annessa ai Grigioni.\nGli svizzeri istituirono una struttura amministrativa costituita da un \"capitano di valle\" che risiedeva a Sondrio e che veniva sostituito ogni quattro anni, mentre gli altri due terzieri venivano retti da un podest\u00e0 di durata biennale. A parte erano governati il ricco contado di Chiavenna e quello di Bormio che avevano alle spalle una lunga storia di indipendenza e autogoverno.\nLa dominazione dei Grigioni.\nIl dominio grigionese dur\u00f2 dal 1512 al 1797. Anzi, fino al 1525-1526 il dominio delle Tre Leghe comprendeva anche le tre pievi del Lario superiore (Dongo, Gravedona e Sorico, con i comuni circostanti), la pieve (disabitata in buona parte dopo un'alluvione) di Olonio (grosso modo corrispondente all'attuale Pian di Spagna) e la zona tra Colico e l'abbazia di Piona. Questi territori furono riconquistati da Gian Giacomo Medici, castellano di Musso, e ceduti dalle Tre Leghe con il trattato di Ilanz, concluso nella primavera del 1526 con la mediazione di Francia, Venezia e del papa. Nello stesso periodo le Tre Leghe accolsero la riforma protestante, e il cattolicesimo divenne minoritario (sebbene consentito) a nord delle Alpi.\nDurante questo periodo la Valtellina fu teatro di gravi scontri tra cattolici e protestanti. Anche in Valtellina erano numerosi i cristiani che avevano abbracciato la confessione riformata; questi protestanti valtellinesi potevano beneficiare della protezione dei magistrati inviati in valle dai Grigioni, come pure dell'arrivo di libri e di pastori dalla penisola italiana, attraverso le vie commerciali. I Grigioni vedevano con favore un allontanamento religioso della valle dalla Spagna, allora dominatrice del Ducato di Milano e una delle potenze principali dell'Europa cattolica nel XVII secolo.\nDa Poschiavo la prima stamperia grigionese, nonostante il volere contrario del papa e del re di Spagna, distribuiva opere di autori riformati che giungevano in tutta Italia; la Valtellina era peraltro notoriamente aperta a quegli italiani che erano costretti a fuggire per sospetto di eresia: ad esempio Camillo Renato che fu a Traona, a Chiavenna e in altre localit\u00e0 della valle negli anni quaranta del XVI secolo.\nA confronto con la dominazione esercitata dai Confederati elvetici su quella parte di Lombardia che oggi costituisce il Cantone Ticino, il governo dei Grigioni sulla Valtellina si mostr\u00f2 in alcuni momenti pi\u00f9 rigido e assunse anche chiare tendenze anticattoliche. In effetti, mentre i Confederati - peraltro ancora in maggioranza cattolici - consideravano i territori acquisiti come terre sottomesse ma autonome, i Grigioni, vivendo in territori pi\u00f9 poveri, ambivano all'annessione vera e propria della Valtellina, un territorio molto pi\u00f9 fertile di quello a nord delle Alpi. In questa prospettiva, anche l'elemento religioso poteva assumere valenze politiche, dal momento che un'adesione massiccia della Valtellina alla riforma poteva separarla dalla sua antica rete relazionale lombarda, comasca e cattolica.\nFu per questa ragione che le Tre Leghe appoggiarono l'adesione di diversi loro sudditi valtellinesi alla riforma (che, si noti, generalmente non proveniva dal nord delle Alpi, ma soprattutto da ex-ecclesiastici cattolici italiani che trovavano rifugio nelle vallate alpine). In alcuni casi i provvedimenti, formalmente volti a garantire la pacifica convivenza tra le due confessioni, finirono con l'avere ricadute particolarmente vessatorie per la parte cattolica. Soprattutto, la maggioranza della popolazione rimasta cattolica non toller\u00f2 di dovere condividere con i riformati le chiese parrocchiali, o di cedere alle comunit\u00e0 protestanti alcuni edifici di culto secondari, di propriet\u00e0 pubblica, cui spesso era anche annesso un beneficio ecclesiastico (ci\u00f2 poteva accadere anche in comunit\u00e0 dove i riformati erano molto pochi: bastava che ci fossero otto membri di Chiesa perch\u00e9 fosse garantito loro l'uso di un luogo di culto e il mantenimento di un pastore).\nCon l'andare degli anni, l'avversione dei cattolici verso i protestanti, rinfocolata dai predicatori francescani e domenicani inviati in Valtellina da san Carlo Borromeo, raggiunse livelli critici. Fu la morte, in seguito a tortura, dell'arciprete di Sondrio Nicol\u00f2 Rusca a sancire definitivamente la rottura tra la comunit\u00e0 riformata e quella cattolica. I cattolicissimi spagnoli avevano peraltro un forte interesse a transitare liberamente per la Valtellina, potendo cos\u00ec mettere in diretta relazione i possedimenti italiani degli Asburgo di Spagna con quelli imperiali degli Asburgo d'Austria aggirando la sempre pi\u00f9 potente Venezia. Il governatore spagnolo di Milano finanzi\u00f2 largamente un gruppo di valtellinesi, guidati da Giacomo Robustelli di Grosotto che si pose a capo di una congiura che nella notte tra il 18 e il 19 luglio 1620 sfoci\u00f2 nel cosiddetto sacro macello.\nIn quella sola notte tutti i protestanti di Tirano, Teglio e Sondrio vennero trucidati o bruciati vivi dalle milizie cattoliche (solamente un piccolo gruppo di 70 persone di Sondrio riusc\u00ec a salvarsi rifugiandosi in Engadina). In totale perirono tra i 600 e i 700 protestanti valtellinesi. Questo funesto massacro segn\u00f2 la fine dell'interventismo grigionese in campo religioso e della predicazione riformata in Valtellina: di conseguenza, anche il dominio delle Tre Leghe smise di essere fonte di rancore per i valtellinesi. Al contrario, parte delle \"\u00e9lite\" locali spinsero per fare della valle una quarta Lega al pari con le altre tre: queste speranze non si concretizzarono mai per la freddezza al riguardo delle prime tre Leghe, e poi per l'arrivo di Napoleone Bonaparte che pose termine al dominio grigionese.\nDurante il tardo Cinquecento e il primo Seicento in Valtellina si diffuse, pi\u00f9 che in ogni altra zona dell'arco alpino italiano, la coltura del grano saraceno, che conserva tuttora un ruolo importante nella cucina locale. Secondo una leggenda, riportata dal folclore locale, la diffusione di questa pianta originaria dell'Asia minore fu favorita dalla presenza di schiave circasse o turche (poi prese in moglie) presso il comune di Grosio.\nDal 1797 alla Grande Guerra.\nNel 1797 Napoleone Bonaparte separ\u00f2 definitivamente la Valtellina dai Grigioni e la un\u00ec alla Repubblica Cisalpina. La valle segu\u00ec quindi, durante l'epoca napoleonica le vicende dell'intera Lombardia quale parte poi della Repubblica Italiana (1802-1805) e, in seguito, del Regno d'Italia guidato da Napoleone stesso e dal vicer\u00e9 Eugenio di Beauharnais.\nCon la sconfitta di Napoleone gli Svizzeri tentarono di riprendersi la Valtellina (insieme con la Valchiavenna). Per contrastare tale operazione, i valtellinesi inviarono al Congresso di Vienna due delegati e quando dopo molti tentennamenti, il 27 aprile 1814, le truppe svizzere cercarono di scendere dalla val Bregaglia su Chiavenna, la valle risult\u00f2 essere ormai gi\u00e0 occupata dagli austriaci. Gli Svizzeri si ritirarono pertanto senza combattere.\nNei mesi seguenti, al Congresso di Vienna sembr\u00f2 inizialmente che le pretese degli Svizzeri alla restituzione della Valtellina trovassero il consenso dei vincitori. Alla fine la valle fu lasciata tuttavia al Regno Lombardo-Veneto e, dunque, in sostanza all'Austria, la quale, probabilmente, voleva assicurarsi il controllo dei passi alpini, in primis lo Stelvio. A tale esito contribuirono anche le lentezze degli Svizzeri, motivate dai dubbi sullo status da accordare alla valle (cantone autonomo o parte del Canton Grigioni) e sull'ostilit\u00e0 dei protestanti ad ammettere nella Confederazione un ulteriore cantone cattolico.\nNel 1859 a seguito della seconda guerra di indipendenza italiana la Valtellina fu annessa al Regno di Sardegna e, dunque, nel 1861 divenne parte del nuovo Regno d'Italia.\nIl primo Novecento.\nL'alta Valtellina fu marginale teatro di scontri durante la prima guerra mondiale (in particolare passo dello Stelvio e Ortles).\nDocumenti dell'esercito elvetico stilati tra il 1870 e il 1918 (come per esempio il rapporto del colonnello Arnold Keller) indicano piani avanzati d'invasione della Valtellina (cos\u00ec come della val d'Ossola) sia a livello di tattiche difensive sia offensive. Con queste manovre gli elvetici intendevano difendere i fianchi del Cantone Ticino in caso di conflitto italo-svizzero. Prima e durante la Grande Guerra, fu costruita una linea difensiva italiana per impedire un eventuale sfondamento del fronte attraverso la neutrale Svizzera (Frontiera Nord).\nAlla fine della seconda guerra mondiale doveva diventare l'ultima roccaforte della Repubblica Sociale Italiana: si pensava infatti di raggruppare tutte le forze repubblichine in Valtellina creando il \"Ridotto Alpino Repubblicano\", cosa che non avvenne, perch\u00e9 tutto l'apparato militare e paramilitare fascista si sciolse dopo il 25 aprile 1945.\nL'alluvione del luglio 1987.\nNell'estate del 1987 la Valtellina fu sconvolta da una serie di drammatici eventi naturali che causarono alcuni morti e numerosissimi danni all'intera valle. Il giorno 28 luglio 1987 l'abitato di Sant'Antonio Morignone, frazione del comune di Valdisotto, rimase sepolto sotto una vastissima frana staccatasi improvvisamente dal vicino Pizzo Coppetto. L'enorme quantit\u00e0 di rocce e detriti accumulatisi sul fondovalle a causa della frana ostru\u00ec il letto del fiume Adda. Per garantire il regolare deflusso delle acque, nei mesi seguenti la Protezione Civile fu costretta a realizzare un percorso in gallerie sotterranee come alternativa all'originale letto del fiume, mentre per assicurare un costante controllo della situazione la Regione Lombardia decise di installare una rete di osservazione, progettata e realizzata da una societ\u00e0 di monitoraggio ambientale, costituita da 14 stazioni di monitoraggio.\nEconomia.\nArtigianato.\nSettore molto tradizionale, attualmente legato a figure del passato come lo spazzacamino e l'arrotino, che scendevano nelle citt\u00e0 (come Milano) a trovar fortuna. Attualmente si pu\u00f2 considerare fiorente l'attivit\u00e0 di produzione del pezzotto, un tappeto costituito di scarti di tessuto intrecciati con filo di canapa. Estratto e lavorato fin dai primi secoli dopo l'anno mille, il serpentino scisto della Valmalenco \u00e8 stato oggetto di un fiorente commercio, che continua tuttora, che lo identifica da sempre con la zona geografica della Valtellina.\nSettore agro-alimentare.\nIl settore agro-alimentare \u00e8 tradizionalmente molto forte in Valtellina, le cui ottime specialit\u00e0 gastronomiche sono vendute in tutta Italia e nella vicina Svizzera.\nTra i prodotti pi\u00f9 importanti: la bresaola, i formaggi tipici (Bitto, Casera, ecc.), i pizzoccheri, gli sciatt, le mele. I prodotti locali sono utilizzati per piatti tipici come i pizzoccheri e le manfrigole.\nSettore vinicolo.\nNoti sono i vini della Valtellina prodotti principalmente con le uve Nebbiolo, localmente dette \"chiavennasche\". Il vino viene prodotto nei vigneti a terrazzo lungo le pendici media e bassa valle. La qualit\u00e0 dei vini rossi (sono rari i bianchi e assenti i rosati) \u00e8 certificata dai marchi DOC e DOCG. Tra i pi\u00f9 noti vanno citati: Valtellina superiore DOCG con le sue sottozone (Inferno, Grumello, Sassella, Valgella, Maroggia) e lo Sforzato di Valtellina (ottenuto con uva passita). I vini valtellinesi sono distribuiti a livello nazionale e internazionale; una percentuale importante viene esportata nella vicina Svizzera, nel solco di una tradizione secolare di scambio.\nTurismo.\nLa montagna valtellinese offre numerosissime opportunit\u00e0 sia per gli escursionisti sia per gli alpinisti, tradizionali e \"free climber\". In valle si trovano numerose rinomate stazioni sciistiche come Aprica, Bormio, Santa Caterina Valfurva, Caspoggio e Chiesa in Valmalenco. \nInfine, una localit\u00e0 turistica e stazione sciistica \u00e8 Livigno che in termini strettamente geografici, si trova al di fuori della Valtellina, essendo di l\u00e0 dal crinale delle Alpi, ma che \u00e8 parte integrante della provincia di Sondrio. Altre stazioni sciistiche di pi\u00f9 piccole dimensioni, facilmente raggiungibili da Morbegno e Sondrio, come Pescegallo e Prato Valentino, consentono la fruizione dell'offerta in un contesto pi\u00f9 raccolto e familiare.\nIn questa valle si trovano anche diverse sorgenti termali calde, una ai Bagni di Masino e una con sette sorgenti ai Bagni di Bormio. In queste localit\u00e0 vi sono quattro stabilimenti termali, uno nella prima e tre nella seconda.\nLa Valtellina \u00e8 servita in direzione nord dalle Ferrovie Retiche con la pittoresca ferrovia del Bernina che conduce all'omonimo passo attraverso la val Poschiavo e da qui all'Alta Engadina; in direzione sud da Trenord, con una linea che congiunge Sondrio, Chiavenna e Tirano con Milano e Lecco.\nLa Valtellina accoglie il settore lombardo del Parco nazionale dello Stelvio (dai laghi di Cancano a tutta la Valfurva), nonch\u00e9 il Parco delle Orobie Valtellinesi.\nLa Valtellina, assieme ai territori di Monferrato, Langhe e Roero \u00e8 stata ufficialmente candidata per essere inclusa nella lista del Patrimonio mondiale dell'umanit\u00e0 dell'UNESCO, ma a differenza dei citati territori vinicoli piemontesi alla fine non \u00e8 stata inserita.\nIl Parco delle Incisioni rupestri di Grosio offre una parte importante della storia Valtellinese. La Rupe Magna, la pi\u00f9 estesa roccia alpina incisa dall\u2019uomo ospita pi\u00f9 di incisioni collocate tra la fine del Neolitico (IV millennio a.C.) e l\u2019et\u00e0 del ferro (V sec. a.C.)."}
{"id": "127910", "revid": "339392", "url": "https://it.wikipedia.org/wiki?curid=127910", "title": "Paperetta Ye Ye", "text": ""}
{"id": "127911", "revid": "599523", "url": "https://it.wikipedia.org/wiki?curid=127911", "title": "Windows Longhorn", "text": ""}
{"id": "127915", "revid": "30610", "url": "https://it.wikipedia.org/wiki?curid=127915", "title": "Allianz Arena", "text": "LAllianz Arena, nota anche come Fu\u00dfball Arena M\u00fcnchen, \u00e8 un impianto calcistico situato nel quartiere di Fr\u00f6ttmaning alla periferia settentrionale di Monaco di Baviera, in Germania. Di propriet\u00e0 del Bayern Monaco, ospita le gare casalinghe della sua prima squadra a partire dalla stagione 2005-2006.\nInizialmente lo stadio era in compropriet\u00e0 tra le due squadre pi\u00f9 importanti di Monaco di Baviera, il Bayern Monaco e il Monaco 1860, che si sono divise a met\u00e0 i costi della costruzione (pari a 340 milioni di euro). Nel 2006 il Monaco 1860 ha venduto le quote dello stadio in suo possesso al Bayern Monaco per 11 milioni di euro, continuando per\u00f2 a giocare nell'impianto fino al 2017, quando \u00e8 tornato a giocare nel vecchio Gr\u00fcnwalder Stadion.\nI diritti di denominazione dell'impianto sono stati ceduti per 30 anni al gruppo Allianz. Lo stadio \u00e8 stato chiamato \"FIFA World Cup Stadium Munich\" durante il Campionato mondiale di calcio 2006, mentre durante le competizioni europee assume il nome di \"Fu\u00dfball Arena M\u00fcnchen\" come da regolamenti UEFA. \u00c8 soprannominato \"Schlauchboot\" (\"gommone\"), per via della sua caratteristica forma.\nQuesto stadio possiede un design molto innovativo: nella circonferenza sono infatti incastrati dei led che illuminano la parte esterna dello stadio a seconda dell'evento che lo occupa.\nStoria.\nAntefatti.\nIn occasione dei preparativi per il campionato mondiale di calcio 2006, fu avviata da parte delle istituzioni pubbliche bavaresi, congiuntamente alle due principali societ\u00e0 calcistiche cittadine, una verifica per l'attuazione di un profondo intervento di recupero ed adeguamento normativo-funzionale dell'esistente Olympiastadion (progettato da Frei Otto e G\u00fcnther Benisch per i Giochi olimpici del 1972) al fine di conformarlo ai requisiti normativi della FIFA. Tale indagine port\u00f2 alla constatazione, con la consulenza dello stesso Behnisch, dell'impossibilit\u00e0 di trasformare l'impianto esistente in uno stadio adeguato agli attuali standard prestazionali. Il concorso ad inviti, concluso nel 2001, vide ricadere la scelta sul progetto degli svizzeri Herzog &amp; de Meuron.\nProgetto e realizzazione.\nL'intervento, collocato nella periferia nord della citt\u00e0, oltre al progetto dello stadio, coinvolge un'ampia zona limitrofa rivisitandone i percorsi e le destinazioni d'uso. Si \u00e8 creato per lo stadio una sorta di boulevard verde attrezzato con percorsi pedonali, ciclabili, spazi gioco per i bimbi, chioschi e zone per l'allestimento di piccoli spettacoli all'aperto. Inferiormente a tale boulevard vi \u00e8 il pi\u00f9 grande parcheggio coperto d'Europa, spazi commerciali, punti di ristoro e spazi diversificati per lo svago ed il tempo libero. Lo stadio, che prende il nome dalla multinazionale Allianz, principale finanziatore dell'impianto, \u00e8 concepito come impianto destinato prevalentemente ad uso calcistico, ma al tempo stesso utilizzabile indipendentemente dallo svolgimento di manifestazioni sportive, grazie alla presenza di sale conferenze, ristoranti, negozi sportivi, spazi per l'intrattenimento e kinder-garden.\nLa struttura si sviluppa su tre anelli ciascuno con diversa pendenza: il livello pi\u00f9 basso, leggermente rialzato dal piano del terreno di gioco, ha una pendenza di 24\u00ba. I tre anelli, di cui solamente due visibili all'esterno, sono organizzati su sette livelli, i due livelli inferiori sono una sorta di prosecuzione dell'adiacente parcheggio, mentre il terzo livello rappresenta la naturale prosecuzione del boulevard esterno. La distribuzione tra i vari livelli avviene con 16 corpi scala collocati sulla parte esterna, a ridosso della facciata, che permettono di accedere al disotto delle tribune e quindi agli spalti in modo radiale. Nel primo livello trovano posto le zone di accoglienza VIP, i locali destinati agli addetti ai lavori (sala stampa, zona mista per le interviste, locali per i funzionari della sicurezza, infermerie), quelli destinati agli atleti (spogliatoi, palestre e sale massaggi) ed una zona di parcheggio riservata. Il secondo livello \u00e8 totalmente destinato a parcheggi per gli addetti ai lavori con l'esclusione di una piccola area destinata all'accoglienza VIP. Il terzo livello rappresenta la prosecuzione naturale del boulevard esterno con l'inserimento di 16 \u201cisole\u201d destinate a chioschi, negozi, ed ai servizi igienici. Nel quarto e quinto livello trovano posto locali riservati all'area VIP, sale conferenza, al catering ed ai negozi delle due societ\u00e0 calcistiche che utilizzano l'impianto. Il sesto livello rappresenta il diretto prolungamento dei due inferiori con la differenza di offrire la diretta percezione dello spazio di gioco creando cos\u00ec 106 palchi riservati per spettatori con visione contemporanea del campo di gioco e la fruizione di servizi privilegiati. Al settimo livello sono riproposte le 16 isole destinate a chioschi ed ai servizi igienici oltre alla distribuzione all'ultimo anello.\nLa struttura principale dell'impianto \u00e8 in calcestruzzo armato gettato in opera combinato con elementi prefabbricati che costituiscono i solai e le gradinate. La copertura \u00e8 invece realizzata con struttura metallica a traliccio disposta in modo radiale aggettante e permettendo cos\u00ec l'assenza di elementi di sostegno che possano disturbare la visione da qualsiasi punto delle gradinate. Il perimetro, sia verticale che superiore, \u00e8 costituito da cuscini pneumatici in membrana trasparente (PTFE) indeformabile, ignifugo e resistente. Ognuna delle losanghe \u00e8 dotata d'illuminazione artificiale interne di tre diversi colori secondo la squadra che utilizza l'impianto: colore bianco per le gare della Nazionale tedesca, colore rosso per le gare del Bayern Monaco e colore blu per le gare del Monaco 1860. Sul livello di copertura 24 \u201ccuscini\u201d dispongono di un sistema di sollevamento tale da garantire la ventilazione.\nCaratteristiche tecniche.\nDi seguito le caratteristiche tecniche dell'impianto.\nNome.\nIl nome dello stadio \u00e8 in contrasto con i regolamenti FIFA e UEFA che pongono paletti per la sponsorizzazione degli stadi. Infatti, il gruppo Allianz ha i diritti sul nome per 30 anni per circa 80 milioni, il 25% della somma versata dai due club bavaresi per costruire l'impianto. Ma durante i Mondiali del 2006, lo stadio \u00e8 stato chiamato \"FIFA World Cup Stadium Munich\" e il logotipo presente sulla facciata \u00e8 stato rimosso, operazione costata circa euro. Per la stessa ragione durante gli incontri di Champions League viene denominato \"Fu\u00dfball Arena M\u00fcnchen\" e il lettering viene spento.\nIncontri di rilievo.\nCampionato mondiale 2006.\nLo stadio \u00e8 stato uno degli impianti che hanno ospitato la 18\u00aa Coppa del Mondo di calcio. A causa delle norme FIFA, l'Arena \u00e8 stata nominata durante lo svolgimento della competizione mondiale FIFA World Cup Stadium Munich. Di seguito sono presenti le gare disputate durante la rassegna mondiale 2006:\nFinale della UEFA Champions League 2011-2012.\nIl 29 gennaio 2009 fu reso noto che lo stadio sarebbe stato sede della finale della UEFA Champions League 2011-2012.\nTrasporti.\nL'Allianz Arena sorge nei pressi dell'incrocio autostradale \"M\u00fcnchen Nord\", tra la A 9 e la A 99. \u00c8 inoltre raggiungibile tramite la linea U6 della Metropolitana di Monaco di Baviera (stazione di Fr\u00f6ttmaning, costruita con lo stesso stile architettonico dello stadio). dalle tre stazioni della citt\u00e0 (centrale, stazione est, Pasing)."}
{"id": "127917", "revid": "486946", "url": "https://it.wikipedia.org/wiki?curid=127917", "title": "Aeroporto di Venezia Marco Polo", "text": ""}
{"id": "127918", "revid": "114073206", "url": "https://it.wikipedia.org/wiki?curid=127918", "title": "Reazione dell'aloformio", "text": "La reazione dell'aloformio \u00e8 una reazione che avviene tra acetaldeide o metilchetoni aventi struttura CH3-CO-R con un alogeno (cloro, bromo o iodio) in ambiente basico.\nConsiste nella degradazione del composto organico in \"aloformio\" CHX3 e uno ione carbossilato pi\u00f9 corto di un C rispetto al composto di partenza.\nMeccanismo.\nIn un primo passaggio, se \u00e8 presente un alcol secondario, questo viene ossidato al chetone corrispondente dall'ipoalogenito che si genera \"in situ\" per reazione tra l'alogeno e la base; quindi gli atomi di idrogeno del gruppo CH3, acidi perch\u00e9 in posizione \u03b1 rispetto al gruppo carbonilico C=O, vengono sostituiti da altrettanti atomi di alogeno; infine uno ione ossidrile si sostituisce al gruppo CX3 tramite una reazione di sostituzione nucleofila. Lo ione CX3- si lega immediatamente ad uno ione idrogeno a dare l'aloformio.\nSaggio dello iodoformio.\nLa reazione dell'aloformio \u00e8 usata a scopo analitico nel saggio dello iodoformio per identificare i metil-chetoni ed i metil-carbinoli; si usa iodio perch\u00e9 produce un precipitato giallo di iodoformio CHI3 facilmente riconoscibile."}
{"id": "127919", "revid": "33751", "url": "https://it.wikipedia.org/wiki?curid=127919", "title": "Bayern M\u00fcnchen", "text": ""}
{"id": "127924", "revid": "21880", "url": "https://it.wikipedia.org/wiki?curid=127924", "title": "Rospo smeraldino", "text": ""}
{"id": "127926", "revid": "110157", "url": "https://it.wikipedia.org/wiki?curid=127926", "title": "Fischenthal", "text": "Fischenthal (toponimo tedesco) \u00e8 un comune svizzero di 2\u00a0480 abitanti del Canton Zurigo, nel distretto di Hinwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFischenthal \u00e8 servito dalle stazioni di Fischenthal, di Gibswil e di Steg sulla ferrovia Winterthur-R\u00fcti.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "127929", "revid": "33751", "url": "https://it.wikipedia.org/wiki?curid=127929", "title": "Stadio Olimpico (Berlino)", "text": "Lo stadio Olimpico (in tedesco: \"Olympiastadion\") \u00e8 un impianto sportivo multifunzione di Berlino, capitale della Germania.\nSituato nel distretto occidentale di Charlottenburg-Wilmersdorf, fu inaugurato da Adolf Hitler in occasione della cerimonia d'apertura dei Giochi olimpici del 1936.\nRibattezzato \"Reichssportfeld\" dopo i Giochi, dopo la seconda guerra mondiale divenne quartier generale delle truppe del Regno Unito, in quanto facente parte di uno dei distretti della zona d'occupazione britannica di Berlino che amministrativamente pass\u00f2 sotto la sovranit\u00e0 della Germania Ovest; nel 1963 l'Olimpico divenne l'impianto interno del club calcistico dell'.\nNel 1974 fu una delle sedi del campionato mondiale di calcio tedesco-occidentale.\nFino al 1993 rimase praticamente lo stesso impianto inaugurato 57 anni prima salvo modifiche operate dalle truppe britanniche, che trasformarono alcune aree in scuole ginniche, mense e garage; annualmente, inoltre, vi si teneva una ricorrenza per truppe all'estero del compleanno della regina e, a cura delle truppe statunitensi, una serie di incontri promozionali di football americano a uso dei berlinesi.\nA Germania riunificata e Berlino tornata capitale, ospit\u00f2 alcune gare e la finale del campionato mondiale di calcio 2006.\nProgettato dall'architetto tedesco Werner March, era all'epoca capace di contenere spettatori, ma successive ristrutturazioni ne hanno portato la capacit\u00e0 a circa .\nDeutsches Stadion.\nIl Deutsches Stadion venne costruito tra il 1912 e il 1913 all'interno dell'area dell'ippodromo di Charlottenburg, vicino alla Foresta di Grunewald. All'epoca, la capacit\u00e0 di 40.000 posti lo rendeva il pi\u00f9 grande stadio sportivo del mondo, concepito per essere lo stadio principale delle olimpiadi estive del 1916 (poi annullate per lo scoppio della Grande guerra), che erano state assegnate a Berlino. Dopo la prima guerra mondiale, lo stadio divenne sede del \"Collegio di educazione fisica\".\nIl 9 luglio 2006 ha ospitato la finale del mondiale 2006 tra e vinta dagli azzurri per 5-3 dopo i tiri di rigore.\nIncontri internazionali.\nXI Olimpiade, Berlino 1936.\nAi giochi olimpici del 1936 fu il teatro delle leggendarie imprese dell'atleta statunitense Jesse Owens vincitore di quattro medaglie d'oro vinte nelle specialit\u00e0 del salto in lungo, dei 100 e 200 metri e la staffetta 4x100. Lo stadio ha anche ospitato le semifinali e le due finali del torneo calcistico vinto dall'Italia allenata da Vittorio Pozzo. Di seguito sono presenti le gare disputate durante il torneo:\nMondiali 1974, Germania Ovest.\nLo stadio \u00e8 stato uno degli impianti che hanno ospitato il mondiale 1974 nella Germania Ovest. Di seguito sono presenti le gare disputate durante la rassegna iridata:\nMondiali 2006, Germania.\nLo stadio \u00e8 stato uno degli impianti che hanno ospitato il mondiale 2006."}
{"id": "127935", "revid": "125757853", "url": "https://it.wikipedia.org/wiki?curid=127935", "title": "Cincinnati Bengals", "text": "I Cincinnati Bengals sono una squadra professionistica di football americano della NFL con sede a Cincinnati nell'Ohio. Competono nella North Division della American Football Conference. Fondati nel 1968 da Paul Brown hanno avuto il periodo di maggior successo della loro storia negli anni ottanta in cui raggiunsero due Super Bowl. Dopo periodi molto bui negli anni novanta e duemila, la franchigia \u00e8 tornata ad assumere rilevanza negli anni recenti. I Bengals sono allenati da Zac Taylor e disputano le loro gare casalinghe al Paul Brown Stadium. I loro colori sono l'arancione e il nero e hanno rivalit\u00e0 di rilievo con Baltimore Ravens, Pittsburgh Steelers e Cleveland Browns. Al 2019, secondo la rivista \"Forbes\", il valore dei Bengals \u00e8 di circa 2 miliardi di dollari, trentesimi tra le franchigie della NFL.\nStoria.\nI Cincinnati Bengals nascono nel 1966, per volere di Paul Brown, grande coach e personaggio importantissimo per lo sviluppo della NFL, con lo scopo di dare allo Stato dell'Ohio una seconda franchigia che andasse ad affiancare i Cleveland Browns. Dopo due anni trascorsi nel Nippert Stadium i Bengals si spostano nel Riverfront Stadium, dove restano per 29 anni.\nNegli anni \u201880 la franchigia di Cincinnati vede arrivare i suoi migliori successi, grazie alle due partecipazioni al Super Bowl, nel 1982 e nel 1988, perse, per\u00f2, entrambe contro i San Francisco 49ers. Giocatori rappresentativi di quegli anni furono i quarterback Ken Anderson e Boomer Esiason e l'offensive tackle Anthony Mu\u00f1oz.\nDopo la morte di Paul Brown avvenuta nel 1990, la squadra passa nelle mani del figlio, Mike Brown, ed \u00e8 proprio sotto la direzione di quest'ultimo che si registra il periodo peggiore nella storia dei Bengals: 14 anni consecutivi senza una stagione con un bilancio positivo. Il cambiamento arriva quando, nel 2003, Mike Brown assume Marvin Lewis come coach, il quale porta la squadra ai playoff, nel 2005, dopo quindici anni, grazie anche alle giocate del quarterback Carson Palmer. Nel frattempo, nel 2000, viene costruito il Paul Brown Stadium intitolato al fondatore della franchigia.\nNel 2010 la squadra termina con un record di 4-12 ma grazie alle scelte nel Draft di giocatori come A.J. Green e il quarterback Andy Dalton, si risolleva centrando i playoff in tutte le cinque stagioni successive, un fatto senza precedenti per la franchigia, venendo per\u00f2 sempre eliminata al primo turno.\nStagione per stagione.\n\"La seguente \u00e8 la lista delle ultime dieci stagioni dei Bengals.\"\nGiocatori importanti.\nMembri della Pro Football Hall of Fame.\nFino alla classe 2014, tre giocatori e un membro dello staff sono stati inseriti nella Pro Football Hall of Fame.\nRecord di franchigia.\nCarriera\nStagionali"}
{"id": "127940", "revid": "110157", "url": "https://it.wikipedia.org/wiki?curid=127940", "title": "Sternenberg (Bauma)", "text": "Sternenberg (toponimo tedesco) \u00e8 una frazione di 359 abitanti del comune svizzero di Bauma, nel Canton Zurigo (distretto di Pf\u00e4ffikon).\nStoria.\nGi\u00e0 comune autonomo che si estendeva per 8,75\u00a0km\u00b2, nel 2015 \u00e8 stato accorpato al comune di Bauma.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "127953", "revid": "466539", "url": "https://it.wikipedia.org/wiki?curid=127953", "title": "Minorca", "text": "Minorca (in spagnolo e catalano \"Menorca\") \u00e8 un'isola della Spagna con una superficie di ed una popolazione di abitanti. Si tratta della seconda isola per estensione dell'arcipelago delle isole Baleari, situata nel Mar Mediterraneo a est di Maiorca, ha una lunghezza di circa ed una larghezza massima di \nI suoi abitanti sono chiamati \"menorchini\".\nL'isola \u00e8 stata dichiarata dall'UNESCO riserva della biosfera.\nClima.\nClima mediterraneo, estati secche e inverni molto ventilati.\nGeografia.\nMontagne.\nIl punto pi\u00f9 alto dell'isola \u00e8 il Monte Toro, che dai suoi di altezza permette di dominare con lo sguardo l'isola nella sua intera estensione.\nStoria.\nL'epoca romana e pre-romana.\nAlcuni anni prima del 252 a.C. Minorca venne invasa dai cartaginesi divenendo cos\u00ec una colonia punica. Dopo la fine delle guerre puniche la pirateria nel Mediterraneo occidentale sub\u00ec un incremento grazie alla posizione strategica delle isole Baleari, fra la penisola iberica, appena conquistata dai romani, e quella italiana. La reazione romana non si fece attendere e nel 123 a.C. le isole Baleari furono occupate dai romani agli ordini del console Quinto Cecilio Metello. Due anni dopo venivano incorporate nella \"Hispania Citerior\". Nel 13 a.C. Cesare Augusto riorganizz\u00f2 il sistema delle province romane e le isole Baleari divennero parte della provincia imperiale tarragonese.\nDai Vandali ai musulmani.\nNel V secolo Minorca fu conquistata, con le altre isole, dai Vandali ma il dominio di questi dur\u00f2 fino alla conquista dei loro centri principali da parte dei bizantini. Verso l'anno 859 Minorca sub\u00ec un attacco normanno che fu fonte di numerose distruzioni. Successivamente, con la conquista della Spagna peninsulare da parte degli arabi, Minorca fu assegnata al Califfato di Cordova (903) e il suo nome fu arabizzato in \"Man\u00fbrqa\".\nL'isola riprese la sua antica vocazione di rifugio per la pirateria, ora musulmana, cosicch\u00e9 nel 1137 una flotta genovese di 22 galere, sei navi e legni minori, agli ordini dei Oberto Della Torre e del console Caffaro comp\u00ec a Minorca una spedizione punitiva, nota poi come impresa di Almer\u00eda, coronata da successo. Nel 1146 una seconda spedizione genovese, disposta sempre dal console Caffaro, e composta da 28 galere e altre navi sussidiarie, sbarc\u00f2 nell'isola fanti e cavalieri che sottoposero a saccheggio per quattro giorni i villaggi musulmani. Il tentativo di questi ultimi, usciti con la loro fanteria e uno squadrone di cavalieri dal porto di Ma\u00f3, di attaccare alle spalle le forze genovesi attendate sulle rive nella zona di Fornello di fronte alla quale erano ormeggiate le navi, non ebbe successo e anche la capitale fu espugnata dai genovesi.\nIl periodo aragonese.\nNel 1231, dopo la riconquista di Maiorca da parte delle forze cristiane, Minorca divenne uno Stato islamico indipendente, sebbene tributario del re cristiano Giacomo I di Aragona. Il 17 gennaio 1287 gli aragonesi di Alfonso III invasero l'isola e gran parte degli abitanti mussulmani furono ridotti in schiavit\u00f9 e venduti sui mercati di schiavi di Ibiza, Valencia e Barcellona. Fino al 1344 l'isola fece parte del Regno di Maiorca, uno Stato vassallo di quello aragonese, che fu successivamente annesso all'impero aragonese e poi al regno unificato di Spagna.Nel 1535 l'isola sub\u00ec l'incursione del pirata Barbarossa e nel 1558 l'attacco del turco Mustaf\u00e1 Pial\u00ed distrusse la citt\u00e0 di Ma\u00f3 e la capitale Ciudadella.\nL'occupazione inglese.\nNel 1708, durante la guerra di successione spagnola, Minorca fu conquistata dalla flotta inglese e il dominio britannico fu confermato, insieme a quello sulla rocca di Gibilterra, con il Trattato di Utrecht del 1713, che pose fine alla guerra di successione spagnola. Minorca divenne governatorato britannico sotto sir Richard Kane e, dopo la guerra anglo-spagnola 1727 - 1729, la sua appartenenza alla Gran Bretagna venne confermata dal trattato di Siviglia (9 novembre 1729).\nNel corso della guerra dei sette anni Minorca fu posta sotto assedio francese e lo squadrone navale inglese, agli ordini dell'ammiraglio John Byng (1704-1757) non riusc\u00ec ad aver ragione degli avversari. La guarnigione inglese, che John Byng non seppe evacuare, capitol\u00f2 il 29 giugno 1756. A seguito del Trattato di Parigi del 1763 la sovranit\u00e0 inglese fu riconosciuta e l'isola torn\u00f2 sotto il controllo della corona britannica. Durante la rivoluzione americana, le forze franco-spagnole invasero nuovamente Minorca (1781) e, dopo un lungo assedio del Castello di San Filippo, la occuparono totalmente il 5 febbraio 1782. Nel corso della Rivoluzione francese le forze britanniche recuperarono ancora la sovranit\u00e0 dell'isola nel 1798.\nIl ritorno alla Spagna.\nCon il Trattato di Amiens, stipulato nel 1802 fra la Gran Bretagna e la Francia napoleonica, Minorca fu assegnata definitivamente alla Spagna.\nGuerra civile.\nDurante la guerra civile Minorca rimase fino alla fine del conflitto in mani repubblicane, mentre tutte le restanti isole Baleari erano, fin dagli inizi, in mano ai nazionalisti.\nEconomia.\nLa principale risorsa \u00e8 il turismo, che si \u00e8 sviluppato grazie alla presenza di bellissime spiagge tra le quali Mitjana, Macarella, Macarelleta, Es Grau, Son Bou ecc. Molto conosciuto \u00e8 anche l'artigianato, soprattutto per la bigiotteria e la costruzione di scarpe, molto famose sono le \"avarcas\" dette anche \"menorchine\". L'agricoltura nel nostro tempo non \u00e8 molto sviluppata anche se c'\u00e8 da ricordare l'allevamento di mucche, dal loro latte si ricava il famoso formaggio di Mahon (\"Queso de Mahon\").\nLocalit\u00e0.\nIl capoluogo, Mah\u00f3n (in catalano Ma\u00f3), sorge al termine di una lunga insenatura, conta circa abitanti risultando il principale centro abitato, possiede inoltre un porto dove attraccano i traghetti per Barcellona, Palma di Maiorca e Valencia e un aeroporto che sorge a sud-ovest della citt\u00e0.\nLa baia del porto di Mahon \u00e8 per lunghezza la 2\u00aa in assoluto dopo Pearl Harbor alle Hawaii.\nAltre citt\u00e0 partendo da Sud-Est verso Ovest sono: Sant Llu\u00eds con l'antico villaggio di pescatori di Binibeca, Es Castell, con il tipico porticciolo da vedere le sere d'estate, Alaior con la famosa spiaggia bianca di Son Bou, Es Mercadal. Questa localit\u00e0 \u00e8 usata come base per la visita a Fornells e alle stupende spiagge del nord come: Cala Pregonda e Cala Cavalleria famose per la sabbia rossa. Pi\u00f9 avanti c'\u00e8 Ferreries da dove si va alle cale del sud rinomate. Sempre verso ovest si incontra Ciutadella, il secondo centro dell'isola, porto importante, con traghetto rapido anche per Palma di Maiorca. Gli accessi alle spiagge pi\u00f9 famose sono: a nord Cala Algariens e Cala Morell e a sud cala Macarella, cala Macarelleta, Turqueta, platja Son Saura con sabbia bianca finissima.\nCultura.\nCucina.\nDa segnalare la \"caldreta de langosta\" (zuppa d'aragosta) la cui materia prima viene pescata generalmente sulle coste settentrionali intorno a Fornells.\nInoltre i menorchini si possono fregiare dell'invenzione della maionese che prenderebbe il suo nome appunto dal capoluogo dell'isola, Mah\u00f3n."}
{"id": "127955", "revid": "110157", "url": "https://it.wikipedia.org/wiki?curid=127955", "title": "Turbenthal", "text": "Turbenthal (toponimo tedesco) \u00e8 un comune svizzero di 4\u00a0681 abitanti del Canton Zurigo, nel distretto di Winterthur.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "127957", "revid": "1915706", "url": "https://it.wikipedia.org/wiki?curid=127957", "title": "Acetato di vinile", "text": "L'acetato di vinile o vinil acetato \u00e8 l'estere vinilico dell'acido acetico.\nA temperatura ambiente \u00e8 un liquido incolore, infiammabile, dall'odore dolciastro. Data la facilit\u00e0 con cui pu\u00f2 polimerizzare, viene generalmente conservato per aggiunta di stabilizzanti.\nIl suo polimero, il polivinil acetato, noto semplicemente anche come acetato, \u00e8 un materiale perfettamente trasparente, utilizzato spesso in fogli sottili come supporto per disegni, da riprodurre tramite procedimento fotochimico.\nAttualmente sono disponibili altri supporti di composizione diversa ma con la stessa funzione e ultimamente sono disponibili particolari pellicole trasparenti utilizzabili anche con stampanti a getto di inchiostro, mentre l'acetato \u00e8 utilizzabile solo con vernici a base non acquosa."}
{"id": "127958", "revid": "124198376", "url": "https://it.wikipedia.org/wiki?curid=127958", "title": "Incenso", "text": "Incenso deriva dal latino \"incendere\" (\"bruciare\" ) e nell'uso comune si riferisce a tutte quelle sostanze di origine vegetale (non solo resine ma anche radici, cortecce, bacche, fiori e foglie) che, bruciate, producono una fragranza. Per antonomasia, con 'incenso' si indicano specificamente le oleoresine secrete da piante arbustive del genere Boswellia che crescono nelle regioni meridionali della penisola arabica e nelle antistanti coste dell'Africa orientale, delle quali la pi\u00f9 ricercata \u00e8 la \"Boswellia sacra\".\nSulle resine.\nUna volta raccolte e cristallizzate, le oleoresine sono in grado di liberare nell'aria un forte e penetrante profumo al momento della loro combustione.\nFin dall'antichit\u00e0, la forte domanda dei vari tipi di incenso e la loro elevata utilit\u00e0 marginale determinarono il sorgere di un importantissimo circuito commerciale in grado di determinare la nascita e il declino di numerose culture umane. L'incenso, nelle sue numerose varianti, \u00e8 stato infatti usato tanto a scopi medicinali quanto a fini devozionali, sia nell'area del bacino del Mediterraneo, sia nelle regioni delle terre basse mesopotamiche, sia nell'altopiano iranico.\nLe culture yemenite che dal II millennio a.C. in poi si sono succedute nell'organizzazione dei traffici legati a tali sostanze e nella loro commercializzazione, furono i regni di Saba, dei Minei, del Qataban, di Awsan e del Hadramawt. Non infrequentemente i regni etiopici, come quello di Axum, hanno invaso le aree sud-arabiche proprio per controllare in prima persona detta commercializzazione e avvantaggiarsene. Un'ipotesi ancor oggi ampiamente accreditata (malgrado alcune critiche pi\u00f9 recenti) lega il sorgere economico e spirituale della cittadina higiazena di Mecca al traffico dell'incenso lungo la dorsale carovaniera araba (la via dell'incenso) che metteva in collegamento la regione yemenita di Najr\u0101n con le coste del Mediterraneo gravitanti sulla citt\u00e0 palestinese di Grgico dell'incenso \u00e8 attestato fin dalle epoche pi\u00f9 antiche in ordine al convincimento che agli d\u00e8i potessero essere graditi gli aromi non solo degli olocausti prodotti dalle carni delle vittime sacrificali ma anche di prodotti vegetali. Ancor oggi numerose religioni usano disporre stabilmente di questo prodotto per glorificare simbolicamente la divinit\u00e0, mentre nei Paesi arabi l'incenso conserva un ben preciso posto nella farmacopea popolare (ad esempio come espettorante, antisettico per mezzo di fumigazioni e inalazioni sfruttanti la gommoresina estratta dai rami e dalle foglie).\nIn Occidente, viene utilizzato l'olio aromatico estratto dalla resina gommosa. Nell'aromaterapia gli vengono attribuite propriet\u00e0 rilassanti per la mente e per il corpo, oltre a quelle antisettiche, astringenti e antinfiammatorie. Viene consigliato nella cura dell'asma, del raffreddore, contro le rughe, l'ansia, la depressione.\nNel Vangelo secondo Matteo fu uno dei doni portati dai Magi al Bambino Ges\u00f9. Secondo la tradizione simboleggia la divinit\u00e0 di Cristo. Secondo la Bibbia l'offerta di incenso \u00e8 un sacrificio di soave fragranza il cui buon odore giunge fino alle narici di Dio (Genesi 8, 21). L'alzarsi della nuvola d'incenso diventa simbolo della preghiera che si innalza fino a Dio (salmo 140, 2; Apocalisse di Giovanni 8, 3-5). \nAttualmente il consumo di incenso \u00e8 in forte contrazione; il periodo di pi\u00f9 larga diffusione si ebbe negli anni '30 e '40 del secolo scorso. Una parte importante dell'incenso proveniva dalla Migiurtinia, territorio della Somalia italiana e veniva commercializzato sul mercato di Aden.\nIl \"Plectranthus\" \u00e8 invece una pianta detta \"dell'incenso\" a causa dell'aroma molto somigliante, ma non ha nulla a che vedere con l'estrazione dell'incenso dalla resina della \"Boswellia\".\nBibliografia.\nPatricia Crone. \"Meccan Trade and the Rise of Islam\". Princeton, Princeton University Press, 1987."}
{"id": "127959", "revid": "110157", "url": "https://it.wikipedia.org/wiki?curid=127959", "title": "Wila", "text": "Wila (toponimo tedesco) \u00e8 un comune svizzero di 1\u00a0947 abitanti del Canton Zurigo, nel distretto di Pf\u00e4ffikon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWila \u00e8 servito dall'omonima stazione sulla ferrovia Winterthur-R\u00fcti (linea S26 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "127960", "revid": "1305772", "url": "https://it.wikipedia.org/wiki?curid=127960", "title": "Guangdong", "text": "Il Guangdong (; ; denominazione italiana in disuso \"Quantung\") \u00e8 una provincia cinese situata sulla costa meridionale della Cina continentale. La provincia viene a volte indicata con il termine \"provincia cantonese\", derivato da una traduzione obsoleta dal francese di \"Quantung\" in \"Canton\", che si riferisce invece alla citt\u00e0 di Canton, capoluogo della provincia. Il vero nome deriva da \u5e7f \"Gu\u01ceng\" (Quan) - \"vasto, largo\" e \u4e1c \"D\u014dng\" (Tung) - Est, e significa \"ad est della pianura\".\nStoria.\nIl territorio non fece parte dell'antica civilizzazione cinese nella pianura del nord della Cina. Venne abitato dal popolo conosciuto con il nome de \"I cento Yuet\" che potrebbe essere identificato con il popolo Tai-Kadai, legato agli Zhuang dell'odierno Guangxi.\nL'amministrazione cinese della regione ebbe inizio con la Dinastia Qin che estese il primo impero cinese unificato verso sud, stabilendo il comando di Nanhai a Panyu, vicino alla moderna Canton. La Dinastia Han riun\u00ec il governo del Guangdong, del Quansi e del Vietnam settentrionale nella provincia di Jiao. Nel 226, durante il Regno di Wu dei Tre Regni, il Guangdong divenne una provincia: la provincia di Guang.\nNel 627 durante la Dinastia Tang, il Guangdong con il Guangxi divenne parte del Circuito di Lingman, o Circuito della Montagna del Sud.\nCon il passare del tempo, il dominio cinese modific\u00f2 la composizione demografica della provincia: i cinesi di etnia Han divennero il gruppo etnico dominante, soprattutto a causa di forti migrazioni provenienti dal nord della Cina dovute a tensioni politiche e ad incursioni di popolazioni nomadi, questo a partire dalla caduta della Dinastia Han. Ad esempio, il conflitto interno nel nord della Cina seguito alla ribellione di An Lushan caus\u00f2 tra il 740-750 e gli anni 800-810, un aumento del 75% della popolazione della prefettura di Canton. Con il crescere dell'immigrazione la popolazione autoctona sub\u00ec l'influenza della cultura cinese Han o venne allontanata dal Guangdong.\nL'area del Circuito di Lingnan corrispondente all'attuale Guangdongfu rinominata Circuito del Guangnan Orientale nel 971 (Dinastia Song). Da \"Guangnan Orientale\" deriva il termine \"Guangdong\".\nA seguito dell'invasione mongola nel XII secolo, la Dinastia Song del Sud si ritir\u00f2 in direzione meridionale fino all'odierno Guangdong. La Battaglia di Yamen (1279) avvenuta nel Guangdong segn\u00f2 la fine della Dinastia Song del Sud. Durante la Dinastia Mongola Yuan il Guangdong fece parte dello Jiangxi. Il nome attuale della provincia del Guangdong risale agli inizi della Dinastia Ming.\nSin dal XVI secolo il Guangdong ebbe intensi scambi commerciali con il resto del mondo. I mercanti europei, in particolare gli inglesi, raggiunsero il Quantung attraverso lo Stretto di Malacca e il Mar Cinese Meridionale. A partire dal 1558 Macao fu il primo insediamento europeo in Cina. Il commercio dei stupefacenti attraverso Canton scaten\u00f2 le Guerre dell'oppio e segn\u00f2 l'inizio delle incursioni e influenze straniere sul territorio cinese. Inoltre Hong Kong fu ceduta ai britannici e Kwang-Chou-Wan ai francesi.\nNel corso del XIX secolo il Guangdong divenne il punto di partenza di molti lavoratori per il sud-est dell'Asia e per gli Stati Uniti d'America occidentali. Fino alla fine del XX secolo i residenti delle Chinatown situate nelle varie nazioni del mondo erano prevalentemente originari del Guangdong tanto che il cantonese, parlato da meno del 10% dei cinesi della Repubblica Popolare Cinese, rimane la \"lingua franca\" della diaspora cinese in molte localit\u00e0 estere.\nNel Guangdong scoppi\u00f2 la prima rivolta Taiping durante gli anni cinquanta dell'Ottocento. A causa del contatto diretto con l'occidente, il Guangdong fu il centro dell'attivit\u00e0 anti-Manchu e anti-imperialista. Sun Yat-sen, considerato il fondatore della Cina moderna, nacque nel Guangdong.\nDurante i primi anni venti del novecento il Guangdong divenne il punto di partenza della Spedizione del Nord organizzata dal partito nazionalista del Kuomintang con l'intenzione di distruggere il Governo Beiyang e riportare i vari signori della guerra sotto il controllo della Repubblica di Cina. L'Accademia militare di Whampoa venne fondata per l'addestramento di ufficiali militari.\nL'isola di Hainan si \u00e8 separata dal Guangdong nel 1988 divenendo una provincia della Repubblica Popolare Cinese.\nNegli ultimi anni la provincia del Guangdong \u00e8 stata protagonista di una rapida crescita economica soprattutto a causa delle riforme economiche e della vicinanza di Hong Kong.\nSi ritiene che il Guangdong, dal 2003, sia stato il luogo di origine della SARS, una forma atipica di polmonite.\nGeografia.\nLa provincia si affaccia a sud sul Mar Cinese Meridionale e la lunghezza complessiva delle coste \u00e8 di 4.300\u00a0km. Il limite sud-occidentale \u00e8 occupato dalla penisola di Leizhou, sulla quale sono presenti alcuni vulcani inattivi. Il delta del Fiume delle Perle \u00e8 il punto di convergenza di tre fiumi che scorrono a monte: il fiume Est, il fiume Nord e il fiume Ovest. Centinaia di piccole isole occupano parte del delta del Fiume delle Perle. La provincia \u00e8 geograficamente delimitata a nord dal alcune catene montuose chiamate nel complesso Catena Montuosa Meridionale. Il punto pi\u00f9 alto della provincia \u00e8 di 1.600 metri sopra il livello del mare.\nConfina con: la provincia del Fujian a nord-est; le province del Jiangxi e Hunan a nord; la regione autonoma del Guangxi a ovest; le regioni ad amministrazione speciale di Hong Kong e Macao a sud. La provincia dell'Hainan si trova di fronte alla penisola di Leizhou.\nTra le citt\u00e0 che si affacciano sul delta del Fiume delle Perle vi sono: Dongguan, Foshan, Canton, Huizhou, Jiangmen, Shenzhen, Shunde, Taishan, Zhongshan e Zhuhai. Altre citt\u00e0 della provincia sono: Chaozhou, Chenghai, Kaiping, Nanhai, Nanxiong, Panyu, Shantou, Shaoguan, Xinhui, Zhanjiang e Zhaoqing.\nSociet\u00e0.\nEvoluzione demografica.\nLa popolazione della provincia del Guangdong ammonta a circa 100 milioni di abitanti. Recentemente alcune stime hanno suggerito che nel territorio della provincia potrebbero risiedere, per almeno sei mesi all'anno, circa 30 milioni di immigrati di altre province. Secondo queste stime il Guangdong sarebbe la provincia con pi\u00f9 abitanti di tutta la repubblica. La sostenuta crescita economica della provincia e la conseguente elevata domanda di lavoro alimentano il flusso di immigrati nel Guangdong.\nLa vicinanza del Guangdong all'oceano ha in passato favorito l'emigrazione di molti cittadini della provincia in altre nazioni. Nel XIX secolo, la maggior parte dei lavoratori impiegati nella costruzione della rete ferroviaria occidentale degli Stati Uniti d'America era originaria della provincia del Guangdong. Le buone condizioni economiche degli ultimi anni hanno ridotto il fenomeno dell'emigrazione.\nLa maggior parte degli abitanti del Guangdong \u00e8 di etnia cinese Han. Tra le minoranze etniche vi sono: la popolazione Yao nel nord, Miao, Li e Zhuang.\nPolitica.\nIl governo della provincia del Guangdong gestisce e negozia diversi problemi politici, confini e diritti sulle risorse idriche ad esempio, con i governi delle Regioni Amministrative Speciali di Hong Kong e Macao.\nDurante gli anni ottanta il governo della provincia del Guangdong godeva della reputazione di resistere alle direttive del governo centrale di Pechino, soprattutto in ambito economico. Oggi molti (specialmente nelle nazioni occidentali) ritengono che la ricchezza della provincia e le differenze culturali e linguistiche del Guangdong potrebbero ispirare tendenze separatiste dal governo centrale. Molti altri ritengono tuttavia che non ci siano e non ci siano mai state tali tendenze nella provincia del Guangdong.\nSuddivisione amministrativa.\nLa provincia del Quantung \u00e8 suddivisa in 21 citt\u00e0 con status di prefettura:\nLe 21 citt\u00e0 con status di prefettura amministrano in totale: 49 distretti, 30 citt\u00e0 con status di contea, 42 contee e 3 contee autonome.\nMappa della suddivisione amministrativa della provincia del Guangdong\nEconomia.\nPrima delle riforme economiche di Deng Xiaoping nel 1978, l'economia della provincia del Guangdong ristagnava. Le politiche ufficiali del governo centrale favorivano lo sviluppo industriale delle province interne, poco collegate al Guangdong che non poteva quindi sfruttare la vicinanza con l'oceano.\nL'apertura economica favorita dal leader Deng Xiaoping ha profondamente cambiato le condizioni economiche del Guangdong. Sono state sfruttate diverse caratteristiche favorevoli allo sviluppo economico: l'accesso all'oceano, la vicinanza di Hong Kong e gli storici legami con i cinesi emigrati. Inoltre fino agli anni novanta la provincia ha goduto di significative riduzioni fiscali introdotte per via dello storico sottosviluppo del territorio.\nLa provincia del Guangdong \u00e8 oggi una delle pi\u00f9 ricche della Repubblica Popolare Cinese; il PIL, che nel 2003 ammontava a 165 miliardi di dollari, \u00e8 il pi\u00f9 elevato tra le province cinesi e corrisponde al 12% circa del dato nazionale. Nel Guangdong vi sono tre delle quattro zone economiche speciali: Shenzhen, Shantou e Zhuhai. La ricchezza della provincia \u00e8 concentrata nella regione del delta del Fiume delle Perle.\nCultura.\nDal punto di vista culturale il Guangdong non \u00e8 omogeneo. La regione centrale, il centro politico ed economico dell'intera provincia, \u00e8 popolata in modo prevalente da cinesi di lingua cantonese. Il cantonese viene anche usato come \"lingua franca\" da circa 60 milioni di abitanti della provincia che parlano svariati dialetti, al posto della lingua ufficiale che \u00e8 il mandarino.\nLa cucina cantonese \u00e8 conosciuta e apprezzata in tutta la Cina; \u00e8 considerata una tradizione culinaria variegata, prestigiosa e dal gusto esotico.\nL'Opera Cantonese \u00e8 una forma di Opera Cinese molto popolare nelle aree di lingua Cantonese.\nLa costa sud-orientale del Guangdong, intorno alle citt\u00e0 di Chaozhou e Shantou, \u00e8 un'area culturale caratterizzata dalla lingua teochew e dalla cucina Chiuchow.\nIl gruppo etnico degli Hakka popola le colline nord-orientali del territorio del Guangdong. I tratti culturali di maggior rilievo degli Hakka sono la lingua, la cucina e l'architettura."}
{"id": "127961", "revid": "880563", "url": "https://it.wikipedia.org/wiki?curid=127961", "title": "Luigi Biraghi", "text": "\u00c8 stato proclamato beato nel 2006.\nBiografia.\nFu ordinato sacerdote nel 1825 e si dedic\u00f2 all'insegnamento nel Seminario Maggiore di Milano, dove ricopr\u00ec anche il ruolo di direttore spirituale; inoltre fu consigliere degli arcivescovi di Milano.\nNel 1838, a Cernusco sul Naviglio, fond\u00f2 insieme a madre Marina Videmari la congregazione delle Suore di Santa Marcellina, perch\u00e9 svolgesse attivit\u00e0 educativa nelle scuole. Si dedic\u00f2 a studi di storia ecclesiastica, di archeologia cristiana e di teologia; nel 1864 fu nominato viceprefetto della Biblioteca Ambrosiana. Nel difficile trapasso della Lombardia dall'Austria al Regno d'Italia, promosse il dialogo e la pacificazione.\nNel 1966 viene accolta la richiesta delle suore Marcelline, da parte del cardinale di Milano, a dare inizio al processo di beatificazione e canonizzazione. La \"Positio\" sulle virt\u00f9 ottenne nel 1995 il voto favorevole dei consultori storici e nel 2003 quello dei consultori teologi e dei cardinali, cos\u00ec che Papa Giovanni Paolo II lo dichiar\u00f2 venerabile il 20 dicembre 2003. Il 20 dicembre 2004 venne emesso il decreto di approvazione di un miracolo attribuito all'intercessione del Biraghi, che venne beatificato il 30 aprile 2006 durante una solenne celebrazione sul sagrato del Duomo di Milano. La memoria liturgica ricorre il 28 maggio."}
{"id": "127962", "revid": "1169970", "url": "https://it.wikipedia.org/wiki?curid=127962", "title": "Altare", "text": "Un altare \u00e8 un luogo in cui si compie un \"sacrificio\" o rito religioso.\nDescrizione.\nIn molte religioni, si praticano riti di purificazione o di offerta. I fedeli, per ringraziare il proprio dio, offrono doni o sacrificano animali. Non di rado, nell'antichit\u00e0 l'altare veniva usato anche come luogo di sacrifici umani, come nel caso dei culti religiosi maya e aztechi.\nNormalmente l'altare \u00e8 o una forma adatta a raccogliere il sangue degli stessi, che poi sar\u00e0 usato per i riti di purificazione. Nelle religioni che vivono in modo intenso il rapporto del fedele con gli elementi della natura (acqua, terra, fuoco, alberi ecc.), l'altare \u00e8, spesso, posto all'aperto, in mezzo ai boschi, presso le sorgenti, a volte circondato da gradini, per favorire la partecipazione dei fedeli. Spesso l'altare \u00e8 anche \"dedicato\", cio\u00e8 legato al culto specifico di una divinit\u00e0, quindi collocato in cavit\u00e0 sotterranee in associazione a divinit\u00e0 ctoniche.\nIn molte religioni l'altare, per\u00f2, \u00e8 posto all'interno di un tempio dedicato ad una divinit\u00e0. A volte, come nel caso delle vestali romane o dei sacerdoti ebraici, l'altare \u00e8 inaccessibile ai \"laici\", alla chiesa.\nEgitto e Mesopotamia.\nGli altari dell'antico Egitto e dei popoli mesopotamici indicarono sia per la forma sia per la dimensione un'origine risalente alla mensa profana. Erano costituiti da una tavola rotonda o quadrata realizzata in vari materiali, quali il legno, la pietra o la terra cotta. Tra gli scavi effettuati nelle citt\u00e0 babilonesi comparvero anche altari di forma cubica costruiti con mattoni. Talvolta la struttura cubica ed imponente, oppure a forma di tronco di cono venne preferita dagli antichi Egizi.\nEbraismo.\nIn base alla legge mosaica gli altari antichi dovevano essere costituiti da pietre e da terra non toccati da strumenti ferrosi (\"Esodo\" XX, 24-25). La \"Bibbia\" descrive anche l'esistenza di altari portatili, costituiti di legno rivestito con rame e portanti agli angoli specie di corni, la cui origine pu\u00f2 risalire ad un simbolo sacrale.\nI pi\u00f9 antichi altari erano di terra o pietra (\"Libro dell'Esodo\" 20, 24), eretti in ricordo di particolari esperienze di dio (\"Genesi\" 12, 8; 13, 18; 26, 25). L'altare degli olocausti o sacrifici era sistemato nel cortile davanti al tempio mobile nel deserto; era di legno rivestito di rame, con quattro corni agli angoli segno della potenza di Dio (\"Libro dell'Esodo\"; 27, 1); nel tempio di Salomone era di bronzo e d'oro (\"Libri dei Re\" I, 7, 48; 8,64; 2 \"Libri delle Cronache\"; 4, 1); vi ardeva un fuoco perenne (\"Levitico\" 6, 5) e vi si offriva mattino e sera il sacrificio quotidiano (\"Libro dell'Esodo\" 29, 38-42), unico per tutto Israele (\"Deuteronomio\" 12, 11-13; 2 \"Libri delle Cronache\" 32, 12). L'altare dei profumi o dell'incenso era invece posto all'interno del tempio, nel Santo, davanti al sancta sanctorum: vi si bruciava mattino e sera un particolare incenso aromatico (\"Libro dell'Esodo\" 30, 1; \"Vangelo di Luca\" 1, 11).\nReligione greca.\nEsistevano sia altari domestici sia altari adibiti al culto pubblico, che in questo caso erano posti o dentro il tempio o al suo esterno. Solamente in et\u00e0 ellenistica gli altari divennero monumentali, come quello dedicato a Zeus e ad Atena eretto a Pergamo, formato da un podio alto 37 metri, e arricchito da decorazioni alla base ispirate alla lotta delle divinit\u00e0 contro i giganti.\nReligione romana.\nNella religione romana l'altare, chiamato pi\u00f9 spesso con il termine latino \"ara\", di derivazione incerta, ma che molti storici fanno risalire a \"ardeo\" (\"brucio\"), \u00e8 generalmente di forma quadrangolare. Vitruvio prescrive che l'altare di un tempio deve essere rivolto a oriente e in posizione pi\u00f9 bassa rispetto alla statua di culto, affinch\u00e9 chi prega guardi in alto verso la divinit\u00e0. L'altezza dell'altare per\u00f2 varia a seconda del tipo di divinit\u00e0 al quale \u00e8 dedicato: quelli delle divinit\u00e0 celesti, come Giove, sono molto alti, mentre quelli delle divinit\u00e0 terrestri e marine e anche di Vesta sono abbastanza bassi.\nAnche se nelle case la funzione dell'altare viene svolta dal larario, tuttavia si possono trovare casi di veri e propri altari, come ne sono stati ritrovati a Pompei, tra cui particolare un'ara cilindrica con un serpente (immagine del Genio) che le si avvolge intorno.\nIn uno dei riti pubblici eseguiti nel tentativo di ripristinare la religione romana, Giacomo Boni ricostru\u00ec nel 1917 un'ara graminea basandosi su un passo di Orazio. Quest'ara particolare fu costruita con sei strati di \"mattoni\" di terra erbosa e addobbata con quattro festoni di alloro, nastri rossi, corone e sagmine (\"fronde sacre\") di olivo. Nelle intenzioni di Boni l'ara sarebbe dovuta diventare un altare pubblico sul quale ogni italiano avrebbe dovuto sacrificare quanto di pi\u00f9 caro per favorire le sorti dell'Italia in guerra. L'ara per\u00f2 and\u00f2 distrutta da un forte vento la notte del 23 ottobre 1917, nelle stesse ore in cui l'esercito austro-ungarico sfondava le linee italiane a Caporetto.\nRiprendendo una prescrizione riferita da Macrobio, la moderna Via romana agli dei stabilisce che se si afferra l'ara con le mani anche la semplice parola costituisce sacrificio, purch\u00e9 si sia osservato un regime di purit\u00e0 nei tre giorni precedenti al rito.\nInduismo.\nNell'induismo gli altari sono di fatto dei piccoli santuari e perci\u00f2 sono sacri e qui si fanno offerte e sacrifici agli D\u00e8i. Si distinguono gli altari dei templi (\"mandir\"), pi\u00f9 grandi e accessibili soltanto ai brahmani (sacerdoti) \"pujari\" dagli altari \"familiari\", pi\u00f9 piccoli, in cui abitualmente l'adorazione (p\u016bj\u0101) delle murti (immagini degli Dei) \u00e8 effettuata di norma dal capofamiglia.\nIn questi altari, oltre alle immagini degli Dei, si trovano anche lumi, immagini di santi e guru, e offerte, di solito di cibo che attraverso l'offerta viene consacrato e diventa \"prasada\".\nCristianesimo.\nNella religione cristiana l'altare assume una valenza particolare. \nIn Chiese cristiane come quelle cattolica, vetero-cattolica, ortodossa o anglicana, siccome l'Eucaristia mantiene il carattere sacrificale e il pane eucaristico \u00e8 considerato il Corpo di Ges\u00f9 Cristo, l'altare ha mantenuto un'importanza considerevole, tanto da essere centrale nell'edificio religioso.\nLa Chiesa cattolica, in particolare, riserva un particolare onore all'altare, poich\u00e9 su di esso celebra la ripresentazione dell'unico sacrificio compiuto da Cristo (cosiddetta \"oblazione pura e perfetta\"). Per questa ragione, il sacerdote lo bacia e lo incensa in segno di venerazione, in particolari momenti delle celebrazioni liturgiche; l'altare rappresenta inoltre sia la mensa dell'ultima cena, sia il patibolo della croce, sul quale Cristo immol\u00f2 se stesso. Il termine \"ripresentazione\", usato dal Concilio di Trento \u00e8 caratteristico della dottrina cattolica, secondo la quale la celebrazione dell'Eucaristia non \u00e8 una mera ripetizione incruenta del sacrificio di Cristo, bens\u00ec proprio la riproposizione di quell'unico Sacrificio da lui compiuto. In altri termini, il sacerdote cattolico non celebra un \"nuovo\" sacrificio, bens\u00ec, nel mistero del Sacramento eucaristico, celebra \"in persona Christi\", ossia partecipa alla persona di Cristo che offre S\u00e9 stesso nel sacrificio della croce. Ges\u00f9 il cui sacrificio viene ripresentato, \u00e8 tuttavia gi\u00e0 il Cristo risorto che ha ripreso la vita che aveva volontariamente dismesso.\nSia gli ortodossi sia i cattolici, ma anche armeni e copti, spesso hanno edificato altari nelle prossimit\u00e0 delle tombe di martiri. Esempio tipico \u00e8 la basilica di San Pietro in Vaticano, edificata intorno all'altare costruito sulla tomba dell'apostolo cristiano.\nInfatti ai tempi delle catacombe, la Messa si celebrava sulle tombe dei martiri e da questo uso si diffuse l'altare a cassa. Un altro modello di altare delle origini, fu quello a tavola, trasportabile, e diffusissimo fino all'editto di Costantino.\nDal VI secolo si \u00e8 sviluppata l'usanza di traslare le reliquie e quindi anche l'altare tombale ha subito una trasformazione, perch\u00e9 \u00e8 stato aggiunto anche un loculo per le reliquie o una saletta al di sotto.\nIn questo periodo viene introdotta la \"fenestella confessionis\", una sorta di porticina o grata, attraverso la quale si rende possibile l'inserimento di nuovi frammenti di reliquie.\nNella tradizione bizantina, per il termine \"altare\" si intende non un oggetto ma l'area dietro l'inonostasi. Ci\u00f2 che nell'Occidente \u00e8 chiamato \"altare\" \u00e8 denominato \"tavola santa\". Questa \u00e8 un cubo isolato di dimensioni di circa un metro. \u00c8 ricoperto interamente da due tele, quella interna di lino bianco, quella esterna di tessuto ricco e brillante.\nNel corso dei secoli, l'altare subir\u00e0 quelle trasformazioni dovute ai gusti artistici-culturali dell'epoca e quindi passer\u00e0 dalla vistosit\u00e0 del tardo Medioevo alla sobriet\u00e0 del Rinascimento, dall'incastonamento in una complessa struttura architettonica come nel Seicento e nel Settecento al tradizionalismo dell'Ottocento.\nNelle Chiese protestanti occorre distinguere tra denominazioni anglicane e luterane da una parte, e denominazioni riformate e congregazionaliste dall'altra. Mentre le prime hanno nelle loro chiese altari simili a quelli cattolici, le seconde, non attribuendo alcun valore sacrificale all'eucaristia, hanno nel corso del tempo escluso dalle loro chiese l'altare. Le loro assemblee liturgiche, infatti, vedono al primo posto la lettura e il commento alla Bibbia, pertanto il posto centrale negli edifici di culto \u00e8 stato assunto dall'ambone, spesso in forma di vero e proprio pulpito, o almeno di leggio. In quasi tutti i templi riformati, comunque, \u00e8 presente il tavolo sul quale si celebra la santa cena o comunione, che talvolta \u00e8 mobile e usato soltanto quando nel culto che si celebra \u00e8 prevista la comunione.\nIn Francia durante la Rivoluzione venne installato nelle piazze un particolare altare denominato \"altare della patria\". Questa definizione venne ripresa anche in Italia per definire il monumento dedicato ai morti di guerra.\nGuillaume Durand de Mende (Guglielmo Durante), giurista e vescovo del XIII secolo, nel suo \"Manuale per comprendere il significato simbolico delle cattedrali e delle chiese\" ricorda che No\u00e8, Isacco, Abramo, Giacobbe e Salomone costruirono degli altari (Genesi 8-12.33, Esodo 23-27-29, 1 Re 8). \"L'altare ha cinque significati. L'altare significa anche la mortificazione dei nostri sensi o del nostro cuore, nel quale i moti della carne sono consultati dall'ardore dello Spirito Santo. In secondo luogo l'altare rappresenta anche la Chiesa spirituale; i suoi quattro angoli le quattro parti del mondo sulle quali la Chiesa stende il suo impero. Il terzo significato \u00e8 quello per cui l'altare \u00e8 l'immagine di Cristo, senza il quale nessuno dono pu\u00f2 essere offerto al Padre in maniera accettabile. Per questo motivo la Chiesa ha l'usanza di indirizzare le proprie preghiere al Padre attraverso la mediazione di Cristo. In quarto luogo, esso \u00e8 l'immagine del corpo del Signore. Da ultimo, esso rappresenta la tavola sulla quale il Cristo bevve e mangi\u00f2 con i suoi discepoli\".\nL'altare cristiano \u00e8 il successore e la sintesi degli altari ebrei e la sua sublimit\u00e0 deriva dal suo conformarsi al proprio archetipo celeste, l'altare della Gerusalemme celeste su cui giace, \"fin dalla fondazione del mondo [...] l'Agnello immolato\" (\"Apocalisse di Giovanni\" 13, 8). Nel tempio di Gerusalemme vi erano vari altari. Tra il sagrato e il Santo si trovava l'altare degli olocausti - dove quotidianamente si offriva l'agnello -; nel Santo erano installati l'altare dei profumi e la tavola dei pani dell'offerta; infine nel sancta sanctorum vi era una pietra sulla quale era appoggiata l'arca dell'Alleanza. L'altare cristiano \u00e8 sintesi di questi differenti altari: esso \u00e8 l'altare degli olocausti dove \u00e8 sacrificato l'Agnello di Dio e, nel contempo, la tavola dei pani dell'offerta, cio\u00e8 del Pane eucaristico; esso \u00e8 l'altare dei profumi in cui si brucia l'incenso, come emerge chiaramente dal rituale romano. Infine, dal momento che sostiene il tabernacolo, l'altare maggiore ricopre il ruolo di pietra che sosteneva l'Arca. L'Arca conteneva le Tavole della legge, la Verga di Aronne e una pozione di manna; nel Tabernacolo cristiano \u00e8 posta l'autentica Manna, il \"Pane vivo disceso dal Cielo\". C'\u00e8 anche un simbolismo che associa l'altare alla montagna. I gradini dell'altare sono simbolici. Essi ricordano che l'altare sorge sulla \"Santa Montagna\". L'immagine della Montagna Santa \u00e8 presente dovunque nella Bibbia e non solo in essa, anche in altre religioni. Nella Bibbia le montagne sante sono numerose poich\u00e9 ciascuna tappa della Rivelazione ha per luogo una montagna dalla quale Dio parla al profeta: Mos\u00e8 sul Monte Sinai; il profeta Elia sul Carmelo; Abramo e Giacobbe sul Garizim; Salomone sul Moria, ecc. Cristo, per apparire nello splendore della sua gloria, ha scelto una montagna, il Tabor; \u00e8 asceso dal monte degli Ulivi; infine \u00e8 morto su una montagna, il Calvario.\nI primi altari erano di legno, piccoli, di forma rotonda, o a sigma, o a ferro di cavallo. Successivamente furono costruiti in pietra per simboleggiare Cristo (San Paolo, \"1 Corinzi 10, 3-4\"); erano quadrati per simboleggiare che all'altare-mensa eucaristica si nutrono i popoli delle quattro parti del mondo.\nSan Giovanni Crisostomo in una sua Catechesi (Catechesi 3) scrive: \" Mos\u00e8 levava le mani al cielo facendone scendere la manna, pane degli angeli. Il nostro Mos\u00e8, Cristo, leva le mani al cielo e ci procura un cibo eterno. Il primo percosse la pietra, facendone scaturire torrenti d'acqua. Questi tocca la mensa, percuote la mistica tavola e fa sgorgare le fonti dello Spirito. Ecco il motivo per il quale la mensa \u00e8 posta al centro [della chiesa], come una sorgente, perch\u00e9 i greggi accorrano da tutte le parti ad essa e si dissetino alle sue acque salutari\"."}
{"id": "127963", "revid": "124771165", "url": "https://it.wikipedia.org/wiki?curid=127963", "title": "Panna", "text": "La panna, o crema di latte, \u00e8 un latticino costituito dalla parte grassa del latte\n, ottenuta per affioramento spontaneo in seguito a decantazione lenta oppure tramite centrifugazione, un processo pi\u00f9 veloce ed efficiente.\nSecondo le direttive europee (regolamento CE n. 1308/2013) la panna deve contenere un minimo di grassi lattieri del 10%.\nUsi.\nLa panna \u00e8 la materia prima per produrre il burro; viene utilizzata in cucina come ingrediente in molte ricette e in pasticceria per confezionare dolci e gelati. Nella pasticceria la panna \u00e8 utilizzatissima anche per bavaresi, mousse e semifreddi. In alcune di queste specialit\u00e0 non si usa la panna montata, ma quella semi montata, in quanto semi montata \u00e8 pi\u00f9 voluminosa.\nLa panna si usa anche nella fabbricazione di formaggi molto grassi come il camembert o per condire primi piatti come i tortellini alla boscaiola o il fum\u00e9.\nCoagulando la panna con acido citrico o acido acetico alla temperatura di 75\u00a0\u00b0C si ottiene il mascarpone.\nTipi di panna.\nA seconda del contenuto di grassi la panna si pu\u00f2 classificare in:\nIncorporando aria nella panna da montare si ottiene la panna montata, dalla consistenza soffice e schiumosa, usata soprattutto in pasticceria. In essa \u00e8 consentita l'aggiunta di zucchero al di sotto del 15% o meglio ancora zucchero a velo, volendo anche vanigliato.\nLa panna acida (in inglese \"sour cream\") \u00e8 ottenuta facendo fermentare la panna tramite alcuni batteri \"Lactobacillales\"."}
{"id": "127964", "revid": "1745361", "url": "https://it.wikipedia.org/wiki?curid=127964", "title": "Ballar\u00f2", "text": ""}
{"id": "127965", "revid": "536103", "url": "https://it.wikipedia.org/wiki?curid=127965", "title": "Tensione superficiale", "text": "In fisica la tensione superficiale di un fluido \u00e8 la tensione meccanica di coesione delle particelle sulla sua superficie esterna. Essa corrisponde microscopicamente alla densit\u00e0 superficiale di energia di legame sull'interfaccia tra un corpo continuo e un materiale di un'altra natura, ad esempio un solido, un liquido o un gas: non \u00e8 quindi assimilabile dimensionalmente ad uno sforzo interno e per questo nel Sistema internazionale si misura in newton su metro (N/m). \nDal punto di vista \"termodinamico\" pu\u00f2 essere definita come il lavoro necessario per aumentare la superficie del continuo di una quantit\u00e0 unitaria. Il paracoro \u00e8 una grandezza che esprime il volume molare dei liquidi corretto considerando l'effetto della tensione superficiale.\nDefinizione meccanica.\nA livello microscopico i liquidi sono composti di molecole tra cui si esplicano forze, principalmente di tipo elettrico, che dipendono fortemente dalla distanza intermolecolare formula_1: quando quest'ultima \u00e8 inferiore di un certo valore caratteristico (formula_2) del tipo di sostanza, la forza tra due molecole diventa repulsiva. In generale, per\u00f2, le molecole all'interno di un liquido si attraggono, in quanto la situazione normale prevede formula_3, e la disposizione geometrica risponde ad un alto tasso di simmetria: questo porta al verificarsi dell'annullamento - in media - delle forze agenti sulla specifica molecola; per quanto riguarda, invece, le molecole sulla superficie libera, la simmetria non sussiste ed esse risentono di una forza diretta verso l'interno del liquido. Questo risultato indica che l'aumento della superficie libera non pu\u00f2 avvenire spontaneamente: per un aumento formula_4 di superficie bisogna perci\u00f2 compiere un lavoro formula_5, definito come formula_6. In quest'ultima espressione, formula_7 indica la tensione superficiale e dipende dal tipo di liquido, dal gas che si trova al di sopra della superficie libera, dal solido o liquido con cui la sostanza in esame \u00e8 a contatto e dalla temperatura formula_8.\nAlcuni valori.\nConsiderando liquidi a contatto con l'aria con una temperatura 20\u00a0\u00b0C, la tensione superficiale sar\u00e0:\nStalagmometro.\nPer misurare sperimentalmente il valore della tensione superficiale di un liquido si ricorre allo stalagmometro: questo strumento si basa sulla caduta di gocce da un tubo. La goccia in uscita dal tubicino \u00e8 trattenuta dalla tensione superficiale agente sulla linea formula_9, se formula_1 \u00e8 il raggio del foro; ricordando che formula_7 \u00e8 una forza per unit\u00e0 di lunghezza, la forza totale vale formula_12 ed \u00e8 verticale. Il distacco della goccia avviene quando essa ha raggiunto una dimensione tale che il suo peso eguagli la forza dovuta alla tensione superficiale, cio\u00e8 formula_13; questa relazione consente la misura di formula_7.\nTeoria delle bolle di sapone.\nLa struttura della bolla di sapone \u00e8 dovuta all'equilibrio tra le forze di pressione in gioco e di conseguenza a giustificare la dimensione della bolla \u00e8 una differenza di pressione tra l'ambiente interno e quello esterno; uno studio approfondito di questo fenomeno \u00e8 stato effettuato da Laplace.\nSi immagini di voler portare il raggio di una bolla di sapone da formula_1 a formula_16. Il lavoro compiuto dalle pressioni interne ed esterne per aumentare il volume da formula_17 a formula_18 deve essere uguale al lavoro della forza di tensione superficiale per portare la superficie da formula_19 a formula_20. Seguono le deduzioni matematiche:\nformula_21\nformula_22\nDalle relazioni precedenti si deduce l'equazione di Laplace per le bolle di sapone:\nformula_23\nSe la bolla fosse piena, il termine formula_24 nel calcolo del lavoro della tensione superficiale non andrebbe considerato perci\u00f2 l'equazione - in quel caso - sarebbe:\nformula_25\nBagnabilit\u00e0.\nNel momento in cui si dovesse tenere conto di ci\u00f2 che si trova al di fuori del liquido, non \u00e8 pi\u00f9 sufficiente considerare le sole forze di coesione, in quanto la presenza di un altro corpo ha influenza sui valori della tensione, nel senso che le molecole di questo svolgono anch'esse delle azioni (le forze di \"adesione\") sulle molecole dello strato superficiale del liquido. In effetti, per ragioni del tutto simili a quelle sopra indicate, anche la superficie dei solidi possiede tensioni superficiali, ma a causa della mancanza di mobilit\u00e0 della superficie questa non \u00e8 direttamente osservabile, n\u00e9 misurabile con metodi diretti.\nQuando liquido e solido vengono in contatto, quindi, a causa delle interazioni tra le differenti fasi viene a stabilirsi una tensione interfacciale definita come l'energia addizionale per unit\u00e0 di area dovuta alla formazione di un'interfaccia (supponendo anche la presenza di un gas) solido/liquido e solido/gas.\nIl profilo di una porzione di liquido posta su una superficie solida former\u00e0 con essa un angolo formula_26 (vedere figure) che sar\u00e0 maggiore o minore dell'angolo retto a seconda che in formula_27 prevalga in modulo il risultante delle forze di coesione, formula_28, (normale alla tangente al profilo del liquido in formula_27 e rivolto verso l'interno), oppure il risultante delle forze di adesione, formula_30, (normale alla superficie solida rivolto verso di essa).Dette formula_31, formula_32 e formula_33, rispettivamente le superfici di separazione liquido/gas, solido/liquido e solido/gas, e indicate con formula_34, formula_35, formula_36 le loro energie libere, l'energia libera totale \u00e8:\nIl liquido si dispone in modo da minimizzare l'energia libera totale delle superfici (\u00e8 trascurabile, per piccoli volumi, il termine gravitazionale dell'energia formula_38 rispetto a quello superficiale formula_39). Un'utile espressione dell'angolo di contatto formula_26 \u00e8 fornita dalla condizione di equilibrio, data dall'equazione di Young:\nSoltanto formula_7 e formula_26 sono determinabili sperimentalmente, si trovano tuttavia nella letteratura scientifica delle relazioni sperimentali per il calcolo di formula_44 e formula_35, come ad esempio la legge di Girifalco e Good (1957-60):\ncon\ne formula_48 e formula_49 volumi molari di solido e liquido.\nLe condizioni limite formula_50 e formula_51 esprimono rispettivamente:\nIn conclusione, la bagnabilit\u00e0, favorita da basse energie interfacciali, elevate energie superficiali formula_44 e modeste tensioni superficiali, a parit\u00e0 di liquido bagnante (formula_34) e di tipo di materiale solido, risulta fortemente influenzata dallo stato di levigatezza e dalla presenza di impurit\u00e0 sulla superficie del materiale stesso: ci\u00f2 \u00e8 osservabile sperimentalmente anche sotto forma di menisco.\nTermodinamica.\nLe azioni attrattive tra le molecole di un liquido (le forze di \"coesione\") fanno s\u00ec che le molecole dello strato superficiale siano soggette a una forza risultante non nulla che tende a farle spostare verso l'interno; esse pertanto tendono a sfuggire dalla superficie limite del liquido e di conseguenza questa tende ad assumere la estensione minima possibile (in assenza di altre forze, la superficie minima, \u00e8 quella sferica).\nLe molecole sulla superficie possiedono un'energia potenziale superiore a quella delle molecole all'interno del liquido, sicch\u00e9 se si vuole aumentare l'estensione della superficie libera di un liquido occorre spendere un'energia proporzionale all'aumento di superficie.\nSe il liquido viene sottoposto a una trasformazione che alteri esclusivamente la sua superficie formula_54, si ha una variazione dell'energia interna, formula_55, che \u00e8 praticamente pari alla variazione di energia potenziale dello strato superficiale, e quindi proporzionale all'incremento formula_56 della superficie. Tale variazione di energia interna (per il Primo principio della termodinamica) \u00e8 in parte (formula_57) fornita dall'energia cinetica delle molecole dell'ambiente e in parte (formula_58) corrispondente a un lavoro meccanico che deve essere fornito dall'esterno.\nSi definisce tensione superficiale (o energia libera superficiale) di un liquido la quantit\u00e0 di lavoro richiesto per aumentare la estensione della sua superficie di un'unit\u00e0 mantenendo costanti temperatura e pressione del sistema, cio\u00e8 l'aumento di energia libera per unit\u00e0 di superficie:\ndove formula_60 \u00e8 l'energia libera di Gibbs e formula_61 \u00e8 la superficie.\nDa ci\u00f2 \u00e8 possibile dedurre la \"prima equazione di Kelvin\" che fornisce l'entalpia superficiale (o energia superficiale) formula_62\nInfluenza della temperatura sulla tensione superficiale.\nEsistono solo relazioni empiriche per determinare l'influenza della temperatura sul valore assunto dalla tensione superficiale.\nE\u00f6tv\u00f6s.\nin cui:\nAd esempio, per l'acqua k = 1,03 erg/\u00b0C, V= 18 ml/mol e TC= 374\u00a0\u00b0C.\nGuggenheim-Katayama.\nin cui formula_68 \u00e8 una costante di ciascun liquido e formula_69 \u00e8 un fattore empirico, il cui valore \u00e8 11/9 per i liquidi organici.\nSalto di pressione attraverso una superficie curva.\nIn assenza di viscosit\u00e0, il salto di pressione attraverso una superficie curva \u00e8 dato dall'equazione di Young-Laplace, che pone in relazione la pressione all'interno di un liquido con la pressione esterna, la tensione superficiale e la geometria della superficie.\nTale equazione \u00e8 applicabile a qualsiasi superficie:\nPer una bolla sferica reale il termine dovuto alla tensione superficiale \u00e8 doppio. Ci\u00f2 \u00e8 dovuto alla presenza di due superfici, una interna e una esterna alla bolla.\nSeconda equazione di Kelvin.\nLa \"seconda equazione di Kelvin\" \u00e8 ottenibile utilizzando l'Equazione di Clapeyron; essa evidenzia come, a causa della tensione superficiale, la tensione di vapore di piccole gocce di liquido in sospensione sia superiore alla tensione di vapore \"standard\" dello stesso liquido disposto in uno strato piano.\ndove:"}
{"id": "127966", "revid": "111373", "url": "https://it.wikipedia.org/wiki?curid=127966", "title": "Bettwiesen", "text": "Bettwiesen (toponimo tedesco) \u00e8 un comune svizzero di 1\u00a0172 abitanti del Canton Turgovia, nel distretto di M\u00fcnchwilen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\n\u00c8 servito dall'omonima stazione sulla ferrovia Mittelthurgaubahn."}
{"id": "127968", "revid": "110157", "url": "https://it.wikipedia.org/wiki?curid=127968", "title": "W\u00e4ngi", "text": "W\u00e4ngi (toponimo tedesco) \u00e8 un comune svizzero di 4\u00a0614 abitanti del Canton Turgovia, nel distretto di M\u00fcnchwilen.\nStoria.\nNel 1969 W\u00e4ngi ha inglobato i comuni soppressi di Anetswil, Krillberg e Tuttwil e nel 1996 le frazioni di Heiterschen e Jakobstal, fino ad allora appartenenti al comune di Wittenwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Anetswil, Krillberg e Tuttwil):\nInfrastrutture e trasporti.\nW\u00e4ngi \u00e8 servito dalla ferrovia Frauenfeld-Wil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "127973", "revid": "91743601", "url": "https://it.wikipedia.org/wiki?curid=127973", "title": "Darth Vader", "text": ""}
{"id": "127975", "revid": "2092917", "url": "https://it.wikipedia.org/wiki?curid=127975", "title": "Integrale di Jacobi", "text": "L'Integrale di Jacobi, che deve il nome al matematico tedesco Karl Gustav Jacob Jacobi, \u00e8 l'unico integrale del moto (uniforme e analitico) del problema dei tre corpi ristretto circolare.\nUtilizzi.\nI suoi punti stazionari sono i cosiddetti punti lagrangiani.\nLa conoscenza del valore dell'integrale di Jacobi permette di determinare le superfici di velocit\u00e0 nulla (le cosiddette superfici di Hill) che racchiudono le zone accessibili al terzo corpo.\nL'integrale di Jacobi del sistema Sole Giove cometa, espresso nel riferimento inerziale in cui Giove orbita attorno al Sole e approssimato nell'ipotesi che il centro di massa del sistema coincida con quello del Sole e che la cometa non abbia incontri ravvicinati con Giove, fornisce l'invariante di Tisserand, il cui valore si conserva approssimativamente tra un passaggio della cometa ed il successivo, permettendo di riconoscere le comete gi\u00e0 osservate anche in seguito a significative variazioni dell'orbita.\nDefinizione.\nSistema lagrangiano a vincoli olonomi e forze conservative.\nConsideriamo un sistema lagrangiano di lagrangiana formula_1 con formula_2 gradi di libert\u00e0 e dette formula_3 le coordinate di configurazione e formula_4 le rispettive velocit\u00e0 generalizzate, allora l'integrale di Jacobi assume la forma\nformula_5\nConsiderando formula_6 equazione del moto, ossia soluzione delle equazioni di Eulero - Lagrange, calcoliamo la derivata rispetto al tempo lungo la soluzione dell'integrale di Jacobi:\nformula_7\nDunque se formula_8. allora formula_9 \u00e8 una quantit\u00e0 conservata lungo le soluzioni.\nInoltre, per un sistema lagrangiano a vincoli olonomi, fissi e ideali e con forze conservative, l'integrale di Jacobi coincide con l'energia totale del sistema formula_10.\nSistema sinodico.\nUno dei sistemi di riferimento usati \u00e8 il cosiddetto sistema \"sinodico\", o co-rotante, avente l'origine degli assi coincidente col baricentro dei tre corpi, e con l'asse \"x\" scelta lungo la congiungente le masse \u03bc1, \u03bc2, e unit\u00e0 di lunghezza uguale alla loro distanza. Siccome il sistema ruota assieme alle due masse, la loro posizione sul riferimento cos\u00ec individuato rimane costante, con coordinate rispettivamente (-\u03bc1,0) e (\u03bc2,0).\nNel sistema di coordinate formula_11 , la costante di Jacobi \u00e8 definita come:\ndove:\nSi noti come l'integrale di Jacobi sia meno due volte l'energia totale per unit\u00e0 di massa nel sistema di riferimento in rotazione: il primo termine \u00e8 dovuto all'energia potenziale centrifuga, il secondo rappresenta il potenziale gravitazionale e il terzo l'energia cinetica.\nSistema siderale.\nNel sistema di riferimento inerziale siderale (\u03be,\u03b7,\u03b6), le masse orbitano attorno al baricentro. In queste coordinate la costante di Jacobi assume la forma:\nDerivazione.\nNel sistema di riferimento co-rotante, le accelerazioni possono essere espresse come derivate di una singola funzione scalare\nformula_19\nUtilizzando la rappresentazione lagrangiana delle equazioni del moto:\nformula_20\nMoltiplicando le tre equazioni rispettivamente per formula_21 e formula_22 e sommandole, si ottiene:\nformula_23\nIntegrando,\nformula_24\ndove CJ \u00e8 una costante d'integrazione.\nIl termine sinistro rappresenta la velocit\u00e0 al quadrato della particella di test nel sistema co-rotante."}
{"id": "127989", "revid": "1718925", "url": "https://it.wikipedia.org/wiki?curid=127989", "title": "Giro d'Italia 1996", "text": "Il Giro d'Italia 1996, settantanovesima edizione della \"Corsa Rosa\", si svolse in 22 tappe dal 18 maggio al 9 giugno 1996, per un percorso totale di 3\u00a0990 km. Fu vinto dal russo Pavel Tonkov, in 105h20'23\", alla media di 37,875\u00a0km/h, davanti all'italiano Enrico Zaina ed allo spagnolo Abraham Olano.\nLe prime tre tappe si svolsero in Grecia, per celebrare il centenario dei Giochi olimpici dell'era moderna; oltre lo stato ellenico la corsa ha sconfinato in Svizzera e Francia. \nIn questa edizione del Giro fu presente un'unica cronometro, la (Vicenza &gt; Marostica), durante la quartultima tappa: venne vinta dal russo Evgenij Berzin.\nSquadre e corridori partecipanti.\nI corridori che partirono da Atene furono 162 coloro che arrivarono a Milano furono 98."}
{"id": "127992", "revid": "1543377", "url": "https://it.wikipedia.org/wiki?curid=127992", "title": "KDE Input Output", "text": "KIO (KDE Input Output) fa parte dell'architettura di KDE. Fornisce accesso uniforme a file system locale, siti web e altre risorse attraverso un'unica API. Le applicazioni scritte utilizzando KIO possono lavorare su file salvati su server remoti esattamente come se fossero sul computer locale, in maniera trasparente per l'utente e indipendentemente dal protocollo.\nL'infrastruttura KIO fornisce una libreria per le applicazioni che si occupa di tenere traccia dei protocolli utilizzabili, e di avviare se necessario il programma appropriato \u2014 detto KIOSlave o ioslave \u2014 per la gestione del protocollo di comunicazione richiesto.\nL'applicazione che sfrutta l'infrastruttura KIO non deve far altro che specificare un URI che specifichi il protocollo da usare; se questo \u00e8 disponibile, l'operazione di I/O avr\u00e0 luogo, e la libreria KIO codifica e decodifica automaticamente i dati e invia notifiche usando i segnali di sistema di Qt.\nLa pagina \"Protocolli\" del programma KInfoCenter mostra l'elenco dei protocolli disponibili sul computer."}
{"id": "127994", "revid": "290948", "url": "https://it.wikipedia.org/wiki?curid=127994", "title": "Meccanica applicata", "text": "La meccanica applicata, \u00e8 una branca dell'ingegneria che ha lo scopo di studiare il comportamento dei dispositivi meccanici di interesse applicativo utilizzando la metodologia ed i risultati della meccanica teorica. \nSi occupa principalmente dello studio dei sistemi meccanici di interesse applicativo costituiti da corpi a comportamento rigido dei quali si studia la cinematica e successivamente, una volta note o ipotizzate le forze agenti, la dinamica. Ne fanno parte anche la fluidodinamica applicata e la scienza delle costruzioni, ma il campo di studio di tali discipline \u00e8 talmente vasto che sono ormai divenute branche indipendenti dell'ingegneria. \nDescrizione.\nIn particolare i concetti della cinematica vengono utilizzati nell'ambito della progettazione funzionale che \u00e8 lo studio della forma da dare ai membri di un meccanismo affinch\u00e9 realizzino una certa traiettoria dettata dalle esigenze di funzionamento, affinch\u00e9 permettano il tracciamento di curve e funzioni. \nLe nozioni di statica permettono di determinare a partire da una o pi\u00f9 forze e momenti resistenti le forze ed i momenti motori (generalmente incogniti) tali per cui sul sistema non insorgano forze o momenti d'inerzia e che quindi si trovi in equilibrio, tali metodi sono analitici o grafici.\nLa cinetostatica permette poi a partire dalla conoscenza del modulo direzione e verso delle velocit\u00e0 di uno o pi\u00f9 membri dopo aver effettuato l'analisi delle velocit\u00e0 dell'intero meccanismo di risalire per via grafica alle forze incognite. \nLe nozioni di dinamica permettono di studiare le forze agenti su un sistema meccanico e in generale di pervenire alla scrittura di un sistema di equazioni del moto che sono equazioni differenziali del secondo ordine, l'integrazione delle quali permette di ottenere il moto del sistema noto come problema inverso della dinamica, oppure partendo dalla conoscenza delle accelerazioni subite dal sistema, di risalire alle forze agenti su di esso problema diretto della dinamica, fornendo quindi i metodi analitici, ma esistono anche dei metodi grafici, per risalire alle forze ed ai momenti delle forze d'inerzia e le principali soluzioni per il loro bilanciamento totale o parziale.\nIl moderno sviluppo di tecnologie ibride tra meccanica ed elettronica sta portando rapidamente questa disciplina ad espandersi nel campo della meccatronica.\nAmbito di utilizzo.\ndinamica dei sistemi articolati ed equilibratura forze di inerzia e momenti"}
{"id": "127996", "revid": "1543377", "url": "https://it.wikipedia.org/wiki?curid=127996", "title": "Medicina spaziale", "text": "La medicina aerospaziale \u00e8 una branca della medicina nata negli anni cinquanta con i primi lanci di esseri viventi nello spazio. L'uomo raggiunse l'orbita terrestre il 12 aprile 1961 con il volo del cosmonauta sovietico Yuri Gagarin. Da allora le missioni umane si sono fatte sempre pi\u00f9 frequenti e durature, raggiungendo pure la superficie lunare nel 1969. A partire dagli anni settanta sono stati compiuti voli pi\u00f9 lunghi e sviluppate stazioni spaziali nelle quali gli astronauti rimangono in orbita per settimane o mesi.\nVivere e lavorare nello spazio comporta alcune problematiche: l'assenza di peso, le radiazioni, e l'irraggiamento solare, le difficolt\u00e0 nell'espletare le necessit\u00e0 fisiologiche e nel curare l'igiene personale, il nutrimento sono alcuni esempi di contesti in cui si dedica la medicina aerospaziale.\nStoria.\nNel 1951 iniziarono i primi lanci di razzi con animali, specialmente cani, da parte dei sovietici, seguiti successivamente dagli statunitensi. Era iniziata la corsa allo spazio. Lo scopo principale di questi primi esperimenti era conoscere:\nNel 1958 l'amministrazione Eisenhower decise la costituzione del \"National Aeronautics and Space Administration\" o NASA, l'ente spaziale americano, di cui Wernher von Braun fu il primo direttore.\nNel 1961 un pilota sovietico di velivoli sperimentali, Gagarin, torn\u00f2 vivo dalla prima missione umana in orbita terrestre, dimostrando che per l'uomo era possibile sopravvivere nello spazio.\nIl programma Mercury, nel 1962, port\u00f2 a compimento il primo volo umano americano nello spazio con la missione Mercury-Atlas 6.\nNel 1969, il 21 luglio, Neil Armstrong fu il primo uomo a mettere il piede sulla Luna, con la missione Apollo 11.\nIl Programma Saljut inizi\u00f2 l'era delle stazioni spaziali.\nFisiologia della microgravit\u00e0.\nPoich\u00e9 nello spazio le funzioni del corpo umano non sono normali, \u00e8 improprio parlare di fisiologia: in tali casi \u00e8 pi\u00f9 corretto parlare di adattamento.\nPatologia spaziale.\nSulla Luna e nella navicella spaziale, in condizioni di assenza di atmosfera protettiva e/o in condizione di microgravit\u00e0 si producono alterazioni delle funzioni corporee che sono ancora in fase di studio. Le alterazioni note sono:\nAlterazioni del sistema cardiovascolare.\nNelle navicelle spaziali e sulla Stazione spaziale orbitante si ha un'alterazione della posizione del corpo rispetto al centro di gravit\u00e0, il quale non esiste pi\u00f9 e dunque la massa di liquido sanguigno si ridistribuisce in un modo diverso che sulla Terra. Mentre sulla Terra la gravit\u00e0 trattiene la maggior parte del liquido negli arti inferiori, nello spazio, non essendoci pi\u00f9 la gravit\u00e0, il liquido si accumula nel piccolo circolo polmonare e a livello della testa.\nQuando gli astronauti tornano sulla Terra, i problemi avvengono nel momento del passaggio dalla microgravit\u00e0 alla gravit\u00e0.\nQuesto passaggio avviene durante i minuti in cui le navicelle rientrano nell'atmosfera.\nIl sangue dalla testa defluisce rapidamente negli arti inferiori e questo svuotamento improvviso del sangue dal cervello provoca una caduta breve e temporanea delle funzioni cerebrali, chiamata intolleranza ortostatica. Il ritorno definitivo alla normalit\u00e0 comunque avviene in un paio di giorni. Sulla Terra questa patologia \u00e8 chiamata ipotensione ortostatica.\nAlterazioni dell'apparato muscolo-scheletrico.\nNello spazio in microgravit\u00e0, si ha perdita di massa muscolare e perdita di matrice ossea.\nQuesta perdita \u00e8 causata dalla mancanza dello statatismo corporeo, che \u00e8 un riflesso automatico che tiene in piedi l'uomo sulla Terra. I principali sensori di questo riflesso sono nella pianta dei piedi e nelle gambe, dunque venendo a mancare la gravit\u00e0, i muscoli non hanno pi\u00f9 lo stimolo alla contrazione per mantenere l'equilibrio; essendo inattivi, si atrofizzano.\nUn meccanismo d'azione simile a quello che agisce sui muscoli si ha anche per le ossa e in microgravit\u00e0, si attua un meccanismo ormonale controllato dalla calcitonina, per cui l'osso diventa rarefatto, andando incontro ad osteoporosi.\nPer contrastare il riassorbimento muscolare, gli astronauti sono invitati a fare molto esercizio fisico.\nL'osso \u00e8 una struttura complessa formata da cellule che producono osso, gli osteoblasti e da cellule che lo distruggono, gli osteoclasti. Queste cellule sono appoggiate su una struttura trabecolare a base di calcio, che \u00e8 la matrice ossea.\nL'osteoporosi spaziale colpisce tutti gli astronauti, dissipando dal 30 al 70% dell'osso, a seconda della lunghezza del periodo passato nello spazio, ad un tasso medio di riduzione di circa il 1,2% di massa al mese. \u00c8 un fenomeno imponente e preoccupante che ha colpito tutti gli astronauti che sono rimasti nello spazio per periodi pi\u00f9 lunghi di tre mesi.\nQuesta \u00e8 una delle principali limitazioni attuali ad un viaggio spaziale verso Marte.\n\u00c8 attualmente (2005) allo studio la somministrazione di farmaci ormonali, come la calcitonina, per diminuire la portata di questa patologia, ma si ritiene che dia scarsi risultati.\nAlterazioni dell'apparato respiratorio.\nOltre la congestione polmonare, che nei primi giorni di permanenza causa un disturbo respiratorio, con sensazione di soffocamento in alcuni astronauti (risolvendosi poi spontaneamente grazie ai meccanismi di adattamento), l'aumento di liquido nella testa provoca una congestione a livello nasale, con parziale ostruzione e coriza (un raffreddore, in questo caso senza infezione batterica o virale). Questa congestione risulta fastidiosa e molto accentuata per alcuni, quasi inesistente per altri. Guarisce al ritorno, quasi istantaneamente al momento del rientro a gravit\u00e0 normale.\nAlterazioni del sistema eritropoietico.\nI ricercatori stanno studiando quali parti del corpo di un astronauta sono pi\u00f9 sensibili alle radiazioni solari. Gli astronauti all'interno di una struttura spaziale sembrano abbastanza schermati dalle radiazioni emesse dal Sole, specialmente durante le eruzioni solari ma gli astronauti protetti dalla sola tuta spaziale sono molto esposti alle radiazioni del Sole durante un'eruzione solare.\nLa protezione delle gonadi pu\u00f2 essere la chiave di sopravvivenza della specie nello spazio. Gli spermatozoi sono le cellule pi\u00f9 sensibili alla radiazione del vento solare e sulla Luna o nello spazio profondo, non essendoci atmosfera, non c'\u00e8 protezione come sulla Terra, per cui in un caso di tempesta solare si temeva la possibilit\u00e0 di rimanere sterili o quantomeno di subire facilmente mutazioni genetiche a distanza di tempo, nella prole. L'altro organo molto sensibile \u00e8 la tiroide, mentre gli altri organi sono pi\u00f9 resistenti ai danni degli elettroni irradiati dal Sole, per esempio le unghie non sono assolutamente sensibili e quindi c'\u00e8 meno bisogno di proteggerle.\nEritropoiesi ed eruzioni solari.\nOltre alle anche, altre zone sensibili sono le scapole, la colonna vertebrale, il femore, lo sterno ed il cranio. Queste ossa contengono infatti il midollo osseo eritropoietico, ossia \"la fabbrica del sangue\" del corpo umano.\nLe delicate cellule del midollo osseo sono particolarmente vulnerabili alle tempeste solari; una dose importante dei protoni solari che scorrono attraverso il corpo pu\u00f2 distruggere tutte le cellule eritropoietiche. Senza queste cellule che creano nuovo sangue, o meglio nuove cellule della serie rossa: piastrine e globuli rossi (questi ultimi detti anche eritrociti), una persona diventerebbe anemica entro una settimana e potrebbe avere un aumentato rischio di sanguinamento. La distruzione delle cellule del midollo osseo deputate alla produzione di Monociti, Macrofagi e Linfociti, potrebbe aumentare il rischio di contrarre infezioni (in particolare da funghi e batteri che vivono comunemente sulle mucose e cute). \nPer sopravvivere alle radiazioni di una tempesta solare, la priorit\u00e0 maggiore deve essere quindi proteggere il midollo osseo eritropoietico.\nLa sopravvivenza all'emissione di radiazione durante le tempeste solari \u00e8 pi\u00f9 importante che mai, specialmente in previsione di future missioni a lunga durata.\nFuori della protezione del campo magnetico della Terra e con nessuna atmosfera ambientale di protezione, un astronauta che cammina sulla superficie lunare, o che lavora nello spazio al di fuori della stazione orbitante, \u00e8 esposto in modo massiccio al flusso principale delle tempeste solari.\nLa soluzione migliore \u00e8 mettersi al riparo nelle apposite strutture, ma, se il riparo \u00e8 troppo lontano per poterlo raggiungere a tempo, \u00e8 necessario portare una tuta spaziale con una protezione supplementare alle radiazioni che protegga le zone ricche di tessuto emopoietico come le spalle, le anche, la colonna; ci\u00f2 pu\u00f2 fare la differenza tra vivere e morire.\nApplicare all'interno della tuta spaziale una protezione supplementare potrebbe tuttavia non essere pratico, perch\u00e9 la tuta spaziale diventerebbe troppo ingombrante. Gli astronauti devono potere camminare, saltare, piegarsi, estendersi per afferrare oggetti ed attrezzi. Troppa protezione renderebbe questi semplici movimenti impossibili, quindi si \u00e8 pensato di utilizzare una protezione selettiva: uno strato di un polimero plastico come il polietilene, spesso soltanto 1 centimetro, posto nei punti chiave, pu\u00f2 impedire la malattia acuta da radiazione.\nPer tutte le eruzioni solari questi provvedimenti sono sufficienti per mantenere il sistema emopoietico dell'astronauta pressoch\u00e9 intatto. Se soltanto il 5% delle cellule del midollo osseo sopravvive, il midollo osseo potr\u00e0 rigenerarsi e la persona sopravviver\u00e0, senza bisogno di alcun trapianto.\nUn astronauta, cos\u00ec schermato, potrebbe sviluppare solo problemi di salute sul lungo periodo, quali tumori, cataratta ed altre malattie ad insorgenza tardiva.\nNessuna tuta spaziale pu\u00f2 arrestare tutti i protoni solari, tuttavia, se una sufficiente scorta di midollo rimane intatta, l'astronauta pu\u00f2 sopravvivere anche abbastanza a lungo da poter affrontare i potenziali danni a lungo termine.\nAlterazioni del sistema immunitario.\nL'alterazione del sistema immunitario consiste in una diminuzione delle difese immunitarie. Inizialmente si supponeva che l'anomalia fosse causata esclusivamente dalle radiazioni, invece si \u00e8 poi verificato che \u00e8 causata da vari tipi di stress, lo stress da confinamento, lo stress da sospensione, genericamente chiamati stress da volo nello spazio.\nAlterazioni dell'apparato riproduttivo.\nLe alterazioni dell'apparato riproduttivo sono state studiate in vitro. Si \u00e8 visto che lo spermatozoo e l'ovulo, quando incominciano a moltiplicarsi, non riescono a formare una struttura di suddivisione ordinata, che si chiama fuso, per cui la distribuzione della materia cellulare e dei cromosomi, avviene in modo caotico, concettualmente paragonabile alle produzioni tumorali.\nAlterazioni del sistema nervoso.\nLe alterazioni del sistema nervoso non sono imponenti come la consunzione muscolare e l'osteoporosi, per\u00f2 sono causa di problemi che si ripercuotono, sia sull'attivit\u00e0 lavorativa che nei rapporti con i colleghi.\nAlterazioni del ritmo giornaliero circadiano.\nLa navetta gira in orbite attorno alla Terra, ad una velocit\u00e0 talmente elevata, circa 27.700\u00a0km/hr a 354 chilometri d'altezza, che si pu\u00f2 vedere sorgere e tramontare il Sole almeno 15 volte nel corso delle 24 ore. Questo fenomeno, che pu\u00f2 risultare affascinante, si trasforma in poco tempo in una \u00abtortura\u00bb, perch\u00e9 pu\u00f2 sorgere il Sole quando ci si sta coricando oppure mentre si dorme pu\u00f2 sorgere il Sole almeno altre due o tre volte nel giro di poche ore. Le alterazioni del sonno comportano gravi problemi, come disattenzione e disturbi dell'umore.\nInoltre va considerato che la pelle umana, ricca di melatonina, \u00e8 sensibile alla luce ed \u00e8 questa che regola il ritmo circadiano e all'alba la luce d\u00e0 il segnale del risveglio, dunque il sonno pu\u00f2 essere molto disturbato, quando il ritmo circadiano luce buio non \u00e8 pi\u00f9 di 24 ore.\nL'altro problema legato al sonno \u00e8 che il corpo \u00e8 abituato, quando \u00e8 sdraiato e i muscoli si rilassano, ad addormentarsi, mentre in microgravit\u00e0 questa sensazione \u00e8 assente e, inoltre, gli astronauti sono costretti a legarsi al letto con delle cinghie (fattore che pu\u00f2 essere insopportabile per alcuni astronauti) per potere dormire senza il rischio di muoversi galleggiando nell'aria.\nTolleranza umana all'accelerazione.\nIn fase di decollo e durante il viaggio di andata, il corpo umano raggiunge gradualmente, in circa 10 minuti, per mezzo di una forte accelerazione, una velocit\u00e0 finale di circa 25.000-27.000\u00a0km/ora. Questa enorme accelerazione, non ha nessuna influenza sugli astronauti, perch\u00e9 avviene gradualmente. Ugualmente al ritorno durante la fase di decelerazione.\nIl sistema dell'equilibrio.\nL'organo dell'equilibrio si trova nell'orecchio interno vicino all'organo uditivo. In questa struttura ossea ci sono due tipi di formazioni che forniscono informazioni sull'equilibrio del corpo. Uno \u00e8 rappresentato dai canali semicircolari che sono deputati a dare le informazioni riguardo alla rotazione della testa nelle tre dimensioni dello spazio. L'altro \u00e8 rappresentato dall'utricolo e dal sacculo che contengono gli otoliti e sono deputati a dare informazioni di accelerazione e decelerazione lineare in senso orizzontale e verticale rispettivamente.\nNello spazio questi sistemi, che sono ancorati alla gravit\u00e0, si adattano a funzionare in un altro modo.\nL'adattamento \u00e8 soggettivo e al rientro alcuni astronauti hanno le vertigini.\nAlterazioni della vita di relazione.\nA causa delle difficolt\u00e0 a dormire, alcuni astronauti sono affetti da problemi del sonno, quali l'insonnia. L'insonnia pu\u00f2 portare l'astronauta ad essere irritabile o perfino collerico e, quando l'insonnia diventa cronica, si possono manifestare gravi disturbi dell'umore, che vanno dall'euforia alla depressione.\nRicerca del 2015 sugli effetti della permanenza nello spazio.\nPer uno studio sugli effetti della permanenza nello spazio sull'organismo umano (soprattutto delle radiazioni a livello genetico), l'astronauta statunitense Scott Joseph Kelly (One Year Mission) e il cosmonauta russo Michail Kornienko hanno trascorso un anno sulla Stazione Spaziale Internazionale, dal 27 marzo 2015 al 2 marzo 2016. Nello studio i ricercatori si sono avvalsi del fatto che Scott Kelly avesse un gemello monozigote, Mark Kelly, anch'egli astronauta, che ha svolto il ruolo di campione di controllo."}
{"id": "127999", "revid": "124210832", "url": "https://it.wikipedia.org/wiki?curid=127999", "title": "Andrea del Castagno", "text": "Fu uno dei protagonisti della pittura fiorentina nei decenni centrali del XV secolo, assieme a Beato Angelico, Filippo Lippi, Domenico Veneziano e Paolo Uccello. Il suo stile personalissimo fu influenzato da Masaccio e Donatello, dei quali svilupp\u00f2 in particolare la resa prospettica, il chiaroscuro plastico, che drammatizz\u00f2 con l'uso di tinte pi\u00f9 scure, e il realismo delle fisionomie e dei gesti, talvolta cos\u00ec esasperato da raggiungere esiti espressionistici.\nA Firenze la sua lezione fu solo in parte capita e recepita, mentre si sviluppava, in et\u00e0 laurenziana, un gusto prevalentemente legato alla ricercatezza del disegno e a un accordo elegante di tinte chiare. Fu invece a Ferrara che l'opera di Andrea del Castagno venne ulteriormente sviluppata, ponendo le basi per la scuola locale di Cosm\u00e8 Tura, Francesco del Cossa ed Ercole de' Roberti.\nBiografia.\nGiovinezza e formazione.\nAndrea nacque nel 1421 circa a Castagno, villaggio sulle pendici del Falterona nel comune di San Godenzo, circa a met\u00e0 strada tra Firenze e Forl\u00ec, da Bartolo di Simone di Bargilla e Lagia. Durante la guerra tra Firenze e Milano visse a Corella, nella fortezza di Belforte, al riparo dalle scorrerie e dai saccheggi. Al termine della guerra rientr\u00f2 con la sua famiglia a Castagno. Nel 1440, con la protezione di Bernardetto de' Medici, si rec\u00f2 a Firenze, dove dipinse, dopo la battaglia di Anghiari, l'effigie dei ribelli impiccati (Albizzi e Peruzzi), sulla facciata del Palazzo del Podest\u00e0 (perduti gi\u00e0 nel 1494), da cui il soprannome di \u00abAndrea degli Impiccati\u00bb.\nNon si sa niente della sua formazione, ipoteticamente si possono fare i nomi di Filippo Lippi e Paolo Uccello, ma gli artisti che influenzarono di pi\u00f9 il giovane Andrea furono Masaccio e Donatello. Nel 1439 era, con Piero della Francesca e altri, tra gli assistenti di Domenico Veneziano durante la realizzazione degli affreschi perduti delle \"Storie della Vergine\" nella chiesa di Sant'Egidio, ai quali lavor\u00f2 per completarli anche pi\u00f9 tardi.\nTra il 1440 e il 1441 realizz\u00f2 l'affresco con la \"Crocifissione e santi\" per l'Ospedale di Santa Maria Nuova: la costruzione prospettica della scena e la volumetria delle figure sono di origine masaccesca.\nA Venezia.\nNel 1442 si rec\u00f2 a Venezia dove, nell'abside della cappella di San Tarasio in San Zaccaria, esegu\u00ec gli affreschi con \"Dio Padre, Santi e i quattro Evangelisti\" in collaborazione con Francesco da Faenza. Di sua mano sono il \"Dio Padre\", \"San Giovanni Battista\" e \"San Giovanni Evangelista\". L'opera, asciutta nella grafica e nei contorni, fu coraggiosamente impostata in modo prospettico e con la centralit\u00e0 delle figure umane, in netto contrasto con la cultura figurativa veneziana dell'epoca.\nSuccessivamente lavor\u00f2 alla Basilica di San Marco lasciando il disegno per alcuni mosaici con le \"Storie della Vergine\" (tra cui \"Visitazione\" e \"Morte della Vergine\"), databili al 1442-1443.\nLa maturit\u00e0 a Firenze.\nTornato a Firenze nel 1444 forn\u00ec il cartone per una vetrata a Santa Maria del Fiore con la \"Deposizione\". Il 30 maggio 1445 si immatricol\u00f2 all'Arte dei Medici e Speziali. Di quello stesso anno \u00e8 l'affresco con la \"Madonna col Bambino e santi\" della Collezione Contini Bonacossi.\nNel 1447 lavor\u00f2 nel refettorio di Sant'Apollonia a Firenze, una delle sue opere pi\u00f9 significative. Nella parte superiore della parete affrescata dipinse a destra la \"Deposizione\", al centro la \"Crocifissione\" e a sinistra la \"Resurrezione\" (scene molto rovinate poich\u00e9 scialbate, ma ancora leggibili); nella parte inferiore l\"Ultima Cena\": la scena della rivelazione del tradimento si svolge in un ambiente ricco, caratterizzato dalla decorazione a tarsie marmoree e con richiami all'antico, come le due sfingi ai lati della tavolata. In questa scena, scorciata con violenza, le figure, in pose pacate e solenni, si allineano seguendo il ritmo orizzontale e convergono nel gruppo centrale formato dal Cristo, Giovanni e Giuda (seduto, diversamente dalle altre figure, nella parte opposta della tavolata). Sempre per Sant'Apollonia dipinse su una sopraporta l'affresco con \"Cristo in Piet\u00e0 sorretto da due angeli\" (di cui rimane anche la sinopia).\nTra il 1449 e il 1450 dipinse l\"Assunzione della Vergine tra i santi Miniato e Giuliano\" per la distrutta chiesa di San Miniato fra le Torri (ora a Berlino). In quegli anni lavor\u00f2 per Filippo Carducci al \"Ciclo degli uomini e donne illustri\" nella Villa Carducci di Legnaia, che comprende i ritratti a tutta figura di Pippo Spano, Farinata degli Uberti, Niccol\u00f2 Acciaioli, Dante, Petrarca, Boccaccio, la Sibilla Cumana, Ester e Tomiri.\nUltima fase.\nAl 1450 circa fanno riferimento la \"Crocifissione\" di Londra, il \"David con la testa di Golia\" e il \"Ritratto d'uomo\" di Washington. Tra il gennaio 1451 e il settembre 1453 riprese gli affreschi delle \"Scene della vita della Vergine\" lasciati incompiuti da Domenico Veneziano a Sant'Egidio (perduti). A ottobre Filippo Carducci gli commission\u00f2 altri affreschi per la sua villa di Legnaia, in particolare \"Eva\" e una \"Madonna col Bambino\" molto lacunosa.\nNel 1455 lavor\u00f2 alla chiesa della Santissima Annunziata (affreschi con \"Trinit\u00e0 san Girolamo e due sante\" e \"San Giuliano e il Redentore\"). Nel primo seppe coniugare l'accentuazione dei valori espressivi a un esasperato realismo. Di poco precedente e certamente pi\u00f9 drammatica \u00e8 la statua in terracotta visibile nell'oratorio di San Francesco Poverino, a pochi passi dalla basilica, rappresentante san Girolamo penitente che, recentemente restaurata, pu\u00f2 considerarsi il modello cui Andrea si \u00e8 ispirato per il suo san Girolamo: stessa postura, stessa veste, stesso nervosismo e realismo. Sempre che la scultura non sia proprio opera di Andrea, modellata prima di accingersi agli affreschi.\nDi quegli anni dovrebbe essere l'affresco della \"Crocifissione di Santa Maria degli Angeli\", oggi in Sant'Apollonia. Nel 1456 affresc\u00f2 in Duomo il \"Monumento equestre di Niccol\u00f2 da Tolentino\", in \"pendant\" con un analogo affresco di Paolo Uccello.\nMor\u00ec di peste il 19 agosto 1457."}
{"id": "128000", "revid": "110157", "url": "https://it.wikipedia.org/wiki?curid=128000", "title": "Paradosso dell'area scomparsa", "text": "Il paradosso dell'area scomparsa \u00e8 un paradosso geometrico in cui la ridisposizione di una serie di tessere per semplice traslazione e rotazione sembra modificare la superficie totale delle tessere.\nEsistono diverse varianti di questo paradosso. Un esempio classico \u00e8 il paradosso del cuneo.\nLe due figure sono composte dalle stesse tessere di uguale superficie, come si pu\u00f2 constatare contando i quadrati della griglia.\nDue triangoli con base ed altezza identiche hanno la stessa area. Ci si trova nella situazione paradossale in cui la somma di quantit\u00e0 uguali d\u00e0 risultati differenti. In realt\u00e0, le due figure non sono davvero triangoli, ma sembrano tali per un effetto ottico; la prima \u00e8, di fatto, un quadrilatero, come spiegato pi\u00f9 avanti nella soluzione, e similmente la seconda (oltre al quadratino \"vuoto\").\nSecondo Martin Gardner il rompicapo espresso in questa forma fu inventato nel 1953 da Paul Curry, un prestigiatore di New York City, universalmente noto per essere l'autore di uno dei pi\u00f9 semplici e straordinari giochi di prestigio con le carte, il celebre \"Out of this world\". Nonostante questo, il principio delle evanescenze geometriche \u00e8 conosciuto almeno fino dal 1860 circa.\nSoluzione.\nIl paradosso viene a cadere quando si constata che le due figure rappresentate non sono triangoli ma quadrilateri.\nIl quarto angolo, quasi piatto, si trova su quella che si riteneva essere l'ipotenusa, tra la tessera azzurra e la tessera rossa. Utilizzando un righello si pu\u00f2 constatare che nella prima costruzione l'angolo \u00e8 leggermente maggiore di 180\u00b0 e la figura \u00e8 concava. Nella seconda disposizione l'angolo \u00e8 minore di 180\u00b0 e la figura \u00e8 convessa. L'area pari alla differenza tra i due casi equivale all'area del quadrato vuoto."}
{"id": "128004", "revid": "125323658", "url": "https://it.wikipedia.org/wiki?curid=128004", "title": "Il mondo di Sofia", "text": "Il mondo di Sofia (titolo originale \"Sofies verden\"), sottotitolato Romanzo sulla storia della filosofia (\"Roman om filosofiens historie\") \u00e8 un romanzo filosofico scritto da Jostein Gaarder e pubblicato nel 1991. \u00c8 sia un romanzo sia un breve trattato sulla storia della filosofia.\nNel 1999 \u00e8 stata realizzata anche una versione cinematografica, \"Il mondo di Sophie\". Il film \u00e8 stato trasmesso in Australia sotto forma di miniserie in otto parti. Esiste anche un videogioco per PC CD-ROM prodotto da Learn Technologies nel 1998.\nTrama.\nIl giardino dell'Eden.\nSofia Amundsen, una ragazza di 15 anni, un giorno riceve delle lettere anonime in cui ci sono domande tipo:\nNonostante si sforzi Sofia non riesce a trovare risposta a queste insolite domande e si chiede chi abbia scritto quelle lettere. Sofia riceve anche una cartolina da un maggiore dell'ONU in Libano, Albert Knag, in cui questo fa gli auguri di compleanno a sua figlia Hilde Moller Knag ,per\u00f2 mandando la cartolina a Sofia. Cos\u00ec Sofia deve risolvere due misteri: scoprire chi \u00e8 il misterioso filosofo e perch\u00e9 quel maggiore manda a lei le cartoline mentre le dovrebbe mandare a Hilde.\nIl cappello a cilindro.\nPoco dopo Sofia riceve un'altra lettera che spiega che cos'\u00e8 la filosofia. Finita la lettura Sofia \u00e8 sconvolta. Quando sua mamma torna dal lavoro le chiede se a lei non pare strano il fatto di vivere, se non le pare strano il mondo e le parla anche del coniglio bianco dell'universo citato dal misterioso filosofo nella lettera. La madre, sentendo la figlia fare questi discorsi strani, si preoccupa e le chiede se ha mai fatto uso di droghe.\nI miti.\nIl misterioso filosofo spiega a Sofia come gli uomini abbiano tentato di rispondere alle domande filosofiche attraverso i miti. Ovviamente, essendo l'autore del romanzo un norvegese, il misterioso filosofo spiega a Sofia la mitologia nordica.\nI filosofi della natura.\nSofia riceve un'altra lettera dal misterioso filosofo che tratta dei filosofi della natura e quindi di Talete, Anassimandro, Parmenide, Anassagora, Empedocle e altri. Vengono affrontati in modo sintetico i vari problemi della filosofia presocratica, dall'arch\u00e8 al divenire. Al termine della lettura, Sofia dopo una riflessione giunge alla conclusione che la filosofia non \u00e8 qualcosa che si impara: ci\u00f2 che si impara \u00e8 invece come pensare filosoficamente.\nDemocrito.\nSofia riceve un'altra lettera da Alberto che tratta di Democrito, il filosofo che, precorrendo i tempi, ha ipotizzato che la materia fosse fatta di atomi. Alberto nella lettera paragona gli atomi ai Lego perch\u00e9 hanno in comune molte cose: sono eterni, indivisibili e con essi \u00e8 possibile costruire ogni cosa.\nIl destino.\nSofia riceve un'altra lettera di Alberto che tratta del destino. Alberto quindi le parla dell'oracolo di Delfi e della Pizia, la sacerdotessa per mezzo della quale il Dio Apollo rivelava il destino.\nSocrate.\nSofia riceve ancora un'altra lettera da Alberto che tratta di Socrate, il famoso filosofo che affermava che \"la persona pi\u00f9 saggia \u00e8 quella che sa di non sapere\". Alberto afferma che Socrate e Ges\u00f9 erano simili. Sofia scopre che il filosofo si chiama Alberto Knox perch\u00e9 la lettera \u00e8 firmata. La lettera era corredata di una videocassetta. \nLa mette nel videoregistratore e guarda il filmato. Appare Alberto che si trova nell'acropoli di Atene. Attorno a lui ci sono molti turisti tra cui uno che ha un cartello in cui c'\u00e8 scritto Hilde. Alberto le parla dell'acropoli poi succede qualcosa di incredibile: l'acropoli ritorna com'era nel IV secolo a.C., il filosofo \u00e8 vestito come un greco antico e si mette a parlare con Platone! Platone pone a Sofia quattro domande. Finisce qui il video.\nPlatone.\nSofia risolve, riflettendoci, i quesiti postile da Platone. Nel suo nascondiglio segreto (il Covo) il cane di Alberto, Hermes, le ha portato una lettera che parla di Platone e della sua \u00abdottrina delle idee\u00bb.\nLa casetta del Maggiore.\nFinito di leggere Platone Sofia si avventura verso il bosco per cercare la casa di Alberto: arriva cos\u00ec alla \u00abCasetta del Maggiore\u00bb. La casa \u00e8 vuota ma Sofia capisce che \u00e8 la casa del filosofo. Trova un portafoglio appartenuto a Hilde e nota due quadri, uno chiamato Bjerkely e l'altro Berkeley. Scopre anche uno specchio magico e nota sul tavolo una lettera per lei. Il filosofo sta per arrivare, Sofia prende la busta e scappa.\nAristotele.\nSofia manda una lettera a Alberto per scusarsi di essere entrata a casa sua come una ladra. Intanto inizia a rispondere alle domande contenute nelle buste. Dopo di che riceve una lettera di Alberto su Aristotele, il padre della logica formale.\nL'ellenismo.\nSofia trova una cartolina diretta a Hilde, proveniente dal padre di lei, e si accorge che \u00e8 datata 15 giugno 1990, cio\u00e8 un mese dopo, il giorno del compleanno suo e, a quanto scopre, anche di Hilde. A scuola, si trova a dover svolgere un tema in classe di religione, senza aver studiato, e scrive ci\u00f2 che ha imparato dalla filosofia. L'insegnante rimane in dubbio su come valutarla, ma alla fine decide di darle un buon voto.\nLe cartoline.\nSofia e Jorunn fanno un'escursione in tenda vicino alla Casetta del Maggiore, e Sofia ne approfitta per ritornarvi insieme all'amica. L\u00e0 trova varie cartoline indirizzate a Hilde, che prende, insieme a uno specchio.\nDue aree culturali.\nSofia riceve da Alberto, e legge, una busta che racconta delle origini della nostra civilt\u00e0, a partire dalla matrice indoeuropea (politeista, con una visione ciclica del tempo) e semitica (monoteista, con una visione finalistica della storia), con il passaggio dell'Europa dalle origini indoeuropee al Cristianesimo (originatosi in area semita).\nIl Medioevo.\nDopo una settimana di intervallo, Sofia riceve un'altra cartolina diretta ad Hilde, ed Alberto le telefona, dandole appuntamento dal vivo la notte seguente, alle quattro, in una chiesa. Per riuscire ad andarci, fa credere alla madre di essere a dormire da Jorunn.\nEntrata nella chiesa, trova Alberto vestito da frate, che le parla del medioevo europeo (in particolare riferendosi ad Agostino d'Ippona e Tommaso d'Aquino) paragonando le ore ai secoli: iniziano alle quattro, che simboleggiano il IV secolo, per finire a mezzogiorno, la fine del medioevo.\nVerso la fine, Alberto accenna a Ildegarda di Bingen, monaca del XII secolo, della \"Sophia\" come lato femminile di Dio (che apparve un giorno a Ildegarda di Bingen in sogno), e di un Alberto Magno insegnante di Tommaso d'Aquino. Sofia sospetta un collegamento con quanto le accade.\nIl Rinascimento.\nSofia torn\u00f2 a casa all'una dalla sua amica Jorunn, che le comunica che la madre aveva telefonato e le aveva detto che Sofia era andata in edicola. Sofia riceve un invito da parte di Alberto. Ermes la aspetta davanti a casa sua e L'accompagna a casa di Alberto, al cui ingresso trova un'altra cartolina indirizzata a Hilde, in cui il padre si dispiace del fatto che lei abbia perso il suo ciondolo d'oro. Entrata nella casa, piena di mobili e oggetti antichi, Alberto inizia a parlarle di filosofia, del Rinascimento: la nuova concezione dell'uomo e l'origine del metodo scientifico. Uscendo, Alberto chiama Sofia Hilde, a suo dire per errore.\nIl Barocco.\nSofia racconta infine alla madre di Alberto e della filosofia, anche se non in dettaglio e non le parla degli aspetti pi\u00f9 strani della vicenda. Dopo aver trovato altre due cartoline, una a scuola in un libro e l'altra per strada, Sofia torna nella casa di Alberto, che le racconta del successivo periodo, il Barocco.\nCartesio.\nAlberto Knox parla a Sofia di Cartesio e poi la fa dialogare con il programma di un computer, un esempio di intelligenza artificiale. Ma ancora una volta l'onnipresente maggiore appare sullo schermo del computer per mandare gli auguri di buon compleanno a Hilde. Alberto, dopo aver cancellato dal disco rigido i file \"knag\", spegne il computer inferocito.\nSpinoza.\nLa spiegazione di Alberto continua con Spinoza. Poco prima di uscire per tornare a casa, Sofia prende una banana, ma trova scritto all'interno della buccia un altro augurio per Hilde.\nLocke.\nLa madre di Sofia, arrabbiata, pretende di conoscere Alberto; Sofia risolve parzialmente mostrandole la videocassetta che le aveva mandato da Atene, e lei nota che somiglia al maggiore che, pi\u00f9 di quindici anni prima, abitava nella casetta nel bosco. Due settimane dopo Sofia torna da Alberto, accompagnata dal cane Ermes che le sembra parlare augurando ancora una volta buon compleanno a Hilde. Alberto inizia poi a parlarle di John Locke.\nHume.\nSofia vorrebbe sentire prima Berkeley ma Alberto dice che parler\u00e0 prima di Hume, filosofo empirista scettico che afferma che non dobbiamo trarre conclusioni affrettate sui rapporti causa-effetto e che se commettiamo un'opera buona \u00e8 merito dei sentimenti e non della ragione che ci suggerisce di fare solo quello che conviene a me (infatti, diceva Hume, non \u00e8 in contrasto con la ragione preferire la rovina del mondo al graffiarsi un dito).\nBerkeley.\nStudiando la filosofia di George Berkeley, Sofia scopre insieme ad Alberto che loro non sono altro che personaggi di un libro scritto dal maggiore come regalo di compleanno per la figlia Hilde. Poich\u00e9 il maggiore \u00e8 lo scrittore, nel loro mondo \u00e8 praticamente un Dio onnipotente. Sofia torna a casa in lacrime, perch\u00e9 ha scoperto di non essere reale ma di condurre la propria esistenza in un libro.\nBjerkely.\nHilde Moller Knag si sveglia la mattina del 15 giugno, il giorno del suo compleanno. Appena sveglia vede sul comodino il regalo di suo padre Albert Knag, un libro intitolato \"Il mondo di Sofia\". Esso \u00e8 un romanzo filosofico che il padre le ha scritto per insegnarle la filosofia. Mentre lo legge nota con sorpresa che il padre ha inserito nel racconto molti auguri di compleanno facendoli avere a Sofia. Tanto \u00e8 bello il libro che Hilde si scorda di andare a messa. Alla fine quando arriva al punto in cui Sofia trova la sua collana Hilde arriva a pensare che Sofia esiste veramente.\nL'Illuminismo.\nHilde continua la lettura e arriva fino al punto in cui Sofia scopre di non esistere. Dopo di che continua la lettura con Sofia che riceve la pagella (con tutti 8) e si incontra con Alberto nella casetta del maggiore. Qui Alberto le rivela che sta progettando un piano per uscire dal libro ma non le pu\u00f2 dire nulla di pi\u00f9 perch\u00e9 sono sorvegliati dal Maggiore Knag. Poi inizia a parlare dell'Illuminismo. Ad un tratto un serpente marino esce dal laghetto e Sofia e Alberto impauriti entrano nella casetta. Qui trovano una lettera del maggiore che dice che Alberto si era scordato di accennare al motto Libert\u00e0, Uguaglianza e Fraternit\u00e0.\nKant.\nHilde smette di leggere e passa la serata a festeggiare il compleanno. A mezzanotte riceve la telefonata di suo padre che le anticipa che nel capitolo su Kant ci sarebbe stato un ultimo augurio in musica. Dopo di che Hilde riprende a leggere.\nAlberto parla a Sofia di Immanuel Kant e delle sue opere fondamentali, \"Critica della ragion pura\" e \"Critica della ragion pratica\", sempre in modo molto sintetico (il terzo capolavoro di Kant, \"Critica del Giudizio\", verr\u00e0 appena menzionato nel capitolo sul romanticismo). Alla fine della spiegazione le consiglia di non credere a quello che vede perch\u00e9 cose incredibili come il serpente marino o il messaggio-banana sono solo trucchi del maggiore. Il maggiore pu\u00f2 far percepire con i sensi tutto quello che vuole ma 7+5 fa sempre 12 e quindi bisogna fare affidamento sulla ragione. Dopo di che i due cantano tanti auguri a te a Hilde. Sulla strada del ritorno Sofia incontra Winnie the Pooh che le consegna una lettera per Hilde.\nIl Romanticismo.\nSofia continua il suo percorso storico-filosofico con la corrente del Romanticismo, nata in Germania nel XVIII secolo che presenta analogie con il mondo degli Hippies e figli dei fiori degli anni '60. La vita dell'essere umano torna ad essere un tutt'uno con la vita della natura, scompare la distinzione tra la razionalit\u00e0 e i sensi e si cerca di vivere cercando di scoprire l'esistenza dell'uomo all'interno dell'uomo stesso.\nAl termine della spiegazione appare Aladino che fa uscire dalla lampada Albert Knag in forma di genio che coglie di nuovo l'occasione per fare gli auguri a Hilde. Alberto e Sofia ottengono la conferma che sono veramente personaggi di un libro e, arrabbiati per il modo con cui vengono trattati dal maggiore, chiedono a Hilde di fare qualche scherzetto al padre per vendicarli. Alberto e Sofia giungono alla conclusione che sono solo delle impotenti ombre cinesi e che anche Albert Knag e Hilde potrebbero essere personaggi di un libro. In questo caso Alberto e Sofia starebbero in un libro nel libro.\nHegel.\nAlberto parla a Sofia di Hegel e del suo sistema dialettico. Hilde viene convinta dai due a fare uno scherzetto al padre quando torner\u00e0 dal Libano.\nKierkegaard.\nAlberto parla a Sofia di Kierkegaard, il precursore dell'esistenzialismo.\nMarx.\nSofia, attraversando il bosco per arrivare alla casetta del maggiore, incontra la piccola fiammiferaia e Ebenezer Scrooge. Sofia, impietosita per le condizioni della piccola fiammiferaia, chiede a Ebenezer se pu\u00f2 mantenerla ma lui risponde che sarebbe uno spreco di denaro. Allora la piccola fiammiferaia professatasi comunista incendia l'erba. Giunta alla casetta Alberto le racconta di Karl Marx e del comunismo che si oppone al capitalismo.\nDarwin.\nAlberto parla di Charles Darwin, il \"padre\" dell'evoluzionismo.\nFreud.\nAlberto parla di Freud, il \"padre\" della psicanalisi. Ancora una volta il maggiore fa apparire nel libro dei personaggi fantastici, in questo caso la Banda Disney.\nIl nostro tempo.\nSofia riceve una telefonata da Alberto che la invita a bere un caff\u00e8 in un bar. Sofia quindi arriva all'appuntamento e trova Alberto che le parla di Sartre e dell'esistenzialismo ma anche della New Age e dei libri che parlano di Ufo e fantasmi e poteri paranormali. Dopo di che Alberto fa vedere a Sofia su uno scaffale di una libreria un \"corvo bianco\": il suo libro scritto dal maggiore.\nLa festa in giardino.\nSofia e Alberto si salutano. Sofia torna a casa e si prepara per la sua festa di compleanno. Per colpa del maggiore per\u00f2 tutto va a rotoli e succede un disastro: ragazzi impazziti che si lanciano le torte in faccia, Jorunn che fa l'amore sull'erba con Jorgen e rimane incinta, altri ragazzi che guidano la mercedes dell'agente di cambio, il padre di Jorunn, e la fanno schiantare contro un melo. Approfittando del caos Sofia e Alberto si dileguano. Il libro scritto dal maggiore si conclude qui.\nContrappunto.\nHilde dopo aver letto il libro si chiede se Sofia e Alberto siano riusciti a scappare dal libro.\nLa risposta \u00e8 s\u00ec: Sofia e Alberto riescono a fuggire dal libro ma nel mondo reale sono fantasmi: solo altre persone fuggite dai libri li possono vedere e sentire. Sofia e Alberto si mettono in viaggio per andare a casa di Hilde, mentre Hilde decide di fare uno scherzetto al padre. Il maggiore infatti lungo la via del ritorno a casa trova numerosi biglietti da Hilde che gli dicono cosa deve fare e lui si sente manovrato da Hilde esattamente come Alberto e Sofia si sentivano manovrati da lui.\nSofia e Alberto, dopo aver conosciuto altri personaggi dei libri in un bosco vicino a un motel, arrivano a casa di Hilde che sta aspettando il padre al molo. Sofia tenta di comunicare con Hilde, ma Hilde sente solo la sensazione che c'\u00e8 qualcuno. Poco dopo arriva il maggiore che abbraccia la figlia e la moglie e inizia a parlare a Hilde del Big Bang.\nIl Big Bang.\nMentre il Maggiore spiega a Hilde il Big Bang, Sofia sale sulla barca. E Hilde, che ha intuito che Sofia e Alberto sono l\u00ec anche se in spirito (e Alberto stupendosi ha detto che forse \u00e8 sensitiva), dice \"La barca a remi sta andando alla deriva!\", il padre: \"Uno di noi due deve buttarsi in acqua\", infine Hilde: \"Facciamolo tutti e due, pap\u00e0\".\nTemi.\nL'importanza della filosofia.\n\"Il mondo di Sofia\" \u00e8 sia un romanzo sia un breve trattato sulla storia della filosofia; anche per questo la filosofia \u00e8 il tema unificatore del libro. La filosofia viene presentata non come semplice esercizio esoterico praticato da gente che non aveva altro da fare ma come qualcosa di necessario per l'esistenza umana. Sofia e Alberto hanno bisogno della filosofia per comprendere il loro mondo. Ma la loro situazione \u00e8 diversa da quella del lettore. A differenza del lettore, dopo una complessa ricerca filosofica, scoprono da dove viene il loro mondo: il loro mondo \u00e8 una creazione di Albert Knag. Ma il fatto che, a differenza di Sofia e Alberto, non sappiamo rispondere alla domanda \"Da dove viene il mondo?\" non vuol dire che non ce la dobbiamo porre. Infatti, come afferma Gaarder nel romanzo, un vero filosofo non smette mai di fare domande.\nAlberto tenta di far capire a Sofia come sia fantastico vivere. Secondo lui \u00e8 il fatto che ci poniamo domande filosofiche e tentiamo di dare una risposta a esse che ci rende umani. Perch\u00e9 siamo qui, come vivere una buona vita, e tutte le altre domande filosofiche sono, secondo Gaarder, le domande pi\u00f9 importanti che ci possiamo porre. Anche se non ci render\u00e0 la vita pi\u00f9 semplice o non sar\u00e0 facile rispondere a queste domande, la filosofia suscita in noi meraviglia e stupore per la stranezza del mondo e della nostra esistenza. \n(da \"Maya\" dello stesso autore).\nLa libert\u00e0 \u00e8 solo un'illusione.\nUno dei temi principali del romanzo \u00e8 quello della libert\u00e0. Sofia e Alberto scoprono che la loro esistenza \u00e8 dovuta all'immaginazione di Albert Knag. Fino a quel punto Sofia credeva di essere un essere libero e autonomo. Quando per\u00f2 Alberto le spiega la filosofia di Berkeley diventa chiaro che non sono veramente liberi perch\u00e9 vivono le loro esistenze in un libro e non sono quindi loro a decidere come comportarsi ma \u00e8 lo scrittore a farlo. Comunque nonostante questo hanno una piccola autonomia dallo scrittore perch\u00e9 alla fine Sofia e Alberto riescono a trovare un modo per scappare dal libro e a conquistare la libert\u00e0.\nMa Albert Knag \u00e8 veramente libero? Nel capitolo \"Il romanticismo\" viene suggerito che anche lui e Hilde potrebbero vivere la loro esistenza in un libro. Dunque forse anche lui potrebbe non essere libero ma sottomesso a uno scrittore che ha deciso di scrivere un libro sul maggiore dell'ONU Albert Knag che scrive il romanzo \"Il mondo di Sofia\" (i cui protagonisti sono Sofia e Alberto) per insegnare a sua figlia Hilde la filosofia. Il cosiddetto tema della \"storia nella storia\" \u00e8 riconducibile al romanzo fantastico di Michael Ende, La storia infinita.\nSimboli.\nUn libro nel libro.\n\"Il mondo di Sofia\" \u00e8 un libro nel libro o metaromanzo. Gaarder ricorda costantemente al lettore che sta leggendo un libro su dei personaggi che stanno in un libro che un personaggio del libro (Hilde) sta leggendo. Alberto insegna a Sofia la filosofia ma in realt\u00e0 le lezioni non sono per Sofia ma per Hilde. Il lettore comprende poi che le lezioni non sono per i personaggi immaginari del romanzo ma per lui.\nSogni.\nIl mondo di Sofia contiene molti sogni, alcuni dei quali non sono facilmente distinguibili dalla realt\u00e0. Sofia, dopo aver raccolto la croce d'oro di Hilde in un sogno, una volta svegliatasi la trova nella realt\u00e0 sotto il guanciale. Certamente, considerato che i sogni di Sofia vengono orchestrati dal padre di Hilde, questo non sembra strano. Tuttavia il fatto che poi Hilde non riesca pi\u00f9 a trovare la croce d'oro che Sofia ha raccolto nel sogno suggerisce che qualcosa di strano accade.\nHilde sogna che Sofia tenta di parlarle prima dell'arrivo di suo padre e alla fine del romanzo accade proprio questo. In questo caso il sogno \u00e8 stato profetico. Tuttavia il ruolo dei sogni nel romanzo \u00e8 pi\u00f9 importante di quanto sembri: non hanno solo un ruolo profetico ma ci fanno riflettere sulle nostre possibilit\u00e0 di comprendere il mondo.\nImpatto.\nIl romanzo, pubblicato in Norvegia nel 1991, ha riscosso molto successo. Il romanzo ha ricevuto il \"Premio della Critica Norvegese\" ed \u00e8 entrato nella classifica dei best seller in Danimarca, Svezia, Germania e in Italia (dove ha vinto anche il \"premio bancarellino\" nel 1995). Molti giornali europei hanno fatto recensioni positive: il Der Spiegel scrive \"Il mondo di Sofia di Jostein Gaarder \u00e8 un successo letterario mai visto dopo quello de\" Il nome della rosa \"di Umberto Eco\"; il Frankfurter Allgemeine Zeitung scrive \"600 pagine scritte con uno stile limpido e pieno d'humour... Jostein Gaarder siede sul trono dell'Illuminismo europeo.\". Secondo un sondaggio del 2003 della BBC il libro \u00e8 175\u00b0 nella classifica dei libri pi\u00f9 amati dagli inglesi.\nIl film.\nA causa del successo del romanzo si pens\u00f2 di produrre una versione cinematografica. Il 30 gennaio 1995 venne trasmesso sul canale inglese BBC Two all'interno del programma The Late Show una versione per la TV. Quattro anni dopo, nel 1999, il regista norvegese Erik Gustavson realizz\u00f2 il film \"Il mondo di Sophie\". Questo film per\u00f2 \u00e8 uscito solo in Norvegia. Esiste comunque la versione tedesca, \"Sofies Welt\", che \u00e8 disponibile in DVD. Il film \u00e8 stato trasmesso anche in Australia sotto forma di miniserie in otto parti.\nLa trama del film \u00e8 simile a quella del libro: Sofia Amundsen un giorno riceve delle lettere misteriose che contengono domande filosofiche a cui non riesce a dare risposta. In seguito conosce il misterioso filosofo che le mandava quelle lettere, Alberto Knox, che inizia a insegnarle filosofia. Sofia scopre studiando Berkeley che loro non esistono ma vivono le loro esistenze in un libro scritto dal maggiore Albert Knag per insegnare a sua figlia Hilde la filosofia. Sofia e Alberto, finito il corso di filosofia, riescono a scappare dal libro e si ritrovano nel mondo reale dove per\u00f2 sono una specie di fantasmi che non possono essere visti e sentiti da nessuno.\nEssendo un film di sole due ore molti filosofi sono stati tagliati e la storia della filosofia viene spiegata in maniera molto meno dettagliata che nel libro. Inoltre il film \u00e8 pi\u00f9 fantasy del libro, infatti avvengono molti avvenimenti fantastici (la metamorfosi di Alberto, Sofia e Alberto che attraversando una breccia giungono nel rinascimento ecc.). La pellicola \u00e8 stata la pi\u00f9 costosa del panorama cinematografico norvegese.\nIl videogioco.\nNel 1998 \u00e8 uscito anche la versione videoludica per PC prodotta da Learn Technologies. Nel gioco il giocatore non interpreta Sofia, bens\u00ec un'altra persona. Il giocatore pu\u00f2 scegliere all'inizio del gioco il nome del protagonista. Il gioco \u00e8 in parte videogioco in parte enciclopedia. Infatti oltre a proseguire nell'avventura risolvendo enigmi e quesiti filosofici \u00e8 possibile consultare anche una specie di enciclopedia che spiega i vari filosofi e i vari periodi storici dai filosofi della natura al XX secolo. \u00c8 possibile inoltre interagire con i vari personaggi come Sofia e il maggiore Knag che mandano al giocatore delle lettere ma anche con Alberto che pone al giocatore alcuni quesiti filosofici. I livelli di gioco sono 20.\nEsiste inoltre un gioco da tavolo sul mondo di Sofia.\nIl sito.\nNel 2002 a opera dei filosofi Antonio Martuscelli e Luigi Orlotti viene creato il sito di divulgazione filosofica dedicato allo spirito del romanzo di Jostein Gaarder (Il mondo di Sofia - Home). Con l'intento di diffondere la cultura filosofica ai pi\u00f9 ampi livelli della societ\u00e0 si pubblicano gratuitamente tesi di laurea, articoli, recensioni e notizie. Dopo l'enorme successo dei primi cinque anni di attivit\u00e0, nel 2007 viene fondata l'Associazione culturale \"Il Mondo di Sofia\" sotto il patrocinio dello stesso Jostein Gaarder che ne \u00e8 anche primo socio onorario."}
{"id": "128005", "revid": "121806967", "url": "https://it.wikipedia.org/wiki?curid=128005", "title": "Alluvione della Valtellina del 1987", "text": "L'alluvione della Valtellina \u00e8 una serie di disastri e di tragedie naturali che si successero tra il 18 e il 28 luglio del 1987 in Valtellina nella provincia di Sondrio. I comuni protagonisti furono quelli di Valdisotto e Tartano, che furono interessati da un violento nubifragio che caus\u00f2 tragiche inondazioni, frane e colate di fango che provocarono 53 morti, migliaia di sfollati e danni per circa 4000 miliardi di lire (ovvero circa 2 miliardi di euro).\nIn quei giorni, altre zone fuori dalla Valtellina vennero devastate dall'ondata di maltempo: il 18 luglio la Valle Brembana fu colpita da una disastrosa alluvione che caus\u00f2 cinque vittime; in Svizzera lo straripamento del Poschiavino e del Val da Li Acqui coinvolse ampie zone e comuni per tutta la Val Poschiavo fino a Tirano, investendo i comuni come Poschiavo e Brusio a seguito della frana staccatosi dal monte Pizzo Varuna.\nCronologia.\nA met\u00e0 luglio 1987 dalle latitudini artiche una grande massa d'aria fredda scese verso l'arco alpino, sul quale si trovava una massa d'aria molto calda e umida. La pressione si abbass\u00f2 bruscamente, ma le temperature rimasero elevate (lo zero termico fu registrato a 4000 metri).\nDopo un periodo di forti piogge, che interessarono tanto il fondovalle come i ghiacciai pi\u00f9 alti, il 18 luglio alle 17.30 nel paese di Tartano un'enorme massa d'acqua e fango si abbatt\u00e9 sul condominio \"La Quiete\" tranciandolo a met\u00e0.\nL'evento interess\u00f2 anche la strada sottostante e l'albergo \"Gran Baita\", dove persero la vita 11 turisti. Lo stesso giorno, il fiume Adda ruppe l'argine settentrionale poco a ovest di San Pietro di Berbenno, allagandolo e coinvolgendo anche Ardenno, Fusine, Selvetta e Cedrasco. Il fatto caus\u00f2 l'interruzione dei collegamenti stradali e ferroviari con la parte orientale della Provincia di Sondrio, molte persone vennero sfollate dalle loro case.\nNel capoluogo di Sondrio, il torrente Mallero fu sul punto di straripare, cos\u00ec come il torrente Bitto a Morbegno, mentre il fiume Adda strarip\u00f2 allagando tutto il fondo valle nella zona industriale tra i comuni di Talamona e Morbegno. Fu evacuato l'abitato di Torre di Santa Maria, dove il torrente Torreggio travolse parecchie abitazioni, e all'imbocco dell'alta Valtellina i paesi di Chiuro e Sondalo. Anche i collegamenti con la Svizzera furono interrotti: la dogana di Piattamala era difatti completamente inagibile. Luned\u00ec 20 luglio la Strada statale 38 dello Stelvio e la linea ferroviaria risultarono ancora interrotte, poich\u00e9 le acque del lago creato dallo straripamento dell'Adda ad Ardenno defluivano lentamente; la Valtellina, sebbene ancora isolata, non era pi\u00f9 soggetta al pericolo.\nLa frana della Val Pola.\nTra il 18 e il 28 luglio l'emergenza si era spostata dalla bassa all'alta Valtellina. A monte della strozzatura del ponte del Diavolo, fra le Prese, a sud, e Cepina, a nord, il versante montuoso diede alcuni segnali di cedimento: sull'alto versante montuoso della Val Pola, che si stende ai piedi del monte Zandilla, si notarono delle fenditure. La maggiore era lunga circa 100 metri e larga una ventina. Il segnale era allarmante e, dopo un sopralluogo dei geologi, la zona venne dichiarata pericolosa e chiusa.\nAlle 7.18 del 28 luglio una frana si stacc\u00f2 dal monte Zandila (nota anche, ma impropriamente, come frana del Pizzo Coppetto, una montagna di 3066 m. d'altezza). Quaranta milioni di metri cubi di materiale precipitano a valle travolgendo e distruggendo completamente gli abitati di Sant'Antonio Morignone e Aquilone (frazioni di Valdisotto). Fortunatamente i paesi erano stati evacuati precedentemente e ci\u00f2 salv\u00f2 la maggior parte della popolazione; venne invece travolta dalla frana una squadra di sette operai che era giunta in paese per svolgere i lavori di ripristino della strada statale 38 e alcuni abitanti della frazione di Aquilone, non evacuati perch\u00e9 ritenuti erroneamente fuori pericolo. Nessuno aveva previsto lo spostamento d'aria dovuto alla frana che risal\u00ec per alcune centinaia di metri la sponda opposta della montagna e cost\u00f2 la vita a 35 persone.\nEventi successivi.\nL'emergenza per l'alta Valtellina non fin\u00ec a questo punto, in quanto i detriti dell'enorme movimento franoso crearono uno sbarramento alto 50 metri e bloccarono il normale flusso del fiume Adda verso Tirano a sud. Si cre\u00f2 cos\u00ec un bacino naturale che incombeva su tutta la valle sottostante. Il livello della acque del lago sal\u00ec mediamente di 2\u00a0cm all'ora; si ebbero 60 giorni di tempo per trovare una soluzione che evitasse la tracimazione o persino il crollo dell'argine.\nDurante il mese di agosto gli esperti misero sotto controllo il lago drenando parte dell'acqua che si accumulava nell'invaso tramite gallerie di by-pass. Tuttavia a fine agosto le piogge ripresero con forte intensit\u00e0, il livello delle acque del lago crebbe di 20\u00a0cm l'ora e la situazione divenne nuovamente grave. Si rese urgente un intervento sul corpo della frana per creare un nuovo alveo per il deflusso del fiume Adda e la tracimazione controllata del bacino. Vi furono aspre controversie tra chi giudicava la tracimazione controllata l'unica soluzione e chi paventava i possibili rischi di un ulteriore e peggiore disastro se il fronte della frana avesse ceduto. In questo frangente il ministro Remo Gaspari risolse la questione autorizzando, sotto la propria personale responsabilit\u00e0 politica, la tracimazione controllata delle acque del fiume Adda.\nAlle 22 di sabato 29 agosto i geologi Maione, Presbitero e l'ingegnere geotecnico Pietro Lunardi (futuro ministro di uno dei governi Berlusconi) presero una decisione drastica: l'evacuazione di tutti i centri abitati nei pressi del corso dell'Adda, da Sondalo a Sondrio, prima di procedere alla tracimazione preventiva. Il giorno seguente, domenica 30 agosto, si prepar\u00f2 il nuovo alveo, scavando una breccia sul fronte della frana e si cominci\u00f2 far defluire a valle l'acqua accumulata, al ritmo di 40 metri cubi al secondo. In seguito gli evacuati rientrarono nelle proprie case e nei giorni successivi il lago venne totalmente svuotato, mentre l'Adda si adatt\u00f2 al nuovo corso. Contemporaneamente a questi avvenimenti, la Regione Lombardia decise di agire anche sul piano del monitoraggio installando un sistema di 14 stazioni in grado di mantenere costantemente controllata l'evoluzione della situazione. Dopo quasi due mesi l'emergenza si concluse.\nCritiche e danni.\nVi furono critiche su come l'emergenza fu affrontata dal nuovo governo di Giovanni Goria.\nLe critiche si appuntarono in particolare sul nuovo ministro della Protezione civile Remo Gaspari nominato il 28 luglio, in piena crisi valtellinese, in sostituzione di Zamberletti, titolare del ministero per alcuni governi e con lunga esperienza di gestione di catastrofi nazionali; Gaspari, come del resto la maggior parte dei ministri, essendo un politico, non poteva avere una competenza specifica nel campo della protezione civile e si era ritrovato a quel ministero in seguito alla distribuzione di incarichi bilanciata fra le correnti politiche del nuovo governo. Comunque, l'esecutivo sospese le tasse in Valtellina ed esoner\u00f2 dal servizio militare tutti i giovani valtellinesi.\nIl 2 maggio 1990 il Parlamento Italiano eman\u00f2 la legge n.102/90 (pi\u00f9 nota come Legge Valtellina) in cui si deliberava di destinare una somma di 2400 miliardi di lire nel sessennio 1989-1994 per il riassetto e il monitoraggio idro-geologico, la ricostruzione e lo sviluppo dei comuni della provincia di Sondrio e della adiacenti zone delle province di Bergamo, Como e Brescia."}
{"id": "128006", "revid": "709565", "url": "https://it.wikipedia.org/wiki?curid=128006", "title": "Bitto", "text": ""}
{"id": "128010", "revid": "92723", "url": "https://it.wikipedia.org/wiki?curid=128010", "title": "Arcidiocesi di Milano", "text": "Larcidiocesi di Milano () \u00e8 una sede metropolitana della Chiesa cattolica in Italia appartenente alla regione ecclesiastica Lombardia. Nel 2019 contava battezzati su abitanti. \u00c8 retta dall'arcivescovo Mario Delpini.\nL'arcidiocesi \u00e8 stata segnata profondamente dall'attivit\u00e0 pastorale del suo principale patrono sant'Ambrogio, vescovo dal 374 al 397, tanto da essere chiamata anche \"ambrosiana\". Compatroni dell'arcidiocesi sono san Galdino, arcivescovo dal 1166 al 1176 e san Carlo Borromeo, arcivescovo dal 1560 al 1584.\nAttualmente \u00e8 di gran lunga la diocesi al mondo con pi\u00f9 sacerdoti diocesani, e, pure contando gli appartenenti a ordini e istituti religiosi, che nell'Urbe hanno le loro case generalizie, \u00e8 la prima dopo la diocesi di Roma. Anche come popolazione totale \u00e8 tra le diocesi pi\u00f9 popolose, ed \u00e8 tra le prime cinque al mondo come numero assoluto di fedeli, preceduta dall'arcidiocesi di Kinshasa, dall'arcidiocesi di Guadalajara, dall'arcidiocesi di Puebla de los \u00c1ngeles e dall'arcidiocesi di San Paolo.\nTerritorio.\nL'arcidiocesi comprende quasi tutta la citt\u00e0 metropolitana di Milano, la provincia di Monza e della Brianza, la maggior parte delle province di Varese e di Lecco, nonch\u00e9 alcuni comuni nelle province di Como e di Pavia e il decanato di Treviglio in provincia di Bergamo.\nSede arcivescovile \u00e8 la citt\u00e0 di Milano, dove si trova la cattedrale di Santa Maria Nascente, famosa come duomo di Milano.\nProvincia ecclesiastica.\nLa provincia ecclesiastica di Milano, che coincide con il territorio della regione ecclesiastica Lombardia, comprende 9 diocesi suffraganee:\nParrocchie.\nDelle parrocchie dell'arcidiocesi, sono raggruppate in 63 decanati, a loro volta riuniti in 7 zone pastorali; a queste parrocchie se ne aggiungono 4 ospedaliere e 2 personali.\nAttivit\u00e0 editoriale.\nL'arcidiocesi svolge la propria attivit\u00e0 editoriale tramite tre marchi della casa editrice \"Impianti Tipografici Lombardi\" (la cui ragione sociale sarebbe poi mutata in \"Impresa Tecnoeditoriale Lombarda\"), fondata all'inizio del secondo dopoguerra, aprile 1946, da mons. Giuseppe Bicchierai per ridare alle stampe il quotidiano \"L'Italia\" (nato nel 1912 e dalle cui ceneri, nel 1968, nascer\u00e0 \"Avvenire\", risultato dall'accorpamento tra lo storico giornale cattolico milanese e il quotidiano bolognese \"L'Avvenire d'Italia\"):\nIn ogni parrocchia dell'arcidiocesi \u00e8 distribuito il mensile \"Il Segno\", voluto dal cardinale Giovanni Battista Montini per accompagnare e rendere pi\u00f9 \"universale\" il ruolo dei singoli bollettini parrocchiali.\nLiturgia.\nRito ambrosiano.\nElemento fortemente caratterizzante dell'arcidiocesi di Milano \u00e8 il rito ambrosiano, adottato in quasi tutta l'arcidiocesi. Fanno eccezione i decanati di Monza, Treviglio e parte di Trezzo sull'Adda, le parrocchie di Civate e Varenna nella zona pastorale di Lecco e le chiese non parrocchiali rette da clero regolare: in tutti questi luoghi si adotta il rito romano.\nIl rito ambrosiano prevede, tra le altre particolarit\u00e0, l'adozione di un lezionario, un messale e un calendario liturgico differenti da quelli del rito romano.\nI concerti di campane.\nInsieme al rito ambrosiano, un'altra particolarit\u00e0 dell'arcidiocesi si trova nel montaggio delle campane presenti sul territorio (salvo qualche rara eccezione), che suonano secondo il \"sistema ambrosiano\". Questo sistema consiste nel suonare la campana con una corda (o una catena) che viene agganciata a una ruota fissata alla campana stessa che le permette di compiere un'oscillazione lenta di 180 gradi. Si ottiene cos\u00ec la cosiddetta \"posizione a bicchiere\", che consente di comporre veri e propri concerti per annunciare le funzioni pi\u00f9 solenni all'interno dell'anno liturgico. Per la verit\u00e0 nel XIX secolo questo sistema si \u00e8 diffuso in Lombardia, tranne in certe zone di montagna, e in alcune zone di Piemonte, Emilia, Liguria e Canton Ticino. Nel sistema ambrosiano il battaglio batte su entrambi i lati della campana (sistema \"a caduta\"), a differenza dell'uso \"romano\", cio\u00e8 quel sistema, definito \"a slancio\", per cui la campana oscilla pi\u00f9 velocemente, non avendo la ruota, ma solo un bilanciere, in modo che il battaglio batta sempre nella parte pi\u00f9 alta della campana.\nStoria.\nAlcuni cataloghi bizantini sui Discepoli del Signore (VII-VIII secolo) affermano che san Barnaba, dopo essere giunto a Roma con san Pietro, fond\u00f2 la Chiesa in Milano; lo stesso episodio \u00e8 presente in Paolo Diacono e in numerosi testi milanesi (a partire dal IX secolo), che lo associano alla figura di sant'Anatalone quale assistente di Barnaba. La maggioranza degli storici ritiene che la testimonianza bizantina non sia affidabile e che la datazione tramandata in ambito milanese sia stata ottenuta dilatando la durata dei primi episcopati; essi, accettando la veridicit\u00e0 dei nomi dei primi vescovi trasmessi dalla tradizione (a partire da Anatalone) e andando a ritroso da Mirocle (di cui \u00e8 certa la partecipazione a un sinodo del 313), ipotizzano che la diocesi sia stata istituita all'inizio del III secolo. In ogni caso, la presenza cristiana a Milano \u00e8 attestata archeologicamente fin dall'epoca apostolica.\nA partire dal IV secolo, dopo l'avvento di Costantino come imperatore romano, le notizie e le datazioni divengono pi\u00f9 attendibili. Anche se il primo a venire chiamato \"arcivescovo\" fu Teodoro II, l'elevazione ad arcidiocesi viene fatta coincidere con l'episcopato di Ambrogio, momento in cui quest'ultimo si adoper\u00f2 fortemente per ristabilire il predominio della dottrina romana su quella ariana e in cui acquis\u00ec grande peso politico, in corrispondenza anche della presenza a Milano della corte imperiale e approfittando delle posizioni di relativa debolezza degli imperatori del suo tempo, Graziano e Valentiniano II. Nonostante la sostanziale accettazione dell'Impero da parte di Ambrogio, con Teodosio I i contrasti furono pi\u00f9 accesi, ma vennero infine ricomposti.\nLa storia della diocesi di Milano rimarr\u00e0 profondamente legata alla figura di Sant'Ambrogio, vescovo della citt\u00e0 dal 374 al 397.\nGi\u00e0 nel settembre del 600 papa Gregorio Magno parl\u00f2 del neoeletto vescovo di Milano, Deodato, non tanto come successore, bens\u00ec come \"vicario\" di sant'Ambrogio. Nell'anno 881 invece papa Giovanni VIII defin\u00ec per la prima volta la diocesi \"ambrosiana\", termine che \u00e8 rimasto ancora oggi per identificare non solo la Chiesa di Milano, ma talvolta anche la stessa citt\u00e0.\nL'eredit\u00e0 di Ambrogio \u00e8 delineata principalmente a partire dalla sua attivit\u00e0 pastorale: la predicazione della Parola di Dio coniugata alla dottrina della Chiesa cattolica, l'attenzione ai problemi della giustizia sociale, l'accoglienza verso le persone provenienti da popoli lontani, la denuncia degli errori nella vita civile e politica.\nDopo Ambrogio, nel periodo finale dalla tarda antichit\u00e0 fino al regno dei Goti di Teoderico (tra il IV e la prima met\u00e0 del VI secolo), con il trasferimento della corte imperiale da Milano a Ravenna prima, e con la caduta dell'Impero poi, l'arcivescovo assunse sempre pi\u00f9 un ruolo civile di \"supplenza\" delle istituzioni imperiali in disfacimento, arrivando anche ad amministrare la giustizia. La Chiesa di Milano, per circa vent'anni, non riconobbe l'autorit\u00e0 del Concilio Costantinopolitano II (553).\nLa situazione cambi\u00f2 radicalmente con l'avvento dei Longobardi in Italia, meno tolleranti dei Goti (anche se probabilmente ariani come loro) nei riguardi delle istituzioni preesistenti il loro dominio. Con la discesa di Alboino e l'occupazione del 568, l'arcivescovo del tempo, Onorato Castiglioni, lasci\u00f2 addirittura Milano trasferendosi con tutto il seguito a Genova, dove la curia rimase per 80 anni affievolendo cos\u00ec la conduzione della diocesi e favorendo indirettamente l'affermarsi a Milano dello scisma tricapitolino, sottoscritto con Aquileia, attorno al 554, dai suoi predecessori. La chiesa milanese rientr\u00f2 dallo scisma, nel 573, sotto l'episcopato di Lorenzo II. Il clero minore (decumano) rimasto sul territorio dominato dai Longobardi, rimase di simpatia tricapitolina ancora per diversi anni. Con la conquista da parte di Rotari della Liguria, l'allora arcivescovo Forte fugg\u00ec a Roma lasciando la carica a Giovanni Bono (oggi venerato come santo) che nel 649 riport\u00f2 la sede a Milano.\nLa seconda met\u00e0 del VII secolo vide il ritorno del ruolo dell'arcivescovo in ambito prettamente spirituale, cosa che consent\u00ec una coesistenza pacifica con le autorit\u00e0 civili longobarde. Con la discesa in Italia di Carlo Magno, e la conseguente sconfitta dei Longobardi da parte dei Franchi, la situazione sub\u00ec un ulteriore mutamento. Dato che la politica carolingia aveva forti connotazioni religiose, la nuova classe dirigente prefer\u00ec assecondare la nomina di figure a lei fedeli la prima delle quali fu Pietro I Oldrati. Seguirono una serie di arcivescovi sempre pi\u00f9 attivi nella sfera politica fino ad arrivare a intervenire alla lotta di successione per il Regno longobardo tra l'imperatore Ludovico il Pio e suo nipote Berengario in cui Anselmo I prese le parti di quest'ultimo.\nQuesto episodio indusse la fazione vincente della contesa (quella di Ludovico) a favorire l'elezione di successivi arcivescovi di origine franca: Angilberto I e Angilberto II. Quest'ultimo, in particolare, assunse un ruolo politico preminente che lo port\u00f2 a farsi intermediario nel contrasto sorto tra Lotario (allora re d'Italia) e l'imperatore Ludovico. Il successo di tale mediazione fece s\u00ec che Angilberto acquisisse, oltre che un notevole prestigio politico, anche numerose donazioni feudali nelle zone d'influenza di Pavia e del Cantone Ticino.\nAngilberto fu figura preminente anche durante l'impero di Ludovico II e lasci\u00f2 ai suoi successori una situazione di grande prestigio. Fu poi Ansperto Confalonieri, anch'egli uomo di fiducia di Ludovico II seppur di origini longobarde, a consolidare definitivamente il potere politico dell'arcidiocesi.\nAnsperto divenne messo di Ludovico II ed entr\u00f2 nel merito della successione dell'imperatore il quale, non avendo figli maschi, aveva designato lo zio Ludovico o uno dei figli di quest'ultimo. Al contrario papa Giovanni VIII appoggiava la candidatura di Carlo il Calvo, appartenente al ramo francese della famiglia. Ansperto, la cui opinione risult\u00f2 essere determinante, si schier\u00f2 con il papa e Carlo il Calvo venne incoronato. Ovviamente l'appoggio di Ansperto venne ripagato con nuove donazioni imperiali che, sia in termini di ricchezza sia di forza militare, riportarono Milano in posizione di preminenza nell'Italia settentrionale.\nL'influenza politica dell'arcidiocesi si mantenne forte anche dopo l'abbandono di Milano da parte della dinastia carolingia. L'arcivescovo Valperto de' Medici ricevette dall'imperatore Ottone I diverse donazioni di castelli nell'area lombarda, ma i suoi successori cercarono di limitare il potere dei vescovi operandosi per favorire l'elezione di figure a loro pi\u00f9 vicine. Questa strategia culmin\u00f2 con l'elezione di Landolfo II, il quale per\u00f2 venne costretto dalla cittadinanza a lasciare la citt\u00e0. In questo periodo inizi\u00f2 a prendere forma la lotta tra l'autorit\u00e0 religiosa, rappresentata dalla curia, e quella civile, rappresentata dalle famiglie comitali fedeli all'imperatore, per la supremazia del governo delle citt\u00e0, contrasto che sfocer\u00e0 pi\u00f9 tardi nella lotta per le investiture.\nDue figure rilevanti di questo periodo furono Arnolfo II e Ariberto da Intimiano. Il primo fu molto vicino a Ottone III, tanto da dare il proprio appoggio militare al figlio Enrico II nella sua lotta contro Arduino d'Ivrea, ottenendone onori e ricompense; con il secondo l'arcidiocesi di Milano arriv\u00f2 a tenere sotto controllo (sempre con il consenso di Enrico II) gran parte del territorio delimitato dal Po, dall'Adda e dal Ticino.\nFu per\u00f2 proprio questa presenza di Ariberto a far s\u00ec che le citt\u00e0 vicine e antagoniste e gli stessi feudatari della citt\u00e0 si rivoltassero contro l'arcivescovo. Tali lamentele furono appoggiate da Corrado II che vide un'occasione per poter ridimensionare il peso di Ariberto. L'arcivescovo riusc\u00ec per\u00f2 a ricompattare la citt\u00e0 con lo spauracchio della perdita di autonomia di Milano rispetto all'impero; resistette all'impero fino alla morte di Corrado e si riconcili\u00f2 con il suo successore Enrico III. Venuto a mancare il pericolo comune che aveva riunito le componenti della Milano dell'XI secolo, le famiglie pi\u00f9 potenti ritornarono a cercare di svincolarsi dal potere dell'arcivescovo per governare la citt\u00e0 in maniera autonoma attraverso le istituzioni comunali.\nNel periodo successivo gli arcivescovi milanesi furono coinvolti nella lotta per le investiture e nella rivolta dei Patarini. Si alternarono cos\u00ec elezioni, non sempre considerate legittime, dettate spesso dall'imperatore o dai Patarini (sostenuti questi in chiave anti-imperiale anche da papa Gregorio VII) come ad esempio quelle di Guido da Velate, di Goffredo da Castiglione e di Attone. Tali figure dovettero affrontare spesso rivolte tanto da dover sostenere scomuniche, accuse di simonia, fino a essere persino costretti alla fuga come successe a Tedaldo.\nDopo questo periodo di disordine, la Chiesa milanese torn\u00f2 a svolgere un ruolo di rilievo nella politica del Nord Italia, riuscendo a sfruttare l'intenzione del papato di farne un avamposto contro l'impero. Il primo arcivescovo che assunse questo ruolo fu Anselmo III da Rho. Egli non volle per\u00f2 rompere in maniera definitiva i rapporti con Enrico IV di cui accett\u00f2 le regalie, cosa che secondo le regole stabilite da Gregorio VII gli sarebbe dovuta costare la scomunica. La sua posizione, per\u00f2, si allegger\u00ec con l'elezione del successore di Gregorio, Urbano II, la cui politica pi\u00f9 pragmatica gli consigli\u00f2 di limitarsi a farlo ritirare per un certo periodo in un convento lombardo per poi reintegrarlo nel suo incarico.\nNel XII secolo i successori di Anselmo III, Arnolfo III e Anselmo IV da Bovisio, continuarono la politica del predecessore osteggiando Enrico IV anche mediante l'appoggio dato a Corrado di Lorena, il suo figlio \"ribelle\". Anselmo IV fu anche promotore della Crociata del 1101 indetta da Urbano II, tanto da raccogliere delle forze armate e partire per la Terra santa per non fare pi\u00f9 ritorno.\nLe nomine successive furono condizionate da papa Pasquale II (allora in lotta con l'imperatore Enrico V) che fece eleggere prima Grossolano, per poi farlo deporre successivamente a favore di Giordano da Clivio. Tali nomine finirono per\u00f2 per produrre, come un secolo prima, distacco e ostilit\u00e0 della societ\u00e0 milanese nei confronti di Roma, che prefer\u00ec cambiare atteggiamento per non acuire troppo i contrasti con la pi\u00f9 importante diocesi dell'Italia settentrionale.\nAppena fu allentato il controllo del papato, l'arcivescovo Anselmo V Pusterla sostenne la guerra di Milano contro Como (partecipando persino alle azioni militari) cosa che provoc\u00f2 un forte \"raffreddamento\" dei rapporti con Roma, che culmin\u00f2 nell'incoronazione da parte di Anselmo V di Corrado di Svevia a Re dei Romani in opposizione a Lotario, la cui nomina a imperatore era stata favorita dal papa. La situazione divenne ancora pi\u00f9 confusa nel 1130, anno in cui la morte di papa Onorio II port\u00f2 a uno scisma con l'elezione di Innocenzo II e dell'antipapa Anacleto II. Quest'ultimo cerc\u00f2 e ottenne l'appoggio di Anselmo, ma con la finale affermazione di Innocenzo II, l'arcivescovo venne scomunicato e deposto.\nDopo un altro periodo d'instabilit\u00e0, con l'elezione di Oberto da Pirovano si riform\u00f2 l'unit\u00e0 delle componenti della societ\u00e0 milanese. Oberto, seppur riavvicinatosi al papato, era riuscito a mantenere i tradizionali rapporti di vicinanza dell'arcidiocesi con l'impero. La situazione era per\u00f2 destinata a cambiare con la salita al trono di Federico Barbarossa. Questi infatti, deciso a ridimensionare l'influenza di Milano nell'ambito dell'Italia del nord, accolse le proteste delle citt\u00e0 vicine e si dimostr\u00f2 immediatamente ostile alla metropoli. In seguito poi alla contesa tra Alessandro III e Vittore IV (sostenuto da Federico), che si contesero il soglio papale alla morte di Adriano IV, Oberto decise di appoggiare Alessandro contro Vittore, ponendosi cos\u00ec definitivamente in contrasto con l'autorit\u00e0 imperiale. Si cre\u00f2 quindi un conflitto aperto tra Alessandro III e Milano da una parte e Federico, Vittore IV e le citt\u00e0 antagoniste di Milano dall'altra. Tale conflitto sfoci\u00f2 negli assedi e nella resa e distruzione totale di Milano da parte del Barbarossa del marzo 1162. Oberto si rifugi\u00f2 a Genova da Alessandro III e non fece mai pi\u00f9 ritorno a Milano.\nLa distruzione di Milano divent\u00f2 il simbolo della dominazione imperiale sul Nord Italia e in reazione a essa si organizz\u00f2 l'opposizione a Federico, che si concretizz\u00f2 in seguito nella Lega Lombarda. Tale opposizione fu sostenuta da Alessandro III e quando, in seguito alla battaglia di Legnano e ad altre sconfitte subite, Federico stipul\u00f2 il trattato di Costanza, Milano pot\u00e9 godere di nuovo della sua autonomia (pur riconoscendo formalmente l'autorit\u00e0 dell'impero). L'arcivescovo di Milano divenne cos\u00ec la figura di riferimento per le relazioni tra Milano e Federico (e quindi tra il papato e l'impero).\nIl successore di Oberto, Galdino della Sala (oggi venerato come santo), si assunse questo importante compito, divenendo il referente di Alessandro III e una delle figure pi\u00f9 influenti del suo tempo in tutto il Nord Italia: cur\u00f2 infatti le alleanze formatesi nella Lega Lombarda e anche per sua iniziativa venne fondata la citt\u00e0 di Alessandria per contrastare il Marchesato del Monferrato, fedele a Federico. La sua opera pastorale fu tale che Galdino venne presto nominato compatrono della citt\u00e0 insieme ad Ambrogio, sia per la sua opera di \"defensor civitatis\" (difensore e addirittura \"ricostruttore\" di Milano dopo la distruzione della citt\u00e0), sia per quella di \"pater pauperum\" (\"padre dei poveri\") attraverso opere di carit\u00e0 e di assistenza rivolte nello specifico ai poveri e a quanti erano finiti in prigione per debiti non saldati.\nDopo la fine dello scisma con l'affermazione definitiva di Alessandro III, Milano firm\u00f2 nel 1185 un trattato con Federico in cui le era permesso di espandere la propria influenza verso sud (Pavia e Cremona), purch\u00e9 si impegnasse a sostenere l'impero nella sua lotta per il riottenimento dei beni che aveva perso in Italia durante lo scisma e il cui possesso non era stato definito dai trattati precedenti.\nMilano si trovava quindi di nuovo tra impero e papato. Per questo motivo il clero milanese elesse arcivescovo il cardinale Uberto Crivelli, deciso sostenitore del papato. La figura di Uberto si rivel\u00f2 tanto forte da imporsi anche nella successione al soglio pontificio dopo la morte di papa Lucio III, il cardinale arcivescovo divenne cos\u00ec papa con il nome di Urbano III, senza per\u00f2 per questo lasciare l'arcidiocesi di Milano. La citt\u00e0 venne cos\u00ec, pur avendo siglato un trattato che la legava all'impero, a trovarsi sede di una delle arcidiocesi pi\u00f9 impegnate nella lotta anti-imperiale. Ci\u00f2 fece s\u00ec che gli organismi comunali segnassero il loro progressivo distacco dalla curia. In risposta Urbano III diede il proprio appoggio a Cremona (avversaria di Milano e dell'impero). Il contrasto tra curia e Comune si arrest\u00f2 solo con la morte di Urbano III, a cui fece seguito l'elezione ad arcivescovo di Milone da Cardano, gi\u00e0 vescovo di Torino.\nMilone, che faceva parte della curia Milano gi\u00e0 all'epoca della sua distruzione da parte del Barbarossa ed era stato al seguito di Alessandro III, si dimostr\u00f2 pi\u00f9 diplomatico del predecessore riuscendo a ricomporre i dissidi creatisi in precedenza con la classe nobile che dominava il Comune. Anche i suoi successori, continuando sulla stessa linea, si avvicinarono sempre pi\u00f9 al ceto dominante e vennero trascinati nei conflitti con l'allora nascente Partito del Popolo, perdendo in questo modo autorit\u00e0 anche in campo ecclesiastico. Solo nella seconda met\u00e0 del XIII secolo, con l'ascesa di Ottone Visconti e la definitiva sconfitta del Partito del Popolo, si riafferm\u00f2 il potere dell'arcidiocesi a Milano, anche se in una forma totalmente diversa, legata all'inizio del periodo delle Signorie.\nDopo la morte di Leone da Perego nel 1257, che aveva cercato invano di ricomporre i dissidi interni tra la fazione dei nobili e quella popolare (tanto da essere costretto all'esilio a Legnano), l'elezione del successore risult\u00f2 essere problematica.\nLa figura politica di spicco di Milano a quel tempo era Martino della Torre, Capitano del Popolo e successore del fratello Pagano, il quale fu di fatto il primo dei governanti di Milano a dare al comune la forma di signoria. Di ispirazione guelfa, nomin\u00f2 per\u00f2, per mantenere un ampio consenso all'interno della citt\u00e0, il ghibellino Oberto Pallavicino come capitano delle milizie, pi\u00f9 vicino alla fazione nobiliare.\nTale nomina provoc\u00f2 una certa frizione con Roma e fin\u00ec con l'impedire l'elezione ad arcivescovo sia di Raimondo della Torre (nipote di Martino), appoggiato dai popolari, sia di Francesco da Settala appoggiato dai nobili, cos\u00ec nel 1262 papa Urbano IV nomin\u00f2 arcivescovo Ottone Visconti.\nLa reazione dei Della Torre si esplicit\u00f2 nella confisca dei beni dell'arcidiocesi e nell'attacco da parte del Pallavicino dei numerosi castelli e possedimenti dei Visconti nell'area del lago Maggiore. In questo modo per\u00f2, Ottone divenne il punto di riferimento per gli oppositori dei Della Torre e del partito del popolo. Gli scontri si protrassero per anni, ben oltre la morte sia di Urbano IV sia di Martino della Torre che del Pallavicino.\nNel 1277 la battaglia di Desio segn\u00f2 la vittoria definitiva di Ottone che sconfisse il partito del popolo e ridusse in prigionia l'allora signore di Milano Napoleone della Torre, ottenendo cos\u00ec di fatto, oltre l'arcivescovato, la signoria. L'affermazione di Ottone ebbe come effetto l'avvicinamento della curia alla fazione nobile, egli infatti con la \"Matricula nobilium familiarum\" sanc\u00ec che l'accesso alle maggiori cariche ecclesiastiche del clero milanese dovesse essere riservato a chi provenisse dalla cerchia della nobilt\u00e0 locale. Nel 1287 poi Ottone indic\u00f2 il nipote Matteo come capitano del popolo, istituendo di fatto la dominazione viscontea su Milano.\nLa morte di Ottone coincise con un momentaneo ritorno in auge dei Della Torre che potevano contare sull'appoggio di Raimondo (nel frattempo diventato patriarca di Aquileia), ma il controllo ottenuto dai Visconti su Milano permise loro di superare il momento interlocutorio culminato con la cacciata da Milano di Matteo Visconti e l'elezione ad arcivescovo di Cassono della Torre. Dopo qualche anno l'arcidiocesi ritorn\u00f2 ai Visconti nella persona di Giovanni Visconti.\nNel 1787 le parrocchie di Calolzio, Carenno, Castelrossino, Erve, Lorentino, Somasca e Vercurago, gi\u00e0 dipendenti dalla pieve di Olginate, vennero aggregate alla diocesi di Bergamo.\nNella seconda met\u00e0 del XIX secolo l'arcivescovo Paolo Angelo Ballerini fu impedito dall'autorit\u00e0 civile a esercitare la sua attivit\u00e0 pastorale; la diocesi venne di fatto retta da mons. Carlo Caccia Dominioni (1859-1866) nella sua duplice veste di vicario capitolare di fronte allo Stato italiano e di vicario generale di mons. Ballerini di fronte alla Santa Sede.\nIl 1\u00ba settembre 1884 l'arcidiocesi perse il territorio delle Valli Superiori (Blenio, Riviera e Leventina), nel Cantone Ticino, che vennero annesse all'erigenda amministrazione apostolica del Canton Ticino (oggi diocesi di Lugano). Le tre valli ticinesi seguono il rito ambrosiano.\nDal 31 agosto al 6 settembre 1895 Milano ospit\u00f2 il terzo Congresso eucaristico nazionale italiano. Fu anche sede del XX congresso eucaristico nazionale dal 14 al 22 maggio 1983, a cui intervenne come legato pontificio il cardinale Carlo Confalonieri.\nIl 23 maggio 1978 ha ceduto il territorio di Riozzo, facente parte della parrocchia di San Giovanni Battista in Melegnano, alla diocesi di Lodi; il 15 gennaio 1979 il territorio del comune di Torrevecchia Pia \u00e8 passato alla diocesi di Pavia, mentre il 3 marzo 1989 ha ceduto le parrocchie di Colturano e Balbiano alla diocesi di Lodi. Il 27 giugno 1995 e il 16 giugno 2006, rispettivamente, le parrocchie di Sant'Antonio abate in Vedeseta e di San Bartolomeo in Brumano sono passate dall'arcidiocesi ambrosiana alla diocesi di Bergamo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nLa cronotassi dei vescovi \u00e8 incerta per i primi secoli; la tradizione vuole che l'apostolo san Barnaba abbia fondato la diocesi nel 52. Una lapide con l'elenco dei vescovi \u00e8 presente nel Duomo nella navata meridionale. Secondo una tradizione plurisecolare, iniziatasi nel Basso Medioevo e durata fino a un approccio pi\u00f9 critico alle fonti storiche nel XIX e XX secolo, alcuni degli arcivescovi del primo millennio erano considerati membri delle antiche famiglie capitaneali di Milano. Queste attribuzioni possono esser ritrovate nelle singole voci in riferimento a ogni arcivescovo.\nCinque arcivescovi sono stati eletti papi (Uberto Crivelli, Pietro Filargo - eletto dal Concilio di Pisa, oggi considerato antipapa -, Giovanni Angelo Medici, Achille Ratti e Giovanni Battista Montini).\nStatistiche.\nL'arcidiocesi nel 2019 su una popolazione di persone contava battezzati, corrispondenti al 91,4% del totale."}
{"id": "128011", "revid": "793215", "url": "https://it.wikipedia.org/wiki?curid=128011", "title": "Paradosso della linea scomparsa", "text": "Il paradosso della linea scomparsa \u00e8 un paradosso geometrico per cui una linea sembra scomparire nel nulla.\nSi consideri l'immagine seguente:\nNella parte superiore sono tracciate dieci linee verticali. Si tagli il foglio secondo la linea tratteggiata e lo si ricomponga come nella figura inferiore. Ora le linee sono diventate nove.\nSoluzione.\nIl paradosso \u00e8 facilmente superabile constatando che la lunghezza della linea scomparsa si \u00e8 suddivisa equamente tra le altre linee che sono ora pi\u00f9 lunghe. \u00c8 anche da notare che la prima e l'ultima linea del disegno superiore non vengono affatto tagliate.\nVarianti.\nEsistono molte varianti di questo paradosso, a volte rese pi\u00f9 spettacolari grazie a rappresentazioni di oggetti che scompaiono.\nUn simile trucco, applicato al contrario, \u00e8 utilizzato per falsificare le banconote. Da dieci banconote \u00e8 possibile ottenerne undici leggermente pi\u00f9 corte. La ripetizione del numero di serie su due angoli estremi delle banconote ha la funzione di prevenire questo trucco. Occorre sempre verificare che i due numeri corrispondano, in particolare se la banconota \u00e8 stata \"riparata\" con nastro adesivo\".\""}
{"id": "128013", "revid": "2146947", "url": "https://it.wikipedia.org/wiki?curid=128013", "title": "Lingue germaniche", "text": "Le lingue germaniche sono un gruppo linguistico appartenente alla famiglia delle lingue indoeuropee. Sono originate dalla lingua proto-germanica, parlata dai popoli germanici che con diverse migrazioni erano arrivati a stanziarsi dal nord Europa ai confini dell'Impero romano, fino agli anni della sua caduta.\nLe lingue germaniche oggi pi\u00f9 diffuse sono l'inglese e il tedesco. Altre lingue di rilevante importanza sono l'olandese, il suo derivato afrikaans e le lingue scandinave (soprattutto danese, norvegese e svedese). Ci sono circa 53 lingue germaniche stimate dal SIL International. L'antenato di tutte \u00e8 il proto-germanico.\nScrittura.\nLe antiche lingue germaniche (approssimativamente nel II secolo a.C.) svilupparono un proprio alfabeto detto runico, ma il suo uso era limitato. Le lingue germaniche dell'est, invece, dopo la conversione al cristianesimo usavano l'alfabeto gotico sviluppato dal vescovo Ulfila per la sua traduzione della Bibbia in gotico. In seguito, con l'introduzione del Cristianesimo preti e monaci germanici, che parlavano e leggevano anche in latino, incominciarono a scrivere le lingue germaniche usando l'alfabeto latino leggermente modificato. L'unica lingua germanica oggi scritta con un alfabeto diverso dal latino \u00e8 lo yiddish, che impiega l'alfabeto ebraico.\nIn aggiunta all'alfabeto latino, diverse lingue germaniche usano una variet\u00e0 di accenti e lettere aggiuntive, comprese le umlaut, la W, la \u00df (\"Eszett\"), \u00d8, \u00c6, \u00c5, \u00d0, \u021c, \u00de e \u01f7, derivate dall'alfabeto runico, dall'alfabeto mesogotico e da quello anglosassone. La stampa delle lingue germaniche ha continuato a lungo ad essere effettuata usando caratteri di stampa gotici (es. \"Fraktur\" o \"Schwabacher\").\nOggi le lingue germaniche in Europa sono parlate in: Austria, Belgio, Danimarca, Finlandia (costa sud-occidentale), Francia (Alsazia e Nord-Passo di Calais), Germania, Irlanda, Islanda, Italia (Alto Adige e altre zone), Lussemburgo, Norvegia, Polonia (parte occidentale), Paesi Bassi, Regno Unito, Romania, Russia, Svezia, Svizzera, Ucraina e Ungheria.\nCaratteristiche linguistiche.\nLe poche caratteristiche comuni delle lingue germaniche sono:\nAlbero della famiglia linguistica.\nTutte le lingue germaniche possono essere fatte discendere da un ipotetico proto-germanico.\nSi noti che le divisioni tra le sottofamiglie del Germanico non sempre sono definite con precisione.\nQui sono indicate le lingue appartenente al gruppo e i dialetti principali e quelli insoliti, gli altri sono discussi all'interno di un gruppo pi\u00f9 ampio. Ad esempio parecchi dialetti del basso sassone sono discussi nell'articolo basso sassone insieme al basso sassone standard o in aree dedicate.\nVocabolario comparativo.\nAlcuni termini della tabella hanno avuto cambiamenti semantici. Per esempio la forma \"sterben\" e altri termini per \"morire\" sono collegati al termine inglese \"starve\". C'\u00e8 anche qualche esempio di un termine non-germanico entrato nell'uso germanico (ad esempio \"ounce\" dal latino).\nEsiste un certo numero di parole comuni a tutte le lingue germaniche la cui etimologia risulta incerta. Per questa ragione il linguista tedesco Sigmund Feist avanz\u00f2 l'ipotesi dell'esistenza di un substrato preindoeuropeo nella lingua proto-germanica. Tuttavia, questa ipotesi non \u00e8 sostenuta da prove definitive e non gode del consenso della maggioranza dei glottologi. "}
{"id": "128014", "revid": "124400254", "url": "https://it.wikipedia.org/wiki?curid=128014", "title": "Heikki Kovalainen", "text": "Carriera.\nFormule minori.\nCome molti altri piloti, Kovalainen inizi\u00f2 con i kart nel 1999 gareggiando per un paio di anni e conquistando alcuni trofei come gli Elf Masters nel 2001. Nello stesso anno esord\u00ec nella Formula Renault britannica per poi approdare l'anno successivo alla Formula 3 con la squadra Fortec, sempre nel campionato britannico. Ancora in rapida salita nella serie delle formule intermedie, Kovalainen si spost\u00f2 nel 2003 nelle World Series by Nissan, di cui vinse il titolo nel 2004 con il team Pons Racing.\nQuesta vittoria gli apr\u00ec le porte della neonata serie GP2 con la Arden International, squadra campione uscente dell'ultima stagione di Formula 3000 prima che questa venisse appunto rimpiazzata dalla GP2. Nel 2005 Kovalainen vinse 5 gare guidando la classifica per buona parte del campionato prima di venire superato da Nico Rosberg; si classific\u00f2 quindi secondo. Kovalainen aveva anche attratto molta attenzione internazionale dopo aver vinto la Race of Champions nel 2004 a Parigi, gara esibizione che metteva di fronte piloti famosi come il campione mondiale di rally S\u00e9bastien Loeb e il campione del mondo di Formula 1 Michael Schumacher.\nFormula 1.\n2006-2007: Renault.\nNel 2006 pass\u00f2 in Formula 1 nella squadra Renault, gestita dal suo manager personale Flavio Briatore, come collaudatore; a fine stagione, con la partenza di Fernando Alonso, venne annunciata la sua promozione a pilota ufficiale per il campionato 2007. Durante la stagione, dopo un inizio poco convincente ha favorevolmente impressionato gli addetti ai lavori, ottenendo ottimi risultati in gara e mostrandosi molto deciso durante i duelli in pista con altri piloti.\n\u00c8 riuscito regolarmente a competere con il compagno di scuderia Giancarlo Fisichella e ha concluso il campionato al settimo posto con 30 punti in classifica, contro i 21 del quotato ed autorevole compagno di squadra italiano, conquistando anche l'unico podio del team con un 2\u00ba posto al Gran Premio del Giappone.\n2008-2009: McLaren.\nNel 2008 Kovalainen passa alla McLaren, dopo il ritorno di Fernando Alonso in Renault. Al Gran Premio di Spagna \u00e8 vittima di un brutto incidente, dovuto ad un problema al cerchione anteriore sinistro che produce l'esplosione della ruota. La monoposto va a schiantarsi contro le protezioni all'esterno della curva \"Campsa\", e sul momento il pilota perde conoscenza, mentre i soccorritori lavorano diversi minuti per liberarlo dalle gomme. Ripresosi poco pi\u00f9 tardi, viene comunque ricoverato per un giorno in ospedale al fine di escludere qualsiasi trauma conseguente alla decelerazione. Due settimane dopo, la FIA lo sottopone ad una visita prima di autorizzarne la partecipazione al successivo Gran Premio di Turchia.\nAl rientro dall'incidente conquista la prima fila con un ottimo 2\u00ba posto in griglia, ma in gara arriva soltanto 12\u00ba, dopo una sosta supplementare ai box per sostituire una gomma forata in un contatto alla prima curva con il connazionale Kimi R\u00e4ikk\u00f6nen. Al Gran Premio di Gran Bretagna a Silverstone, Kovalainen si aggiudica la sua prima pole position in Formula 1, ma in gara non riesce a mantenere la posizione e scivola al quinto posto finale. Il 31 luglio 2008, alla vigilia del Gran Premio d'Ungheria, Ron Dennis annuncia l'arrivo conferma di Kovalainen per il campionato seguente. In quel fine settimana Kovalainen conquista la sua prima vittoria in Formula 1 all'Hungaroring, grazie al ritiro di Felipe Massa per un problema al motore. Seguiranno risultati importanti solo nei gran premi d'Europa ed Italia, dove arriver\u00e0 rispettivamente 4\u00ba e 2\u00ba. Kovalainen chiude la stagione in settima posizione nella classifica assoluta, conquistando 53 punti.\nLa stagione 2009 comincia in modo piuttosto difficile per il pilota finlandese e per la McLaren, la cui vettura si dimostra poco competitiva nelle prime gare. Dopo due ritiri per incidente in Gran Premio d'Australia e in Malesia, Kovalainen conquista i primi punti della stagione nel Gran Premio di Cina, disputato sul bagnato, nel quale taglia il traguardo in quinta posizione. Nelle successive cinque gare Kovalainen non fa segnare punti; a partire dal Gran Premio di Germania il pilota finlandese sfrutta il netto miglioramento della McLaren per mettere a segno una serie di sei risultati utili consecutivi, restando per\u00f2 molto distante dalle prestazioni ottenute dal compagno di squadra, che fa segnare tre pole position e due vittorie, mentre il finlandese non ottiene neanche un podio. I risultati mediocri ottenuti non gli valgono la riconferma e a fine stagione la McLaren annuncia l'ingaggio del campione del mondo in carica Jenson Button al suo posto.\n2010-2013: Lotus Racing, Caterham.\nLasciato libero dalla McLaren, Kovalainen si accorda con una delle tre scuderie iscrittesi al campionato 2010, la Lotus Racing. La vettura \u00e8 poco competitiva e non permette n\u00e9 a Kovalainen n\u00e9 al suo compagno di squadra Jarno Trulli di lottare per la zona punti, relegandoli nelle ultime file dello schieramento insieme ai piloti delle altre nuove scuderie, Virgin e HRT. Kovalainen entra nella seconda fase delle qualifiche solamente in due occasioni, in Malesia ed in Belgio, in entrambi i casi sfruttando le mutevoli condizioni atmosferiche e del tracciato. Il miglior risultato in gara \u00e8 un dodicesimo posto nel Gran Premio del Giappone, che vale al finlandese la ventesima posizione nella classifica finale. Nel campionato 2011 la vettura si mostra nettamente pi\u00f9 competitiva, anche grazie all'adozione del motore Renault in luogo del meno performante Cosworth.\nTuttavia, nonostante la netta riduzione dei distacchi accusati dalle scuderie di media classifica, per gran parte della stagione la vettura non \u00e8 sufficientemente competitiva da permettere a Kovalainen di staccarsi dalle retrovie. A riprova di ci\u00f2 Kovalainen migliora solo marginalmente i propri risultati in qualifica, passando solo in tre occasioni nella seconda fase di qualifica. Come l'anno precedente, per\u00f2, queste prestazioni furono frutto principalmente delle mutevoli condizioni atmosferiche. Il pilota finlandese risulta, per\u00f2, nettamente vincente nel confronto con il compagno di squadra Jarno Trulli, che lo batte in qualifica solamente in due occasioni. Il pilota italiano ha invece la meglio nei risultati in gara, cogliendo due tredicesimi posti contro l'unico fatto segnare da Kovalainen nel Gran Premio d'Italia. A fine stagione, nel corso della Race of Champions che si disputava a D\u00fcsseldorf, in Germania, subisce un violento incidente a bordo di un'Audi R8 insieme alla sua fidanzata, finendo in ospedale per un trauma cranico. Riesce comunque a recuperare e a tornare in Formula 1 per il campionato 2012.\nNonostante la scuderia, nel frattempo rinominata Caterham F1 Team, inizi la stagione con l'ambizione di avvicinarsi definitivamente alle posizioni di centro gruppo, la stagione \u00e8 analoga a quella precedente, con il finlandese che non riesce a ottenere risultati di rilievo. Come nel 2011 Kovalainen ottiene come miglior piazzamento il tredicesimo posto, risultato conseguito sia nel Gran Premio di Monaco che in quello di Abu Dhabi, non conquistando, quindi, punti iridati. A fine stagione il pilota finlandese non viene confermato dalla Caterham per il campionato 2013, rimanendo senza un volante in Formula 1. Il 17 aprile 2013, per\u00f2, la scuderia malese lo richiama nel ruolo di terzo pilota, permettendogli di prendere parte alla prima sessione di prove libere del venerd\u00ec in sei occasioni (Bahrein, Spagna, Belgio, Italia, Giappone e Abu Dhabi), di volta in volta al posto di uno dei piloti titolari, Charles Pic e Giedo van der Garde. \n2013: Le ultime gare da titolare alla Lotus F1 Team.\nIl 14 novembre 2013, viene ingaggiato dalla Lotus come sostituto di Kimi R\u00e4ikk\u00f6nen per le ultime due gare del campionato. I risultati sono per\u00f2 al di sotto delle aspettative e Kovalainen non riesce a cogliere punti n\u00e9 al Gran Premio degli Stati Uniti n\u00e9 in quello del Brasile.\nDopo la Formula 1.\nTerminata l'esperienza nella massima serie automobilistica, dal 2015 si \u00e8 trasferito in Giappone per partecipare al campionato Super GT a bordo della Lexus del team SARD, con il quale vince il titolo l'anno successivo. Dal 2020 al 2021 rimane nella stessa identica scuderia ma stavolta alla guida di una Toyota."}
{"id": "128019", "revid": "1610933", "url": "https://it.wikipedia.org/wiki?curid=128019", "title": "Paradosso asiatico", "text": "L'espressione paradosso asiatico \u00e8 stata coniata da Owen Lattimore con riferimento agli squilibri tra popolazione e produzione agricola nelle economie agricole storicamente presenti nelle aree a intensiva coltivazione irrigua dell'India, della Cina, e del sud-est asiatico pi\u00f9 in generale.\nFenomenologia del paradosso.\nDurante i secoli dell'era moderna l'agricoltura asiatica \u00e8 stata incentrata, in prevalenza, sulla coltivazione del riso. Questo tipo di coltivazione viene effettuato tramite quello che \u00e8 stato il sistema agricolo pi\u00f9 avanzato dell'et\u00e0 pre-industriale, ossia l'agricoltura irrigua, basata sulla costruzione di canali e fossi per trasportare l'acqua ai campi \u2013 acqua tramite la quale viene anche effettuata la concimazione. Questo sistema permette una coltivazione continua, e in molti casi anche pi\u00f9 di un raccolto all'anno, con alti rendimenti che permettono di sostentare popolazioni numerose e dense. \nTuttavia, l'agricoltura irrigua pre-industriale richiede molta manodopera, specie nella coltivazione del riso. Per tale ragione, a un diffuso bisogno alimentare consegue un aumento demografico motivato dalla necessit\u00e0 di incrementare la manodopera da impiegare nella coltivazione del riso, il che causa il paradosso indicato in precedenza, ossia compresenza, nello stesso sistema produttivo e sociale, di un'elevata produzione agraria e di una diffusa denutrizione cronica, poich\u00e9 la disponibilit\u00e0 alimentare, per quanto ampia, \u00e8 insufficiente a fronteggiare l'aumento della popolazione.\nNel testo intitolato \"I semi della civilt\u00e0\", Antonio Saltini esamina la successiva evoluzione dei consumi alimentari asiatici in cui la Cina tende a integrare la dieta tradizionale basata sul riso introducendo consumo di carne la cui produzione richiede, per\u00f2, uno spazio molto maggiore, tanto da imporre l'importazione di cereali foraggeri."}
{"id": "128020", "revid": "1865216", "url": "https://it.wikipedia.org/wiki?curid=128020", "title": "Santuario dei Grandi Dei di Samotracia", "text": "Il santuario dei grandi d\u00e8i di Samotracia (), sull'isola omonima, era uno dei principali santuari panellenici. Costruito immediatamente a ovest delle fortificazioni della citt\u00e0 di Samotracia, non dipendeva tuttavia da essa, come dimostra l'invio di ambasciatori dalla citt\u00e0 al santuario in occasione delle feste.\nIl santuario era celebre in tutto il mondo greco per i culti misterici che vi si praticavano, dedicati a divinit\u00e0 ctonie, che si trovano menzionati sia da Platone sia da Aristofane. La sua fama non era inferiore a quella dei misteri di Eleusi, e molti furono i grandi iniziati: da Erodoto (uno dei pochi autori greci che ha lasciato qualche indicazione sulla natura dei misteri celebrati), a Lisandro, a molti ateniesi. Il sito conobbe un periodo di spettacolare sviluppo architettonico in epoca ellenistica, quando, in seguito all'iniziazione di Filippo II di Macedonia, divenne una sorta di santuario nazionale macedone, dove i successori di Alessandro Magno gareggiavano in munificenza.\nRimase un importante luogo di culto fino all'epoca imperiale; l'imperatore Adriano lo visit\u00f2 e Varrone descrisse una parte dei misteri. Il culto scompare dalla storia verso la fine dell'epoca tardo-antica, quando il tempio venne chiuso durante la persecuzione dei pagani.\nCulto dei Grandi Dei.\nL'identit\u00e0 e la natura delle divinit\u00e0 venerate nel santuario restano in gran parte misteriose, tanto pi\u00f9 che era vietato pronunciare il loro nome. Le fonti letterarie antiche le designano con il nome collettivo di Cabiri, \"Kabeiroi\", mentre le iscrizioni ritrovate \"in loco\" riportano semplicemente il nome di Dei o Grandi Dei (\"Megalo\u00ef Th\u00e9o\u00ef\"). Il parziale svelamento dei nomi dei Cabiri si deve all'opera di Mnasea di Patrasso.\nIl pantheon di Samotracia.\nIl pantheon dei Grandi Dei comprende diverse divinit\u00e0 ctonie, in gran parte anteriori all'arrivo dei coloni greci sull'isola (VII secolo a.C.), tutte legate alla figura centrale della Grande Madre.\nIn epoca tarda, questo mito della coppia generatrice \u00e8 stato identificato con quello del matrimonio di Cadmo e Armonia, forse per via di un accostamento dei nomi con Kadmylos ed Elektra.\nI riti.\nL'insieme del santuario era aperto a chiunque volesse venerare i Grandi Dei, anche se l'accesso agli edifici dedicati ai misteri era riservato ai soli iniziati. I riti pi\u00f9 comuni non si distinguevano da quelli praticati negli altri santuari greci: preghiere e voti accompagnavano i sacrifici cruenti di animali domestici (montoni, maiali) presentati ai fuochi consacrati (\"esch\u00e1rai\"), e le libagioni offerte alle divinit\u00e0 ctonie su fosse rituali, di forma circolare o rettangolare, dette \"b\u00f3throi\". Sono molti gli altari di pietra in uso; il pi\u00f9 grande fu arricchito nel IV secolo a.C. da un recinto monumentale.\nLa grande festa annuale, per la quale affluivano sull'isola inviati da tutto il mondo greco, si teneva forse in luglio. Essa comprendeva la rappresentazione di un dramma rituale che rappresentava il matrimonio sacro (lo \"Hieros gamos\"), che si teneva forse nell'edificio ornato dal fregio delle danzatrici (IV secolo a.C.). A quest'epoca si era gi\u00e0 imposta la credenza che la ricerca della vergine scomparsa, seguita dalla celebrazione delle sue nozze con il dio degli Inferi, rappresentasse il matrimonio di Cadmo e Armonia. Il fregio che d\u00e0 il nome al recinto sacro potrebbe alludere appunto a questo matrimonio. Verso il 200 a.C., grazie alla costruzione di un teatro di fronte al grande altare, la celebrazione si arricchisce di una gara dionisiaca. Doveva essere quella la sede della rappresentazione dei miti locali: in quest'epoca la citt\u00e0 di Samotracia rende onore ad un poeta di Iasos in Caria, per aver composto la tragedia \"Dardanos\" ed essersi reso variamente meritevole verso l'isola, la citt\u00e0 e il santuario.\nNon diversamente da Delfi, il santuario era destinatario di numerosi doni votivi, che erano conservati in un edificio apposito situato presso il grande altare: si trattava di statue di bronzo, di marmo o d'argilla, di armi, vasi e cos\u00ec via. Oltre a questi onori \"pubblici\" il santuario, posto su rotte assai frequentate, era destinatario di offerte votive pi\u00f9 modeste e private ma non meno intense: gli scavi hanno infatti riportato alla luce ami e conchiglie offerti da marinai o pescatori che ringraziavano gli dei di averli salvati dai pericoli del mare.\nL'iniziazione.\nLa caratteristica particolare del culto misterico di Samotracia stava nella sua grande apertura: contrariamente a quanto accadeva ad Eleusi, qui l'iniziazione non richiedeva alcun requisito, n\u00e9 di et\u00e0, n\u00e9 di sesso, n\u00e9 di status, n\u00e9 di nazionalit\u00e0. Tutti potevano parteciparvi, uomini e donne, adulti e ragazzi, greci e non greci, liberi affrancati o schiavi. L'iniziazione non era neppure limitata a date stabilite, e nello stesso giorno era possibile essere iniziati ai due gradi successivi dei misteri: in sostanza, l'unica condizione che si richiedeva era la presenza nel santuario.\nIl primo stadio dell'iniziazione era la \"myesis\": il \"myst\u00eas\", cio\u00e8 il protagonista, riceveva la rivelazione di un racconto sacro e gli venivano mostrati dei simboli particolari. Cos\u00ec, nel caso di Erodoto, la rivelazione riguard\u00f2 l'interpretazione di immagini itifalliche di Ermes-Kadmylos. Secondo Varrone i simboli rivelati in questa occasione rappresentavano il Cielo e la Terra. A fronte della rivelazione, che era mantenuta segreta, l'iniziato riceveva la promessa di alcuni privilegi: la speranza in una vita migliore, in particolare la protezione in mare e forse, come ad Eleusi, la promessa di una vita felice dopo la morte. Durante la cerimonia riceveva una sciarpa rossa, che veniva annodata attorno alla vita e costituiva un talismano di protezione. L'anello di ferro esposto al potere divino delle pietre magnetiche \u00e8 probabilmente un altro simbolo di protezione conferito durante l'iniziazione.\nLa preparazione all'iniziazione si faceva in una piccola stanza a sud dell\"'Anaktoron\" (letteralmente, la \"Casa dei Signori\"), una specie di sacrestia dove l'iniziato veniva vestito di bianco e riceveva una lampada. La \"myesis\" aveva poi luogo nell'Anaktoron, una grande sala capace di accogliere la folla dei fedeli gi\u00e0 iniziati che assistevano alla cerimonia su banchi disposti lungo i muri. L'aspirante compiva un rito di purificazione in una vasca situata nell'angolo sud-est, poi faceva una libagione agli dei ctonii in una fossa circolare. Alla fine della cerimonia prendeva posto, seduto su un palco di legno rotondo di fronte alla porta principale, mentre attorno a lui si eseguivano danze rituali. Poi veniva condotto nella stanza a nord, il santuario dove riceveva la rivelazione propriamente detta. L'accesso a questo santuario era interdetto a tutti i non iniziati. Alla fine gli veniva consegnato un documento che attestava la sua iniziazione ai misteri e poteva, almeno nell'ultimo periodo del santuario, pagare per far iscrivere il proprio nome su una lastra commemorativa posta su un monumento.\nIl secondo grado dell'iniziazione era detto \"epopte\u00eca\", letteralmente, la \"contemplazione\": contrariamente ad Eleusi, dove tra il primo e il secondo grado doveva passare un anno, qui esso poteva essere ottenuto immediatamente dopo la \"myesis\" e non era obbligatorio per completare il percorso misterico. In effetti il secondo grado era raggiunto solo da un piccolo numero di iniziati, il che fa pensare che esso implicasse condizioni difficili, bench\u00e9 i criteri di selezione non fossero n\u00e9 economici n\u00e9 sociali. K. Lehman ritiene che si trattasse di condizioni morali, legate all'audizione e alla confessione dei peccati che veniva richiesta al candidato. Questa audizione sarebbe avvenuta di notte, come l'insieme dei riti iniziatici, davanti allo \"Hier\u00f3n\", il centro del santuario, dove \u00e8 stata ritrovata una base che doveva sorreggere una torcia gigante. In generale, la scoperta di molte lampade e supporti da torcia in tutto il sito conferma la natura notturna dei riti principali. Dopo l'interrogatorio e l'eventuale assoluzione da parte dell'officiante, il candidato era introdotto nello \"Hier\u00f2n\", che qui serviva anche da \"\u00e9popteion\", dove procedeva a riti di purificazione e ad un sacrificio su un'ara situata al centro della cella. Poi andava a prendere posto sul retro dell'edificio, di fronte alla sua estremit\u00e0 in forma d'abside, che tendeva probabilmente a ricordare una grotta. Qui lo \"ierofante\" (letteralmente, \"colui che dice il sacro\", cio\u00e8 l'iniziatore) prendeva posto su un podio nell'abside, recitava la liturgia e mostrava i simboli dei misteri.\nIn epoca romana, verso il 200 a.C., l'entrata dello Hieron fu modificata in modo da permettere l'ingresso di vittime per il sacrificio. Fu costruito un parapetto all'interno per proteggere gli spettatori, e nell'abside fu ricavata una cripta. Queste modifiche servirono a consentire la celebrazione dei Kriobolia e dei Taurobolia della Magna Mater anatolica, introdotti a quell'epoca. Nei nuovi riti l'iniziato (o forse solo il celebrante, in suo nome) discendeva in una fossa nell'abside, e veniva versato su di lui il sangue degli animali sacrificati, con un rito di natura battesimale.\nL'organizzazione del santuario.\nAl primo impatto la pianta del santuario di Samotracia pu\u00f2 apparire confusa: questo \u00e8 dovuto alla particolare topografia del sito e della successione di diversi programmi edilizi succedutisi in due secoli. Il santuario occupa tre terrazze strette, separate da due torrenti incassati, sulle pendici occidentali del monte Hagios Georgios. Si entra da est, dal propileo dovuto a Tolomeo II e chiamato per ci\u00f2 Ptol\u00e9maion, che scavalca il ruscello orientale facendo da ponte. Subito ad ovest, sulla prima terrazza, una piazza lastricata e ribassata a gradini circolari ospita al centro un altare, di cui non si conoscono le precise funzioni ma che si suppone servisse da area sacrificale.\nUn sentiero tortuoso scende verso la terrazza principale, tra due ruscelli, dove si trovano i principali monumenti cultuali. Una grande th\u00f2los, l'Arsino\u00e9ion o Rotonda di Arsinoe, la pi\u00f9 grande sala circolare coperta del mondo greco con i suoi 20 m di diametro, serviva forse ad accogliere le processioni dei sacri ambasciatori delegati dalle citt\u00e0 o dalle associazioni a presenziare alle grandi feste del santuario. La decorazione di rosette e \"bucrani\" (teste di toro ornate di ghirlande) fa pensare che anche qui potessero avvenire dei sacrifici. La rotonda \u00e8 stata costruita sopra un edificio pi\u00f9 antico di cui restano soltanto le fondazioni.\nProprio allo sbocco del sentiero che porta all'entrata del santuario si trova l'edificio cultuale pi\u00f9 grande, l'edificio del Fregio delle danzatrici, a volte chiamato \"Temenos\" perch\u00e9 corrisponde a una recinzione monumentale che segnava un'area sacrificale molto pi\u00f9 antica; la ricostruzione della sua pianta \u00e8 notevolmente cambiata nel tempo. Si tratterebbe dunque di un semplice cortile preceduto da un propileo ionico decorato dal celebre fregio delle danzatrici, l'autore potrebbe essere il celebre architetto Scopas.\nA sud del \"Temenos\" si trova l'edificio di culto forse pi\u00f9 importante, l'\"\u00e9popteion\", designato da un'iscrizione con il nome di Hieron. Non \u00e8 noto colui che lo ha dedicato, ma considerando la magnificenza dell'edificio si suppone fosse di stirpe reale. \u00c8 una sorta di tempio, ma non periptero, costituito da un solo ordine prostilo di colonne (in parte rialzate) e con l'ornamentazione della facciata di grande ricercatezza. Lo spazio interno \u00e8 il pi\u00f9 largo spazio senza supporti intermedi che si conosca nel mondo greco (11 m). L'edificio finisce a sud con un'abside inscritta nella pianta rettangolare, che costituisce come il coro di una chiesa la parte pi\u00f9 sacra del tempio; secondo R. Ginouv\u00e8s poteva rappresentare una grotta pronta ad accogliere i riti dei culti ctonii. Ad ovest dello Hieron sono situati l'altare principale (Altare corto) e una sala in cui venivano esposte le offerte dei fedeli. A nord della Rotonda di Arsinoe si trova l'Anaktoron, l'edificio che accoglieva la \"myesis\"; la versione attuale \u00e8 di epoca imperiale.\nLa terza ed ultima terrazza, ad ovest del centro cultuale del santuario, \u00e8 occupata soprattutto da monumenti votivi, come l\"'Edificio della Milesia\", cos\u00ec chiamato per la dedica di una cittadina di Mileto e il N\u00e9\u00f4rion. In questa zona si trovano anche sale per banchetti e tre piccoli tesori ellenistici poco conosciuti. Questo spazio \u00e8 dominato da un grande portico lungo 140 mt, la Sto\u00e0, che costituisce una quinta monumentale del santuario sopra al teatro. In questa parte del sito si trovano le tracce di occupazione pi\u00f9 recenti: sul luogo dei tesori fu costruito un forte bizantino, che ne riutilizz\u00f2 i materiali da costruzione.\nUn santuario nazionale macedone.\nDa questo aneddoto storico prende le mosse la fedelt\u00e0 al santuario della dinastia argeade, poi delle due dinastie dei Diadochi, Lagidi e Antigonidi, che rivaleggiarono in munificenza, nel corso del III secolo a.C., nei diversi periodi della loro dominazione sull'isola e pi\u00f9 in generale sull'Egeo settentrionale.\nIl primo sovrano di cui si sono conservate le tracce epigrafiche \u00e8 il figlio di Filippo e fratellastro di Alessandro, Filippo Arride, che compare come principale benefattore del santuario nel IV secolo a.C.: si deve a lui probabilmente il Temenos (verso il 340 a.C.), l'Altare corto nel decennio successivo, lo Hieron verso il 325 a.C., cos\u00ec come il monumento dorico attorno all'area circolare est, dedicato a nome proprio e di suo nipote Alessandro IV di Macedonia, e quindi databile al tempo del loro regno comune fra il 323 a.C. e il 317 a.C.\nLa seconda fase di costruzioni monumentali comincia negli anni 280 a.C. con la rotonda di Arsinoe II: la costruzione potrebbe essere datata sia al periodo tra il 288 e il 281 a.C., quando questa figlia di Tolomeo I Soter era la moglie del diadoco Lisimaco (allora re di Macedonia), sia al periodo 276 - 271 a.C., quando essa si rispos\u00f2 con il fratello Tolomeo II Filadelfo. Dell'iscrizione monumentale di dedica rimane un solo blocco che era posto sopra la porta, che non consente di stabilire la datazione. Lo stesso Tolomeo II fece costruire il propileo all'entrata del santuario: la potenza della flotta lagide gli consentiva in quel periodo di estendere il suo dominio sull'Egeo fino alle coste della Tracia, e le costruzioni di Samotracia testimoniano questa influenza.\nAl ristabilirsi della Dinastia antigonide sul trono di Macedonia, con Antigono II Gonata, si pone subito la questione della supremazia marittima sull'Egeo: cos\u00ec Antigono celebra il suo successo navale di Cos tra il 255 e dil 245 a.C., dedicando nel santuario una delle navi della sua flotta vittoriosa, esposta in un edificio costruito \"ad hoc\" sulla terrazza ovest, il Neorion. Il modello \u00e8 probabilmente un altro Neorion, a Delo, costruito probabilmente verso la fine del IV secolo a.C. e da lui riutilizzato e consacrato ad un'altra delle sue navi nello stesso periodo. La guerra navale tra Lagidi e Antigonidi prosegue a tratti per tutta la seconda met\u00e0 del III secolo a.C. fino a Filippo V, l'ultimo re antigonide che cerca di fondare una talassocrazia macedone, sconfitto alla fine dall'alleanza tra Rodi e Pergamo: verso il 200 a.C. una colonna monumentale viene dedicata dai Macedoni davanti alla grande sto\u00e0 della terrazza superiore. Probabilmente \u00e8 in occasione di uno di questi episodi che viene costruita la \"fontana monumentale\" contenente la famosa Nike di Samotracia (ca. 190 a.C.), statua della Vittoria alata sulla prua della nave: la dedica potrebbe essere dei rodiesi piuttosto che macedone, tenuto conto che il calcare utilizzato per la prua della nave e il tipo della nave stessa provengono entrambi da Rodi.\nIl santuario diviene il rifugio finale dell'ultimo re di Macedonia, Perseo, che si ritira nell'isola dopo la sconfitta di Pidna, nel 168 a.C., e vi viene arrestato dai Romani.\nL'esplorazione del sito.\nIl fascino dei culti misterici ha suscitato un interesse costante per il sito a partire dal XVII e XVIII secolo. I primi scavi archeologici si devono alla missione francese Deville e Coquart nel 1866, dopo la scoperta da parte del console francese ad Adrianopoli Champoiseau, nel 1863, della famosa statua della Vittoria, oggi al Louvre.\nSegue la missione dell'austriaco A. Conze, che esplora il sito tra il 1873 e il 1876: egli scava il Ptol\u00e9maion, la Sto\u00e0, fa dei saggi superficiali allo Hieron, all'Arsinoeion e al T\u00e9menos. I suoi lavori sono pubblicati in due ricchi volumi di eccezionale qualit\u00e0 per l'epoca. In seguito ad un accordo con il governo turco, gli austriaci condivisero le loro scoperte, cos\u00ec molti frammenti architetturali furono trasferiti al Kunsthistorisches Museum di Vienna, mentre altri furono portati a Gallipoli (Turchia) e poi al Museo archeologico di Istanbul; una parte di questo materiale scomparve durante il trasporto.\nNel 1891 Champoiseau torn\u00f2 a Samothraki per cercare i blocchi della prua della nave sui quali fu sistemata la Vittoria al Louvre, e in quell'occasione scopr\u00ec il Teatro.\nLa Scuola francese di Atene e l'Universit\u00e0 di Praga (Sala\u010d e Fernand Chapouthier) scavarono insieme nel periodo 1923-1927 e portarono alla luce l'Anaktoron, poi nel 1938 cominciarono gli scavi dell'Universit\u00e0 di New York.\nLe campagne di scavo vennero interrotte dalla guerra, durante la quale il sito soffr\u00ec molto dell'occupazione bulgara, e ripresero nel 1948. Nel 1956 fu parzialmente rialzato il colonnato della facciata dello Hieron."}
{"id": "128021", "revid": "2812", "url": "https://it.wikipedia.org/wiki?curid=128021", "title": "Medicina aerospaziale", "text": ""}
{"id": "128022", "revid": "438678", "url": "https://it.wikipedia.org/wiki?curid=128022", "title": "Lama guanicoe", "text": "Il guanaco (Lama guanicoe ) \u00e8 un camelide diffuso in Sudamerica, negli stati di Per\u00f9, Ecuador, Cile e Argentina. La distribuzione del guanaco \u00e8 molto estesa, ma in forma assolutamente discontinua, dal nord del Per\u00f9 fino alla Terra del Fuoco; dal livello del mare fino ai m d'altitudine.\nPurtroppo, a causa della caccia e della distruzione del suo habitat, ha sofferto un forte decremento numerico. Per esempio, in Cile ed in Per\u00f9 \u00e8 sceso del 75% ed in Ecuador si \u00e8 estinto. Le popolazioni pi\u00f9 grandi si possono trovare nelle regioni fredde meridionali della Patagonia e della Terra del Fuoco.\nDescrizione.\nIl guanaco \u00e8 il pi\u00f9 grande dei Camelidi selvatici americani; \u00e8 alto 1,06 m al garrese e pesa intorno ai 90 kg potendo raggiungere anche i 120 kg . Come il lama, anche il guanaco presenta un manto doppio: uno pi\u00f9 ruvido all'esterno e uno pi\u00f9 soffice all'interno. Il colore del manto varia da individuo a individuo: si va dal marrone chiaro al color cannella scuro, con riflessi bianchi nella parte inferiore. Il muso \u00e8 invece di colore grigio, con piccole orecchie dritte. Gli occhi, molto grandi, sono di forma affusolata e di un colore bruno intenso.\nBiologia.\nAlla fine di una gestazione di 11,5 mesi partorisce un solo piccolo. Presenta un comportamento sociale in cui un maschio domina il branco e controlla gli accoppiamenti, nonch\u00e9 la ricerca di cibo e di acqua. Come in tutti i suoi congeneri, tende ad utilizzare lo sputo per comunicare dominanza ed aggressivit\u00e0.\nI guanachi sono buoni corridori, possono raggiungere la velocit\u00e0 di 56\u00a0km/h.\nVivono in greggi condotte da un maschio dominante.\nVivono all'incirca fino ai 20-25 anni. \nConservazione.\nSi tratta di una specie cacciata per la sua carne, la sua pelle e, soprattutto, per la sua lana. Secondo le stime, quando gli europei giunsero per la prima volta in Sudamerica, i guanachi erano circa mezzo miliardo. Attualmente, si ritiene che ne esistano 4 milioni e mezzo\nLa \"IUCN Red List\" classifica \"Lama guanicoe\" come specie a basso rischio (\"Least Concern\")."}
{"id": "128025", "revid": "1610933", "url": "https://it.wikipedia.org/wiki?curid=128025", "title": "Guanaco", "text": ""}
{"id": "128026", "revid": "1610933", "url": "https://it.wikipedia.org/wiki?curid=128026", "title": "Potamochero", "text": ""}
{"id": "128027", "revid": "1610933", "url": "https://it.wikipedia.org/wiki?curid=128027", "title": "Facocero", "text": ""}
{"id": "128028", "revid": "1610933", "url": "https://it.wikipedia.org/wiki?curid=128028", "title": "Babirussa", "text": ""}
{"id": "128029", "revid": "1610933", "url": "https://it.wikipedia.org/wiki?curid=128029", "title": "Cinghiale", "text": ""}
{"id": "128032", "revid": "287204", "url": "https://it.wikipedia.org/wiki?curid=128032", "title": "Castiglia e Leon", "text": ""}
{"id": "128037", "revid": "1305772", "url": "https://it.wikipedia.org/wiki?curid=128037", "title": "Danese", "text": ""}
{"id": "128038", "revid": "599013", "url": "https://it.wikipedia.org/wiki?curid=128038", "title": "Calcolo infinitesimale", "text": "Il calcolo infinitesimale \u00e8 la branca fondante dell'analisi matematica che studia il \"comportamento locale\" di una funzione tramite le nozioni di continuit\u00e0 e limite, usato in quasi tutti i campi della matematica e della fisica, e della scienza in generale. Le funzioni a cui si applica sono a variabile reale o complessa. Tramite la nozione di limite, il calcolo infinitesimale definisce e studia le nozioni di convergenza di una successione o di una serie, continuit\u00e0, derivata e integrale.\nPanoramica.\nIl calcolo infinitesimale poggia sull'algebra, la geometria analitica e la trigonometria. Tra le nozioni che vi appartengono e di cui si avvale vanno ricordate quelle di successione e serie, spazio metrico, funzione di variabile reale, funzione analitica. Sue branche o prodotti sono la teoria dell'integrazione e la teoria della misura, le funzioni speciali (a partire da esponenziale, logaritmo e funzioni trigonometriche), l'analisi armonica.\nFornisce la base concettuale e metodologica per lo sviluppo del modello di un qualsiasi sistema continuo riguardante per esempio fenomeni e processi fisici, astronomici, tecnologici, economici e statistici. La conoscenza del calcolo infinitesimale costituisce quindi un bagaglio culturale di primaria importanza e sul piano storico il suo sviluppo pu\u00f2 a buon diritto considerarsi uno dei processi fondamentali per la storia del pensiero scientifico, e pi\u00f9 in generale, per la storia della filosofia occidentale. \u00c8 significativo a questo proposito osservare che nella lingua inglese, in cui pi\u00f9 si \u00e8 sviluppato in partenza, il calcolo infinitesimale viene chiamato per antonomasia \"calculus\".\nStoria.\nAntichit\u00e0.\nIl calcolo infinitesimale \u00e8 stato inizialmente sviluppato nel mondo scientifico greco ed ellenistico del IV e del III secolo a.C. per opera di Eudosso (metodo di esaustione), di Euclide e Anassagora fino al raggiungimento di risultati di piena maturit\u00e0 con Archimede.\nCon il successivo progressivo decadimento della scienza nell'area mediterranea, occorre attendere l'opera dei matematici indiani Aryabhata (476-550), Bhaskara (1114-1185), Madhava (1350-1425) e della scuola del Kerala per avere innovazioni come il teorema noto come teorema di Rolle, il passaggio al limite per una variabile tendente all'infinito e la manipolazione di alcune serie.\nXVI-XVIII secolo.\nPer uno sviluppo sistematico del calcolo infinitesimale occorre attendere il periodo del recupero europeo dello spirito scientifico ellenistico nel secolo XVI (Tartaglia) e soprattutto nel secolo XVII. Dopo gli avanzamenti dovuti a Cavalieri, Barrow, Cartesio, Fermat, Huygens e Wallis, negli anni dal 1670 al 1710, ad opera principalmente di Pietro Mengoli, Newton e Leibniz furono posti i fondamenti del calcolo infinitesimale moderno e fu raggiunta la piena consapevolezza della sua portata per lo sviluppo di metodi e modelli per lo studio quantitativo degli oggetti dell'indagine scientifica. Nel secolo XVIII si assiste all'ampliamento dei metodi e delle applicazioni, con i Bernoulli, Eulero, Lagrange, Laplace, pur nella mancanza di fondamenti rigorosi. Una prima revisione critica dei fondamenti fu sviluppata da Cauchy intorno al 1821 sulla base della nozione di limite introdotta da d'Alembert nel 1765. In Giappone fu invece K\u014dwa Seki che per primo svilupp\u00f2 i metodi fondamentali del calcolo integrale.\nXIX secolo.\nPer opera dello stesso Cauchy, e di matematici come Poisson, Liouville, Fourier gli obiettivi dell'analisi infinitesimale si ampliano a comprendere l'analisi complessa, le equazioni alle derivate parziali e l'analisi armonica. Intorno al 1850 Riemann introduce la teoria dell'integrale che porta il suo nome.\nIntorno al 1860 Dedekind precisa la nozione di numero reale (altro recupero di una nozione ellenistica, ben chiara negli Elementi di Euclide). Questa consente che, intorno al 1870, sia precisata la definizione delle basi del calcolo infinitesimale per opera di Weierstrass e di vari altri matematici (Eduard Heine, Georg Cantor, Charles M\u00e9ray, Camille Jordan...). Da allora le idee e le tecniche di calcolo infinitesimale - diventate analisi matematica o \u201canalisi standard\u201d, evitando di fare riferimento al concetto oscuro di infinitesimo - sono bagaglio essenziale per chi si dedica alla scienza e alla tecnologia.\nXX secolo.\nAll'inizio del XX secolo sono sviluppate teorie che forniscono basi (o \u201cfondamenti\u201d) pi\u00f9 generali, astratte ed efficaci per lo studio dei problemi infinitesimali. Basti ricordare la teoria assiomatica degli insiemi (scuola di Hilbert), la teoria della misura (Lebesgue), la nozione di spazio di Hilbert, la nozione di spazio normato e quindi la definizione dell'analisi funzionale principalmente per opera di Banach. Infine Robinson tent\u00f2 di rifondare l'analisi sugli infinitesimi, recuperando su basi logiche pi\u00f9 rigorose la semplicit\u00e0 del metodo di Leibniz introducendo l'analisi non standard."}
{"id": "128041", "revid": "125230985", "url": "https://it.wikipedia.org/wiki?curid=128041", "title": "Regioni del Giappone", "text": "Le regioni del Giappone non sono un'unit\u00e0 amministrativa ufficiale, ma sono un metodo tradizionalmente usato di suddividere il territorio del Giappone in diversi contesti: per esempio mappe e testi di geografia dividono il Giappone in otto regioni, le previsioni del tempo vengono date riferite alla regione e molte societ\u00e0 ed istituzioni usano il nome della loro regione di appartenenza come parte del loro nome (\"Kinki\" Nippon Railway, Banca \"Chugoku\", Universit\u00e0 di \"Tohoku\", ecc.). Anche se il Giappone possiede otto Alte Corti (equivalenti alle nostre corti d'appello) il territorio delle loro giurisdizioni non coincide con le otto regioni elencate sotto.\nRegioni.\nSono riportate le regioni tradizionali da nord-est a sud-ovest: Le regioni corrispondenti alle quattro isole maggiori e all'isola di Okinawa sono indicate in grassetto."}
{"id": "128042", "revid": "712828", "url": "https://it.wikipedia.org/wiki?curid=128042", "title": "Codaliscia", "text": ""}
{"id": "128044", "revid": "767487", "url": "https://it.wikipedia.org/wiki?curid=128044", "title": "Dschinghis Khan", "text": "Dschinghis Khan (pronuncia: \"Ginghis Can\") \u00e8 stato un gruppo tedesco formato nel 1979 per rappresentare la Germania Ovest all'Eurofestival. Il nome della band \u00e8 Gengis Khan in lingua tedesca, sebbene nella variante con la \"g\" seguita da \"h\". Il loro singolo di debutto \u00e8 stato l'omonima canzone scritta da Ralph Siegel e dal paroliere Bernd Meinunger.\nStoria.\nDopo che il gruppo si classific\u00f2 quarto all'Eurofestival, il loro singolo \"Dschinghis Khan\" divenne una hit di successo in tutta Europa. La canzone venne anche tradotta in inglese. La band ebbe un notevole successo in tutti i paesi di lingua tedesca, nei paesi dell'Est Europa, in Australia e Giappone.\nNel 1985 la band si \u00e8 sciolta dopo aver inciso svariati album e singoli di successo.\nIl coreografo e front-man della band Louis Hendrik Potgieter \u00e8 morto per complicazioni dovute alla malattia da HIV nel 1993.\nIl cantante Steve Bender \u00e8 morto per cancro ai polmoni nel 2006.\nNel 2004 il loro singolo del 1979 \"Moskau\" \u00e8 diventato a sorpresa una hit su Internet."}
{"id": "128045", "revid": "12290", "url": "https://it.wikipedia.org/wiki?curid=128045", "title": "Namor il Submariner", "text": ""}
{"id": "128046", "revid": "125732033", "url": "https://it.wikipedia.org/wiki?curid=128046", "title": "Safety car", "text": "Nelle competizioni automobilistiche o motociclistiche la safety car o pace car (come viene chiamata in Nordamerica) o anche macchina di sicurezza, \u00e8 una vettura stradale convenzionale (anche se spesso capace di altissime prestazioni) guidata da un pilota incaricato o direttamente da un membro dell'organizzazione di corsa, che viene utilizzata per raggruppare, rallentare o in altro modo controllare il gruppo delle autovetture o motociclette in gara.\nUtilizzo.\nViene usata soprattutto in caso di incidenti gravi che possono mettere in pericolo l'incolumit\u00e0 dei piloti e dei commissari che devono intervenire, oppure in caso di condizioni meteorologiche particolarmente avverse. \u00c8 stata introdotta per rendere meno necessario l'uso della bandiera rossa, in quanto la \"safety car\", pur contribuendo ad aumentare la sicurezza sul circuito, consente di non dover necessariamente fermare la gara.\nLa \"safety car\" in Formula 1.\nStoria.\nLa prima \"safety car\" debutt\u00f2 in Formula 1 nella stagione 1973 al Gran Premio del Canada, per rallentare le vetture, consentendo ai commissari di percorso di sgomberare la pista dai detriti; era un'epoca in cui gli incidenti e le morti sui circuiti erano ancora all'ordine del giorno. L'idea venne al pilota Herbert Linge, che con l'aiuto dei vertici Porsche e di Bernie Ecclestone, riusc\u00ec a convincere dell'utilit\u00e0 della cosa il \"circus\" della F1. La prima \"safety car\" nella storia del campionato fu una Porsche 914/6. Nelle prime tre stagioni di utilizzo la \"safety car\" recava a bordo anche un medico, e fungeva quindi sia da vettura di servizio che da mezzo di soccorso; le successive richieste di Sid Watkins, all'epoca dottore di riferimento della Formula 1, unite alla scomparsa di Ronnie Peterson durante l'incidente alla partenza del GP d'Italia 1978, accelerarono l'introduzione di una vera e propria \"medical car\" per questo specifico compito. A partire dalla stagione 1992 la \"safety car\" fu ufficialmente introdotta in pianta stabile per l'utilizzo durante le corse.\nPer oltre vent'anni la \"safety car\" non \u00e8 stata una vettura fissa, ma variava a seconda del circuito: tra le tante, ci furono la Lamborghini Countach utilizzata al Gran Premio di Monaco nei primi anni ottanta, la Fiat Tempra in servizio al GP del Brasile 1993, la Opel Vectra usata nel weekend del Gran Premio di San Marino 1994 (in cui perirono Roland Ratzenberger in qualifica e Ayrton Senna in gara), e la Honda Prelude nel GP del Giappone dello stesso anno. , tanto che spesso il suo uso fu messo in discussione.\nSuccessivamente, per motivi commerciali, si \u00e8 deciso di destinare il sistema a uno sponsor (in modo analogo al sistema mono-marca delle gomme). Dalla stagione 2000 la Federazione Internazionale dell'Automobile decise l'introduzione di una serie di vetture, standard per tutti i circuiti della F1: il contratto di fornitura venne stipulato con la Mercedes-Benz, che da allora, attraverso il marchio Mercedes-AMG, rifornisce con le sue auto tutte le gare del mondiale per dare visibilit\u00e0 ai propri modelli. Dalla stessa data, il pilota ufficiale della \"safety car\" \u00e8 Bernd Mayl\u00e4nder, dopo tre stagioni in cui il ruolo era affidato a Oliver Gavin; Mayl\u00e4nder da allora l'ha guidata in tutte le prove del campionato, tranne nel Gran Premio del Canada 2001 in cui per infortunio \u00e8 stato sostituito da Marcel F\u00e4ssler. Dal al 2014 la \"safety car\" utilizzata \u00e8 stata la Mercedes-Benz SLS AMG, mentre a partire dal 2015 \u00e8 la Mercedes-Benz AMG GT. Un evento curioso si \u00e8 verificato nel Gran Premio del Canada 2007, quando la \"safety car\" \u00e8 rientrata una prima volta, ma subito dopo \u00e8 avvenuto il grave incidente di Kubica: poich\u00e9 la vettura non era subito pronta a ritornare in pista, i commissari hanno dovuto utilizzare inizialmente una Honda Civic di servizio del circuito per qualche giro. \nA partire dalla stagione di Formula 1, oltre alla Mercedes, la \"safety car\" viene fornita anche dalla casa automobilistica inglese Aston Martin. Nello specifico, la vettura utilizzata \u00e8 l'Aston Martin Vantage.\nRegolamento e utilizzo.\nIn Formula 1 questa innovazione \u00e8 stata introdotta quando necessario per consentire ai commissari di gara di liberare la pista in situazioni che nel passato avrebbero visto una interruzione e ripartenza della competizione. Ecco perch\u00e9 \u00e8 stata ribattezzata \"safety car\" (\"auto di sicurezza\"), a sottolineare l'uso in caso di necessit\u00e0. Durante il suo periodo di permanenza in pista i commissari di percorso espongono un cartello indicante \"SC\" insieme alle bandiere gialle. Spesso questa particolare situazione ha modificato l'esito delle gare di F1, in quanto essa annulla i distacchi registrati prima del suo ingresso in pista, e dunque permette agli inseguitori di ridurre o addirittura annullare lo svantaggio nei confronti dei piloti che li precedono. Per questo motivo, le squadre sono solite elaborare le strategie con riferimento alle probabilit\u00e0 d'ingresso della vettura di sicurezza.\nNel 2007 le regole riguardanti la \"safety car\" furono radicalmente cambiate. All'entrata in pista della vettura di sicurezza, i piloti non potevano pi\u00f9 rientrare ai box per fare rifornimento: questo perch\u00e9 negli anni precedenti si assisteva ad un \"assalto\" ai box da parte delle vetture in queste occasioni, poich\u00e9 ci\u00f2 risultava molto vantaggioso ai fini della strategia. A coloro che entravano ai box ignorando questa regola veniva attribuita la penalit\u00e0 dello \"stop &amp; go\" o addirittura comminata la squalifica. Inoltre da quell'anno la \"safety car\" lasciava passare tutti i piloti doppiati, che dovevano percorrere dei giri a velocit\u00e0 ridotta fino ad accodarsi al gruppo, e solo successivamente, quando la corsia box veniva riaperta, permettendo ai piloti di effettuare il pit stop senza incorrere in penalit\u00e0. Queste nuove regole diminuirono il caos che occorreva negli anni precedenti, a scapito per\u00f2 dei tempi di permanenza in pista della \"safety car\": infatti con le nuove disposizioni servivano pi\u00f9 giri in pista da parte della vettura di sicurezza per eseguire tutta la procedura necessaria.\nDal 2009 fu di nuovo possibile effettuare il rifornimento durante tutto il periodo di permanenza in pista della \"safety car\", senza che fosse necessario attendere il messaggio di \"corsia box aperta\". L'unica limitazione posta era un tempo minimo di attesa prima di effettuare la sosta ai box: questo tempo viene comunicato ad ogni pilota attraverso il display presente sulla vettura. Inoltre quando la \"safety car\" transita sul traguardo l'uscita della pitlane veniva chiusa, obbligando i piloti ad accodarsi al gruppo. Nel 2010 e nel 2011 la vettura di sicurezza non lasciava pi\u00f9 passare i doppiati, ma ricompattava solo il gruppo. Questa regola \u00e8 stata poi abolita a partire dalla stagione 2012. \nQuando la \"safety car\" ha intenzione di rientrare ai box, spegne le luci per segnalare ai piloti che in pochi momenti si torner\u00e0 a correre regolarmente: il primo dei piloti rallenta in modo da compattare ulteriormente il gruppo e fare in modo che la \"safety car\" possa oltrepassare la linea di ingresso nella corsia box senza essere superata; sono consentiti i sorpassi dopo che la safety car ha oltrepassato la linea di ingresso ai box e non alla linea del traguardo come in molti credono, inoltre in ripartenza non \u00e8 consentito al leader rallentare al di sotto di una velocit\u00e0 minima di 60 km/h. I giri effettuati dietro alla \"safety car\" contano come giri percorsi normalmente all'interno della gara; anche il tempo continua a scorrere.\nSe necessario, una gara pu\u00f2 iniziare o anche terminare in regime di \"safety car\". La partenza in regime di safety car avviene se ci sono condizioni meteo sfavorevoli, come durante un forte acquazzone prima della partenza. Ci\u00f2 \u00e8 accaduto undici volte in Formula 1: nel 1997 e nel 2000 in Belgio, nel 2003 in Brasile, nel 2007 al Gran Premio del Giappone sul Circuito del Fuji, nel 2008 al Gran Premio d'Italia a Monza, nel 2009, in Cina, nel 2010 in Corea, nel 2011 in Canada, nel 2014 in Giappone e infine nel 2016 a Monaco, in Gran Bretagna e in Brasile. Dal 2017 la procedura di partenza dietro la \"safety car\" in caso di condizioni della pista proibitive \u00e8 stata modificata: le monoposto effettueranno dei giri dietro la vettura di sicurezza finch\u00e9 le condizioni della pista non permettono una partenza; tale partenza pu\u00f2 essere da fermo oppure lanciata: nel caso di partenza da fermo il numero di giri della gara viene ridotto del totale dei giri percorsi dietro la safety car meno uno (quello di formazione originariamente previsto), mentre nel caso di partenza lanciata tutti i giri percorsi dietro la safety car sono detratti dal totale. Nel caso le condizioni della pista non permettano una partenza (da fermo o lanciata) l'intera procedura viene sospesa e si procede con una ripartenza da effettuarsi con la stessa procedura prevista nel caso di una sospensione della gara. Nei casi descritti la durata massima della gara (4 ore) comincia ad essere calcolata dall'orario di partenza programmato della gara. La procedura di partenza secondo le nuove norme \u00e8 stata applicata una volta nel 2019 in Germania. \nIl termine della gara in regime di safety car accade in caso di un incidente negli ultimi giri della gara: \u00e8 accaduto nove volte, nel 1999 in Canada, due volte nel 2009, in Australia ed in Italia, una volta nel 2010, a Montecarlo, una volta nel 2012 in Brasile, una nel 2014 in Canada, una nel 2015 in Cina, una nel 2019 in Bahrein e una nel 2020 in Bahrein. Nel caso la gara termini in regime di \"safety car\", essa rientra nel corso dell'ultimo giro nella corsia box, mentre le auto transitano sulla linea di traguardo terminando quindi la gara; in questo caso nel tratto di pista compreso tra la linea di ingresso ai box e il traguardo restano vietati i sorpassi. Quest'ultimo aspetto rimase controverso fino al Gran Premio di Monaco 2010, quando Michael Schumacher super\u00f2 Fernando Alonso all'ingresso dell'ultima curva, vedendosi per\u00f2 poi attribuita una penalit\u00e0 di tempo nella classifica finale.\nLa \"pace car\" nelle competizioni nordamericane.\nLa \"pace car\" (\"auto che d\u00e0 il passo\" in inglese) \u00e8 da molti anni presente nelle competizioni nordamericane come la 500 Miglia di Indianapolis dove la partenza si effettua a vetture lanciate e affiancate, e dove ogni incidente in pista (anche minore) vede un raggruppamento delle vetture. Ad Indy la \"pace car\" \u00e8 fornita da Chevrolet ed \u00e8 spesso guidata da un VIP. Nelle serie americane la fornitura della \"pace car\" \u00e8 considerata un'importante occasione promozionale per le case automobilistiche.\nNel campionato NASCAR, la \"pace car\" guida il gruppo prima della partenza, con giri via via sempre pi\u00f9 veloci prima dell'inizio della gara (da qui il \"passo\" che le d\u00e0 il nome), e ogni volta che vengono esposte le bandiere gialle. Se si verifica un incidente o una vettura si ferma, anche se la pista non \u00e8 parzialmente ostruita, le auto devono accodarsi ad essa; non esiste quindi la possibilit\u00e0 di avere solo un tratto di pista in regime di bandiera gialla (come invece accade in Formula 1)."}
{"id": "128047", "revid": "92723", "url": "https://it.wikipedia.org/wiki?curid=128047", "title": "Isole Pitcairn", "text": "Le isole Pitcairn (in inglese \"Pitcairn Islands\"; in pitcairnese \"Pitkern Ailen\") sono un arcipelago composto da quattro isole vulcaniche, situato nell'oceano Pacifico meridionale. Il nome deriva da quello dell'isola di Pitcairn, l'unica isola abitata e dove si trova il capoluogo Adamstown/Adamstaun.\nCon il nome ufficiale di \"Pitcairn, Henderson, Ducie and Oeno Islands\" sono l'unico territorio d'oltremare britannico nell'Oceano Pacifico (ex colonia britannica).\nLe isole sono conosciute per essere la patria degli ammutinati del Bounty e delle loro mogli tahitiane, evento raccontato in numerosi libri e film. Questa eredit\u00e0 \u00e8 ancora evidente dai cognomi di molti dei loro abitanti.\nNel 2017 la popolazione era composta da 49 abitanti (tutti residenti nella capitale Adamstown).\nLe isole Pitcairn sono inserite nella lista dell'ONU dei territori non autonomi.\nCaratteristiche.\nLe lingue ufficiali sono l'inglese e il pitcairnese (\"pitkern\"), quest'ultimo \u00e8 una lingua creola.\nL'isola Henderson (\"Henderson Island/Ailen\") \u00e8 inserita nel patrimonio dell'umanit\u00e0 dell'UNESCO.\nGeografia.\nLe isole sono situate nell'oceano Pacifico meridionale a sud del Tropico del Capricorno, a circa due terzi della rotta coperta dagli albatros quando migrano dall'Australia all'America meridionale. Le isole di Pitcairn costituiscono il pi\u00f9 remoto possedimento britannico: distano 5.300\u00a0km dalla Nuova Zelanda e si trovano circa a met\u00e0 strada tra questa e il Cile.\nLe terre pi\u00f9 vicine sono l'isola di Pasqua e le remote isole sud-orientali della Polinesia francese, gli arcipelaghi di Tuamotu e di Gambier.\nL'isola di Pitcairn si estende su appena 4,6\u00a0km\u00b2. Fanno formalmente parte dell'arcipelago anche le isole disabitate di Henderson, Ducie, Sandy e Oeno, la pi\u00f9 lontana delle quali dista 300\u00a0km da Pitcairn. L'arcipelago \u00e8 raggiungibile solo via mare, in due giorni da Tahiti e in otto dalla Nuova Zelanda. Pur essendo abitata, Pitcairn non dispone di nessun porto naturale. Le rare navi che portano posta e cibo devono ancorarsi al largo, dove sono raggiunte da un'imbarcazione a remi messa in acqua dagli uomini dell'isola.\nIl monte principale \u00e8 il \"Pawala Valley Ridge\" (347\u00a0m).\nIsole.\nL'arcipelago \u00e8 composto da un'isola, un atollo composto da una sola isola e altri due atolli composti da isolotti minori:\nClima.\nLe isole Pitcairn sono caratterizzate da un clima tropicale, le temperature medie mensili sono comprese tra i 18\u00a0\u00b0C di agosto (inverno), e i 24\u00a0\u00b0C di febbraio (estate).\nLuglio e agosto sono i mesi pi\u00f9 secchi e novembre il pi\u00f9 umido, ma le precipitazioni sono distribuite piuttosto uniformemente lungo tutto l'arco dell'anno.\nStoria.\nProbabilmente i polinesiani si insediarono, temporaneamente, su Pitcairn circa 3.500 anni fa e gli archeologi ritengono che tra il XII e il XV secolo d.C. sull'isola vi fosse un insediamento stabile polinesiano. In quell'epoca si intrattenevano vivaci scambi commerciali tra Pitcairn, Henderson - che in passato era abitata - e Mangareva, un'isola situata nell'attuale Arcipelago Gambier, nella zona sud-orientale della Polinesia Francese. Di questi primi insediamenti ci sono rimasti siti funerari contenenti scheletri umani, petroglifi, forni scavati nella terra, asce in pietra e altri manufatti, ma nessuno \u00e8 certo della provenienza originaria dei primi abitanti di Pitcairn. Probabilmente l'isola era importante per la sua cava, da cui si estraeva la pietra per produrre le asce. Nonostante le minuscole dimensioni dell'isola, il suo fertile terreno vulcanico era (ed \u00e8 tuttora) in grado di garantire il sostentamento di un insediamento stanziale. Nel 1606, quando l'esploratore portoghese Pedro Fern\u00e1ndez de Quir\u00f3s giunse in queste acque durante la sua personale ricerca dell'El Dorado e scopr\u00ec Henderson, quest'isola, e presumibilmente anche Pitcairn, erano deserte.\nEconomia.\nLa moneta locale \u00e8 il dollaro neozelandese. Fino al 2003 le principali fonti di entrata consistevano nella vendita di francobolli e di domini .pn, il progressivo calo di queste entrate ha fatto s\u00ec che l'economia locale fosse sempre pi\u00f9 dipendente dai sussidi statali.\nAltre piccole entrate arrivano dalla vendita di pesce, prodotti agricoli e manufatti in legno alle navi di passaggio, i prodotti agricoli sono soprattutto miele, frutta e verdura.\nI piani di sviluppo dell'isola prevedono di incentivare la promozione dell'isola come meta turistica.\nPolitica.\nEssendo un territorio britannico non indipendente, formalmente il capo dello Stato \u00e8 la regina Elisabetta II, rappresentata dall'alto commissario per la Nuova Zelanda e governatore non residente di Pitcairn, Laura Clarke. \nIl potere legislativo \u00e8 esercitato da un Consiglio dell'isola formato da 10 membri, la met\u00e0 dei quali \u00e8 eletta dalla popolazione locale. Non esistono partiti. Tradizionalmente l'isola veniva amministrata da un magistrato locale. Nel 1999 \u00e8 stata istituita la carica di sindaco, ricoperta fino all'ottobre 2004 da Steve Christian. Dopo la sua condanna a tre anni di carcere per atti sessuali contro minori, Christian\u00a0\u2013 che aveva rifiutato di dimettersi\u00a0\u2013 \u00e8 stato deposto dal Consiglio, che ha nominato al suo posto la sorella Brenda Christian finch\u00e9 non saranno indette elezioni formali. La Christian \u00e8 diventata cos\u00ec la prima donna a guidare l'isola nei suoi 214 anni di storia.\nSociet\u00e0.\nDemografia.\nLa popolazione di Pitcairn ha raggiunto il suo massimo di 250 abitanti nel 1936 ed \u00e8 scesa fino a 48 nel 2012.\n&lt;graph&gt;{\n \"version\": 2,\n \"width\": 700,\n \"height\": 200,\n \"data\": [\n \"name\": \"table\",\n \"values\": [\n \"x\": 1790,\n \"y\": 27\n {\n \"x\": 1800,\n \"y\": 34\n {\n \"x\": 1810,\n \"y\": 50\n {\n \"x\": 1820,\n \"y\": 66\n {\n \"x\": 1830,\n \"y\": 70\n {\n \"x\": 1840,\n \"y\": 119\n {\n \"x\": 1850,\n \"y\": 146\n {\n \"x\": 1856,\n \"y\": 193\n {\n \"x\": 1859,\n \"y\": 116\n {\n \"x\": 1870,\n \"y\": 70\n {\n \"x\": 1880,\n \"y\": 112\n {\n \"x\": 1890,\n \"y\": 136\n {\n \"x\": 1900,\n \"y\": 136\n {\n \"x\": 1910,\n \"y\": 140\n {\n \"x\": 1920,\n \"y\": 163\n {\n \"x\": 1930,\n \"y\": 190\n {\n \"x\": 1936,\n \"y\": 250\n {\n \"x\": 1940,\n \"y\": 163\n {\n \"x\": 1950,\n \"y\": 161\n {\n \"x\": 1960,\n \"y\": 126\n {\n \"x\": 1970,\n \"y\": 96\n {\n \"x\": 1975,\n \"y\": 74\n {\n \"x\": 1980,\n \"y\": 61\n {\n \"x\": 1985,\n \"y\": 58\n {\n \"x\": 1986,\n \"y\": 68\n {\n \"x\": 1987,\n \"y\": 59\n {\n \"x\": 1988,\n \"y\": 55\n {\n \"x\": 1989,\n \"y\": 55\n {\n \"x\": 1990,\n \"y\": 59\n {\n \"x\": 1991,\n \"y\": 66\n {\n \"x\": 1992,\n \"y\": 54\n {\n \"x\": 1993,\n \"y\": 57\n {\n \"x\": 1994,\n \"y\": 54\n {\n \"x\": 1995,\n \"y\": 55\n {\n \"x\": 1996,\n \"y\": 43\n {\n \"x\": 1997,\n \"y\": 40\n {\n \"x\": 1998,\n \"y\": 66\n {\n \"x\": 1999,\n \"y\": 46\n {\n \"x\": 2000,\n \"y\": 51\n {\n \"x\": 2001,\n \"y\": 44\n {\n \"x\": 2002,\n \"y\": 48\n {\n \"x\": 2003,\n \"y\": 59\n {\n \"x\": 2004,\n \"y\": 65\n {\n \"x\": 2005,\n \"y\": 63\n {\n \"x\": 2006,\n \"y\": 65\n {\n \"x\": 2007,\n \"y\": 64\n {\n \"x\": 2008,\n \"y\": 66\n {\n \"x\": 2009,\n \"y\": 67\n {\n \"x\": 2010,\n \"y\": 64\n {\n \"x\": 2011,\n \"y\": 67\n {\n \"x\": 2012,\n \"y\": 48\n {\n \"x\": 2013,\n \"y\": 56\n {\n \"x\": 2014,\n \"y\": 56\n ]\n ],\n \"scales\": [\n \"name\": \"x\",\n \"type\": \"linear\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"line\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"interpolate\": {\n \"value\": \"monotone\"\n \"stroke\": {\n \"value\": \"steelblue\"\n \"strokeWidth\": {\n \"value\": 3\n}&lt;/graph&gt;\nReligione.\nTutti gli abitanti sono membri dal 1886 della Chiesa cristiana avventista del settimo giorno, dopo che tutti gli abitanti lasciarono la Chiesa anglicana. \u00c8 presente una sola chiesa ad Adamstown dove \u00e8 conservata la Bibbia del Bounty. La famiglia di imprenditori Zyany fa parte della chiesa di Scientology.\nLingue.\nQuasi tutti gli abitanti parlano inglese e il pitcairnese, lingua creola derivata dall'inglese con influenze dal tahitiano.\nNel 2002 36 dei 48 abitanti parlavano il pitcairnese.\nLe isole dell'arcipelago.\nIsola di Henderson.\nL'Isola di Henderson \u00e8 la pi\u00f9 vasta delle quattro Isole Pitcairn. Nel 1988 \u00e8 stata dichiarata Patrimonio dell'Umanit\u00e0 dall'UNESCO grazie alla sua rara avifauna e ai depositi di fosfati intatti. L'isola si trova 168\u00a0km a nord-est di Pitcairn e la sua superficie \u00e8 quasi otto volte maggiore di quella dell'isola principale. La sua superficie, emersa per l'azione di tre vulcani sottomarini - l'Adams, lo Young e il Bounty - \u00e8 circondata per due terzi da una barriera corallina di recente formazione. Le sue scogliere alte 15\u00a0m sono costituite dalla vecchia barriera corallina e i coralli fossilizzati da cui \u00e8 formata l'isola. L'interno dell'isola \u00e8 ricoperto di dense macchie di cespugli, ma poich\u00e9 a Pitcairn sono stati abbattuti tutti gli alberi di miro, ogni tanto gli isolani si recano a Henderson per raccogliere i pochi alberi che ancora vi crescono.\nHenderson \u00e8 abitata da quattro specie endemiche di uccelli terrestri: il rallo di Henderson (Nesophylax ater, una specie di trampoliere chiamato anche pollo di Henderson), il singolare lorichetto di Stephen (Vini stepheni), il piccione frugivoro di Henderson (Ptilinopus insularis) e l'uccello canoro di Henderson (Acrocephalus vaughani taiti). \nSull'isola nidificano nove specie di uccelli marini e sei altre specie sono state occasionalmente avvistate; ogni tanto giungono a Henderson anche alcune tartarughe verdi marine in cerca di un luogo dove deporre le uova. Quando la marea lo consente, in una grotta situata nella zona settentrionale dell'isola una sorgente emette acqua dolce. Nel secolo scorso alcune persone sopravvissute a un naufragio hanno trovato nella grotta degli scheletri umani.\nIsola di Oeno.\nL'isola di Oeno \u00e8 situata 140\u00a0km a nord-ovest di Pitcairn ed \u00e8 costituita da un atollo corallino formato da due isole principali e tre isolotti minori circondati da una laguna racchiusa nella barriera corallina.\nScoperta nel 1819 dal capitano Henderson della Compagnia britannica delle Indie orientali le venne dato il nome Oeno solo cinque anni dopo da alcuni balenieri americani. Ad Oeno nel 1839 naufrag\u00f2 la Bowden, il capitano e l'equipaggio raggiunsero Pitcairn sulla scialuppa della nave. Durante le operazioni di salvataggio uno degli isolani contrasse la febbre tifoide e, una volta a casa, trasmise l'infezione che uccise 13 persone. \nL'isola \u00e8 sporadicamente visitata dagli abitanti di Pitcairn.\nSull'isola di Oeno nidificano numerose specie di uccelli marini, l'isola \u00e8 stata dichiarata Important Bird Area.\nIsola di Ducie.\nDucie \u00e8 un atollo situato circa 470\u00a0km a est di Pitcairn ed \u00e8 composto da quattro isolotti: Acadia, Pandora, Westward e Edwards, che racchiudono una laguna.\nNel 1791, il capitano Edwards che navigava al comando della \"HMS Pandora\" alla ricerca degli ammutinati del \"Bounty\" si imbatt\u00e9 nell'atollo e gli diede il nome attuale in onore di Francis Reynolds-Moreton, III barone Ducie, ufficiale di marina che era stato suo comandante. \nL'isola principale, Acadia, \u00e8 popolata da lucertole, in seguito all'eradicazione del ratto polinesiano, avvenuta nel 1997, vi nidificano indisturbati decine di migliaia di uccelli marini, l'isola \u00e8 stata dichiarata Important Bird Area. \nSull'atollo non crescono palme e la vegetazione \u00e8 limitata a due specie di arbusti. Anche Ducie ha assistito ad alcuni naufragi, come quello del 1881 che vide la ciurma dell\"'Acadia\", incagliata nella barriera dell'isola, raggiungere con due scialuppe l'isola di Pitcairn.\nAmbiente.\nCon la legge di bilancio del 2015, il Regno Unito ha annunciato la creazione della pi\u00f9 grande riserva marina al mondo (830\u00a0000\u00a0km\u00b2) nell'area gravitante intorno all'arcipelago."}
{"id": "128048", "revid": "124654555", "url": "https://it.wikipedia.org/wiki?curid=128048", "title": "Flaminio Ponzio", "text": "Biografia.\nArriv\u00f2 ancora giovane da Viggi\u00f9 a Roma, ed entr\u00f2 nell'ambiente dei costruttori cittadini al seguito del suo conterraneo e parente Martino Longhi il Vecchio. Con i Longhi padre e figlio Ponzio collabor\u00f2 poi ripetutamente: le maestranze lombarde infatti formarono e occuparono saldamente, in quegli anni, il gusto dei pi\u00f9 importanti committenti di curia. \n\"Poche del resto sono le memorie che ci pervennero della vita di Flaminio Ponzio; solo sappiamo che fu uomo di non picciola virt\u00f9, e di piacevole conversazione; e che visse qui in Roma nel Pontificato di Paolo V, dal quale fu amato ed avuto grandemente in pregio, non che in tutte le sue fabbriche adoperato. Mor\u00ec questo giudizioso architetto sotto quel pontificato di et\u00e0 di quarantacinque anni, con grande rammarico di ciascuno che lo conobbe, e specialmente degli artefici valenti, i quali egli aveva soprammodo in amore.\"\nQuella stessa natura collaborativa che gli permise di inserirsi agevolmente nell'ambiente romano nonostante la provenienza provinciale fece s\u00ec che pochissime siano le opere rimaste in Roma completamente attribuibili a lui, forse solo il suo palazzetto in via Alessandrina e il Fontanone del Gianicolo. Scorrendo ad esempio le sue opere elencate in Sgarbi, op. cit., si elencano soprattutto disegni, facciate, rifacimenti, collaborazioni. \nOpere principali.\nOper\u00f2 nella corrente culturale architettonica della Controriforma in uno stile severo e pedante, quasi libresco, derivato da Domenico Fontana, non pi\u00f9 integralmente rinascimentale ma gi\u00e0 aperto al barocco, in forme solenni, fredde e paludate. Fu nominato da papa Paolo V Borghese architetto dei palazzi pontifici.\nLa critica pi\u00f9 aggiornata ha rivisto il precedente giudizio individuando in artefici come il Ponzio un esponente della tendenza architettonica definita: \u00ab...di transizione e di mediazione al barocco...\u00bb con ricerche ed esiti innovativi, partendo dalla riflessione sulla formativit\u00e0 michelangiolesca, attento ai nuovi fermenti. S. Benedetti definisce Onorio Longhi, Ponzio, Vasanzio e Maderno una \u00abnuova generazione di mediatori al barocco\u00bb.\nTutte le opere da lui realizzate si trovano a Roma:\nNell'Urb.Lat.1081, c. 142 r, alla data del 6 aprile \u00e8 dato l'annuncio della sua morte \"\u00e8 morto quel Flamminio Poncio Architetto di Sua Santit\u00e0 in cui luogo \u00e8 stato accettato quel ...(sic) fiammengo famigliare del Card.Borghese\".\nNote.\nSe i dati riportati nella scheda sono corretti, risulta morto all'et\u00e0 di 53 anni."}
{"id": "128049", "revid": "32924", "url": "https://it.wikipedia.org/wiki?curid=128049", "title": "Lama pacos", "text": ""}
{"id": "128050", "revid": "124949814", "url": "https://it.wikipedia.org/wiki?curid=128050", "title": "Qt (toolkit)", "text": "Qt, in informatica ed in particolare nel campo della programmazione, \u00e8 una libreria multipiattaforma per lo sviluppo di programmi con interfaccia grafica tramite l'uso di widget (congegni o elementi grafici). Qt, ampiamente utilizzato nell'ambiente desktop KDE, viene sviluppato dall'azienda Qt Software (meglio conosciuta come Trolltech o Quasar Technologies) di propriet\u00e0 di Digia.\nQt si dovrebbe pronunciare come l'inglese \"cute\", cio\u00e8 \"carino\". La pronuncia in grafia italiana \u00e8 \"chi\u00f9t\", anche se la pronuncia pi\u00f9 intuitiva \"cut\u00ec\" non \u00e8 rara (parallelamente, esiste la pronuncia inglese \"chiutt\u00ec\").\nStoria.\nHaavard Nord e Eirik Chambe-Eng (rispettivamente lo sviluppatore originale di Qt al CEO e il presidente della Trolltech) iniziarono lo sviluppo di \"Qt\" nel 1991. Tre anni prima la societ\u00e0 era stata fondata come Quasar Technologies, poi cambi\u00f2 il nome in Troll Tech, e infine in Trolltech.\nIl toolkit fu chiamato Qt perch\u00e9 la lettera Q appariva bella nel carattere di Emacs Haavard, e la T fu ispirata dal Xt, il tool X. Un altro fattore pu\u00f2 essere stato che la lettera Q non viene usata in norvegese, che sostituisce sistematicamente \"kv-\" a \"qu-\" in tutte le parole (in accordo con l'effettiva pronuncia): ci\u00f2 rende la lettera Q \"esotica\", un po' come la K in italiano.\nIn norvegese, l'acronimo Qt si pronuncia \"c\u00fc-t\u00e9\": in grafia norvegese, potrebbe scriversi \"kute\", e, per quanto strano, \u00e8 una parola composta che significa \"t\u00e8 di mucca\".\nQt \u00e8 utilizzato in diverse applicazioni note, ad esempio Telegram, Adobe Photoshop, Dolphin, software di grafica e disegno come Autodesk Maya o altri come WPS Office.\nCaratteristiche tecniche.\nQt usa il linguaggio C++ standard con un estensivo uso del preprocessore C per arricchire il linguaggio, ma esistono interfacce per Java, Python, C, Perl e PHP. Gira sulle piattaforme principali ed integra funzioni per l'accesso ai database SQL, parsing di documenti XML ed API multipiattaforma per l'uso dei file. La principale caratteristica di Qt \u00e8 la gestione degli oggetti e l'interazione tra la parte grafica e logica tramite \"segnali\" e \"slot\", che permettono di assegnare facilmente funzionalit\u00e0 alla parte GUI e far interagire il codice creato con gli widget grafici. \nLa principale applicazione su cui si poggia \u00e8 Qt Creator, IDE con le funzionalit\u00e0 sottoindicate presentil, principalmente Qt Designer. Esso supporta numerosi moduli di rete (Qt Network), interazione con grafici (Qt Charts), controlli multimediali (Qt Multimedia) e grafici (Qt Quick/Qt Widgets).\nVarianti.\nLe librerie Qt sono disponibili per queste \"piattaforme\":\nAttualmente vengono offerte in quattro edizioni, disponibili per ciascuna delle piattaforme:\nLe prime tre versioni sono rilasciate sotto una licenza commerciale; la versione libera, invece, viene rilasciata sotto licenza GPL. A partire da Qt 4 inoltre, a differenza di Qt 3.3, Qt viene rilasciato sotto doppia licenza (GPL e commerciale) anche su Windows.\nL'edizione commerciale per Windows supporta Visual Studio; tutte supportano comunque il compilatore C++ GCC.\nLa squadra di KDE ha anche pubblicato un'edizione di Qt, chiamata \"Qt/Windows Free Edition\" \u2014 basata sul codice sorgente della versione Qt/X11 e licenziata sotto GPL, viene pubblicata per il progetto \"KDE via Cygwin\". Questo era stato ispirato dal fatto che le versioni di Qt precedenti alla 4.0 non erano disponibili come software libero sotto Windows.\nLicenza.\nAttorno al 1998 accese polemiche scoppiarono quando divenne chiaro che KDE stava per diventare uno dei pi\u00f9 importanti ambienti desktop per GNU/Linux. Poich\u00e9 KDE era basato su Qt, molte persone nei movimenti open source e free software si preoccupavano che una parte essenziale del loro sistema operativo fosse non libera.\nPer contrastare la situazione iniziarono due ambiziose iniziative: Harmony, che cerc\u00f2 di duplicare Qt sotto una licenza di software libero, e l'ambiente GNOME, che si basava sulle librerie GTK+ nel 1997.\nFino alla versione 1.45, Qt us\u00f2 la licenza FreeQt \u2014 che non era n\u00e9 open source n\u00e9 free software perch\u00e9, sebbene il codice sorgente fosse disponibile, non ne era consentita la ridistribuzione di versioni modificate. Con la pubblicazione della versione 2.0 della libreria, la licenza divent\u00f2 la Q Public Licence (QPL), una licenza free software ma considerata dalla Free Software Foundation come incompatibile con la licenza GPL. Furono cercati dei compromessi tra KDE e la Trolltech in cui si decise che Qt non sarebbe potuto essere sotto una licenza pi\u00f9 restrittiva della QPL, anche se la Trolltech fosse stata acquistata o fosse fallita. Questo consent\u00ec la creazione della KDE Free Qt foundation, la quale garant\u00ec che Qt sarebbe stato sotto la licenza BSD se nessuna versione open source di Qt fosse pubblicata nell'arco di 12 mesi.\nInfine, la libreria Qt fu pubblicata sotto la licenza GPL a partire dalla versione 2.2 (per X11), con l'alternativa di scegliere la QPL. Per motivi legali la QPL \u00e8 ancora disponibile come licenza per X11, ma la Trolltech la considera obsoleta e ne sconsiglia l'uso.\nIl 18 gennaio 2008 \u00e8 stato annunciata la pubblicazione di Qt 3 e Qt 4 sotto licenza GPL.\nDopo l'acquisizione nel 2008 di Trolltech (ora Qt Development Frameworks) da parte di Nokia, il 14 gennaio 2009 l'omonima azienda annuncia la pubblicazione delle Qt 4.5 anche con licenza LGPL.\nSistemi supportati.\nLa prima versione di Qt ebbe solo due versioni: Qt/X11 per Unix e Qt/Windows per Windows. La versione per Windows fu distribuita con una licenza proprietaria. Alla fine del 2001 la Trolltech pubblic\u00f2 Qt 3.0 aggiungendo il supporto per macOS. Questo supporto fu disponibile con una licenza proprietaria, fino a giugno 2003, quando la Trolltech pubblic\u00f2 la versione 3.2 nella quale la versione per Mac OS X fu disponibile con licenza GPL. Nel giugno 2005 anche la versione per Windows fu distribuita con licenza open source. Qt4 supporta questi sistemi sia nella versione proprietaria che in quella open source. Dalla versione 4.6 aggiunge il supporto a Symbian S60. Nel 2009 \u00e8 stato per la prima volta compilato per Haiku.\nHello world in Qt.\nint main(int argc, char *argv[])\n QApplication app(argc, argv);\n QLabel label(\"Hello, world!\");\n label.show();\n return app.exec();\nCompilare ed eseguire il programma hello world.\n1. Creare una directory chiamata Hello2. Inserire il codice di cui sopra in un file chiamato Hello.cpp nella directory Hello3. All'interno della directory Hello lanciare\n a. qmake -project\n b. qmake\n c. make/gmake/nmake - come richiesto dal SO o dall'environment del compilatore\n4. Eseguire ./release/Hello (Oppure release\\Hello.exe in Windows)"}
{"id": "128051", "revid": "160144", "url": "https://it.wikipedia.org/wiki?curid=128051", "title": "Alfa Romeo 155", "text": "LAlfa Romeo 155 (numero di progetto \"167\") \u00e8 un'autovettura berlina di segmento D prodotta dalla casa automobilistica Alfa Romeo tra il 1992 e il 1998 (rimanendo in produzione dalla fine del 1997 al marzo 1998 nelle sole versioni 1.7 Twin Spark, 1.9 e 2.5 Td). \u00c8 stata prodotta nello stabilimento Alfa Romeo di Pomigliano d'Arco, .\nIl contesto.\nLanciata per sostituire l'Alfa 75 (che, tuttavia, rimase in produzione nelle versioni \"1.6 i.e.\" e \"2.0 TD\" fino alla fine del 1993), la 155 abbandonava lo schema classico delle medie Alfa Romeo a schema transaxle e trazione posteriore, per adottare una configurazione a trazione anteriore e sospensioni a 4 ruote indipendenti. La 155 adottava il pianale derivato dal progetto Tipo2 con la quale condivideva, con le altre vetture derivate dal medesimo progetto, la lunghezza del passo e le sospensioni di tipo McPherson all'anteriore ed a bracci longitudinali tirati al posteriore, quest'ultime non particolarmente performanti in quanto questa soluzione non permette il recupero dell'angolo di camber durante il rollio della vettura facendo perdere aderenza alla ruota in appoggio.\nI motori 4 cilindri 8 valvole Twin Spark della prima serie erano derivati dal 2.0 Twin Spark della 75 (bialbero Alfa Romeo), mentre i Twin Spark 16 valvole della seconda serie, denominati Pratola-Serra (nome della citt\u00e0 in cui vennero assemblati), erano di tipo modulare con basamento in ghisa; il 2.0 turbo 16v derivava invece da quello montato sulla Lancia Delta HF e il 6 cilindri era lo storico V6 Busso 12 valvole Alfa Romeo. Disegnata aggressiva nelle linee, i designer Alfa risolsero la questione di distaccare l'estetica da quella delle vetture Fiat e Lancia che condividevano il medesimo pianale: prova ne furono lo sbalzo anteriore della carrozzeria e la coda massiccia. Venne rispettato il family feeling con dei gruppi ottici anteriori sottili e molto simili a quelli della 75, una linea di cintura alta e le fiancate percorse da profonde scalfature di alleggerimento come nella 164. La linea risultava spiccatamente a cuneo, continuando una influente linea di disegno delle vetture Alfa Romeo introdotta dal designer Ermanno Cressoni a partire dalla Giulietta del 1977, che divenne peculiare delle vetture della casa del biscione. Lo stile della vettura fu disegnato da Ercole Spada. Gli interni, di impostazione nettamente sportiva, furono progettati invece da Walter de Silva (che collabor\u00f2 insieme ad Ercole Spada per il successivo restyling della vettura), conferendole una posizione di guida ottima. L'Alfa 155, seppure prodotta per pochi anni come modello di transizione, \u00e8 un modello importante, perch\u00e9 \u00e8 stata una delle ultime Alfa a montare lo storico motore bialbero Alfa Romeo; in particolare le versioni di tale motore con cilindrata 1.7 e 1.8 furono in dotazione esclusivamente alla 155. \nParticolare degno di nota, lo stesso tipo di propulsore era sempre stato montato longitudinalmente su tutte le precedenti vetture (tutte a trazione posteriore), mentre sulla 155 veniva montato trasversalmente; ci\u00f2 comport\u00f2 una consistente riprogettazione delle parti di collegamento. Nel Museo Storico Alfa Romeo \u00e8 conservato un esemplare di Alfa 155 con motorizzazione bialbero Alfa Romeo.\nPrima serie (1/1992-3/1995).\nPresentata in anteprima mondiale a Barcellona nel mese di gennaio 1992, e definitivamente nel mese di marzo dello stesso anno presso il Salone dell'automobile di Ginevra, la 155 era inizialmente disponibile in 4 differenti versioni, tutte con motore a benzina.\nDue erano mosse dai 4 cilindri bialbero Twin Spark, dotati di alimentazione a iniezione e variatore di fase, di 1773 cm\u00b3 (126\u00a0CV) e 1995\u00a0cm\u00b3 (141\u00a0CV), mentre le altre due erano rispettivamente la versione \"V6\", spinta dal classico V6 Busso ad iniezione di 2492 cm\u00b3 da 163\u00a0CV, e la \"Q4\", dotata di trazione integrale ed equipaggiata con un 1995 cm\u00b3 turbo 16v da 192\u00a0CV derivato dalla Lancia Delta Integrale.\nNel 1993 la vettura subisce un leggero restyling (in particolare la calandra a filo e i poggiatesta forati, erano presenti solo nelle versioni base), inoltre la gamma venne completata con l'introduzione della versione \"Twin Spark 1.7\" e da due versioni sovralimentate a gasolio, la \"1.9 TD\" e la \"2.5 TD\". La \"Twin Spark 1.7\" (che sostitu\u00ec la Twin Spark 1.8 base del 1992) differiva dalla \"Twin Spark 1.8\" per la cilindrata leggermente ridotta (1748\u00a0cm\u00b3), per l'assenza del variatore di fase, per la potenza inferiore (115\u00a0CV), per i paraurti neri e gli allestimenti semplificati. La \"1.9 Td\" era spinta dal noto 4 cilindri turbo FIAT di 1929\u00a0cm\u00b3 da 90\u00a0CV ed era identica per esterni e allestimenti alla \"Twin Spark 1.7\", mentre l'altra era mossa da un 4 cilindri turbo, della VM Motori, di 2499\u00a0cm\u00b3 da 125 \u00a0CV (derivato dalla 164), aveva lo stesso allestimento della Twin Spark 2.0. Nel 1994 venne commissionata a Franco Sbarro la creazione di una versione Sport Wagon della 155. La vettura era basata sulla versione Q4 a cui era stato inserito un body kit Zender. Presentata al Salone dell'automobile di Ginevra, la vettura non super\u00f2 lo stato di concept car.\nA partire dal 16 giugno 1993 vengono poste sul mercato le Twin Spark 1.7 e 2.0 con cambio automatico. A partire dal Marzo 1995 la versione pi\u00f9 accessoriata della 2.0 viene sostituita dalla 2.0 16 Valvole con cambio automatico, la 2.0 8 Valvole con cambio automatico rimane solo nella versione \"Lusso\" che comprendeva solamente gli specchietti retrovisori elettrici, l'aria condizionata e un quadro strumenti sportivo. Inoltre in Giappone la 2.0 automatica veniva commercializzata solamente nella versione Q4.\nLa prima serie comunque rester\u00e0 in produzione fino al marzo 1995 in versioni \"Base, Lusso e Super\" e fino al 1997 come versione su ordinazione, in quanto gi\u00e0 dal dicembre 1994 vi era in produzione la seconda serie. Dal gennaio 1995 era disponibile anche con la nuova gamma colori della seconda serie, e riprendeva anche lo scudetto cromato della calandra(in entrambe le versioni della calandra, a filo ed incavata), invece in tinta con la carrozzeria divenne optional.\nSeconda serie (12/1994-03/1998).\nDa dicembre 1994 il modello fu sottoposto ad un sostanziale restyling, affiancandosi con la prima serie fino al marzo 1995. Il restyling interess\u00f2 numerosi dettagli estetici, tra cui i paraurti (ora in tinta con la carrozzeria su tutte le versioni), i parafanghi (allargati sia sull'anteriore che sul posteriore), e lo scudetto Alfa Romeo della calandra anteriore, che divenne cromato (optional in tinta con la carrozzeria) e sviluppato in profondit\u00e0, con la griglia della versione Q4. Venne cambiata anche la collocazione dei loghi \"155\" che da in alto a sinistra del logo Alfa Romeo vennero collocati poco al di sotto i gruppi ottici posteriori (Caratteristica che la contraddistingue dalla prima serie, in particolare nelle Twin Spark ora viene prima la cilindrata ad esempio di Twin Spark 1.8 che diventa 1.8 Twin Spark, fanno eccezione per\u00f2 le versioni per la Polizia poich\u00e9 vengono collocati come la prima serie ma a destra). Anche gli interni subirono alcune lievi modifiche: la strumentazione venne ritoccata, cos\u00ec come alcuni dettagli della plancia e della tappezzeria, e i poggiatesta schiumati e forati tipici della prima serie vennero abbandonati in favore di un design pi\u00f9 classico ed ergonomico. \nPer quanto riguarda i motori, il 2000 Twin Spark ad 8 valvole venne dimezzato, scomparendo dai listini, lasciando il posto - nella produzione di serie - ad una nuova unit\u00e0 di 1970\u00a0cm\u00b3, sempre con doppia candela e variatore di fase, ma con una testata a 16 valvole e una potenza di 150 CV. Nonostante fossero stati rimpiazzati dai pi\u00f9 recenti Pratola Serra Twin Spark dotati di 4 valvole per cilindro, l'Alfa continuo' a montare i bialbero Twin Spark di 1748 cm\u00b3 (115 \u00a0CV), 1773 cm\u00b3 (126 \u00a0CV) e 1995\u00a0cm\u00b3 (141\u00a0CV) all'interno delle nuove scocche, dando vita a pochi esemplari \"ibridi\", denominati \"model year 1995\", che vennero prodotti fino al 1997 con la dicitura Twin Spark, senza la presenza del logo 16v. Queste (assieme alle auto dotate del 2000 Twin Spark prima serie), furono le versioni pi\u00f9 utilizzate dai privati per alcune elaborazioni sportive. L'Alfa decise inoltre di assegnarne parte alle forze dell'ordine.\nNel 1996 la gamma propulsori venne rinnovata anche per le altre cilindrate; furono quindi introdotti i nuovi Twin Spark 16 valvole sia di 1598 cm\u00b3 (120\u00a0CV) che di 1747 cm\u00b3 (140\u00a0CV), strettamente imparentati con l'unit\u00e0 da 2.0 litri.\nUsc\u00ec di produzione nel 1998 dopo 195.526 esemplari prodotti, sostituita dalla 156.\nLe serie speciali della 155.\nCome l'antenata Alfa 75, l'Alfa 155 vanta delle versioni speciali prodotte in serie, ognuna con le proprie caratteristiche distintive per tali versioni.\nNel 1992, sulla scia delle vittorie ottenute dalla 155 GTA nel campionato italiano CIVT, venne deciso di avviare la produzione di una versione \"Stradale\" GTA da costruire presso l'officina Abarth. \nLa vettura nacque dalla trasformazione della Q4. Le modifiche riguardavano: la carrozzeria in carbonio, la sospensione posteriore con lo schema della Delta e il motore della Delta Evoluzione.\nA causa dei costi di produzione proibitivi, venne prodotta una sola vettura. La vettura fu esposta al Motor Show di Bologna e venne utilizzata nel Gran Premio d'Italia del 1994 a Monza come safety car. \nA partire dalla met\u00e0 del 1992, per il mercato francese viene commercializzata una serie numerata di 300 esemplari basata sulla Twin Spark 1.8 8v, e denominata \"Tropheo\". Le caratteristiche principali di tale versione erano la presenza di uno spoiler sul baule, cerchi in lega e la presenza dei loghi \"Tropheo\" nelle porte anteriori e nel baule.\nNel 1993 venne sviluppata la 155 Zagato in versione TI.Z (Twin Spark) e GTAZ (Q4).\nTali versioni differivano dalla normale serie per le carreggiate allargate, uno spoiler da gara sul baule e dei paraurti pi\u00f9 sportivi ed aerodinamici. La TI.Z venne prodotta in due versioni in quanto vi era la 2.0 Twin Spark da 170 CV prodotta dal 1993 al 1995 e la 2.0 Twin Spark 16v da 190 CV prodotta dal 1995 al 1997. La GTAZ invece derivava dal Q4 ma con una potenza di 215 CV.\nInoltre dal 1995, con la nascita della 155 seconda serie, le due versioni riprendono lo scudetto della calandra cromato e le nuove luci di direzione laterali abbandonando quelle tipiche della prima serie di forma appuntita. Anche se non ve ne era traccia nei listini italiani, ne vennero creati sei esemplari in Italia su richiesta. Il resto della produzione era esclusivo per il Giappone. Ne venne anche prodotta una versione su richiesta GTA-Z con motore 2.5 V6 220 CV.\nNel 1994, viste le vittorie ottenute nel DTM, per il solo mercato tedesco vengono prodotti 500 esemplari numerati, denominati \"Twin Spark DTM Edition\", disponibili nelle tre cilindrate Twin Spark ad 8 valvole. Le caratteristiche principali erano, a scelta, le sole colorazioni rosso alfa, nero pastello, grigio argento metallizzato e grigio canna di fucile, i cerchi in lega Speedline da 15 o da 16 pollici (a scelta del cliente), interni e quadro strumenti sportivo, e una fascia con effetto carbonio applicata nella plancia (simile alla fascia in radica di noce delle versioni super) dove \u00e8 raffigurata la 155 del campionato con il numero di esemplare.\nNel 1994 venne presentata la \"155 Silverstone\", commercializzata in Italia, Inghilterra, Francia, Germania, Belgio e Paesi Bassi. In Italia e Inghilterra aveva il logo originale \"Silverstone\", negli altri paesi per ragioni politiche il logo \"Formula\": essa nacque per essere iscritta al BTCC e anche per il lancio della 155 seconda serie avvenuto a dicembre dello stesso anno. Venne prodotta in 2.500 esemplari da gennaio 1994 a dicembre 1995. Fu disponibile solo in tre colori, rosso, grigio e nero, ed utilizzava gli stessi interni allestiti per la 155 Q4 (compresi quelli della Recaro), ma esternamente si presentava con uno spoiler sul baule e con una appendice aerodinamica nel paraurti anteriore (soggetto a particolare usura), e cerchi in lega di 205/50 per 15 Pollici o anche di 205/45 per 16 Pollici. La 155 Silverstone ha un codice modello a lei assegnato in via esclusiva, a differenza delle altre 1.8; il suo codice \u00e8 \"167.157.0.0\" con guida a sinistra, mentre \"167.037.0.0\" con guida a destra. Inoltre differiva dalla 18. normale anche in potenza, con 130 cavalli in luogo dei 126 della 1.8 normale.\nIl prezzo di vendita della Silverstone in Italia si aggirava sulle 31.600.000 Lire.\nNell'aprile del 1994 viene avviata la produzione di una edizione limitata della 155 2.0 8 valvole, come avviene per la Silverstone, viene prodotta in 2.500 esemplari dall'aprile 1994 al Maggio 1995. Denominata \"T.Spark 2.0 L Elegante Super\" e codice identificativo \"167.359.0.0\", \u00e8 basata sulla 2.0 8v super ma con qualche caratteristica particolare, innanzitutto i sedili gli inserti dei pannelli e la moquette sono rivestiti in alcantara grigio scuro il quale non era presente in altre versioni, nemmeno a richiesta, tale versione veniva fornita con accessori in radica di noce, aria condizionata, quadro strumenti sportivo, fendinebbia, cristalli verdi, tende parasole posteriori, retrovisori elettrici, e i cerchi in lega con pneumatici delle misure di 185/60 R14, 195/60 R14, 195/55 R15 e 205/50 R15; gli optional disponibili a richiesta sono, 4 alzacristalli elettrici, lavafari, luce freno terzo stop, fendinebbia gialli, cerchi in lega Speedline da 15, spoiler posteriore, sedili con regolazione elettrica e riscaldabili, sistema antifurto con chiusura a distanza, ABS, tetto apribile, airbag ed i classici accessori disponibili; la vettura \u00e8 prodotta nei seguenti colori, Rosso Alfa, Bianco, Blu Lord, Nero Pastello, Rosso Bordeaux, Verde Mirto, Blu Spazio, Grigio Argento metallizzato e Grigio Canna di Fucile. Il prezzo di vendita si aggirava sulle 34.700.000 Lire.\nLa produzione di essa si basa su due principi, il primo, come la Silverstone, avvia la presentazione delle seconda serie dell'Alfa 155, il quale da essa la seconda serie riprende la colorazione della sola calotta in tinta dei retrovisori (che invece nelle classiche Super prima serie i retrovisori erano totalmente in tinta), la seconda si basa sulla presentazione del nuovo motore 2.0 Twin Spark 16v il quale vide una diminuzione di produzione del 2.0 8v.\nNel 1995 verso la fine produzione della Silverstone, l'Alfa Romeo avvia la produzione della 1.8 Sport (codice identificativo \"167.947.0.0\"), anche essa prodotta in 2500 esemplari e con la stessa meccanica della Silverstone, differisce da tale versione, poich\u00e9 disponibile solo con carrozzeria seconda serie, ampia scelta sulle colorazioni, un nuovo spoiler sul baule, cerchi in lega 16, minigonne e strisce basse dei paraurti in tinta, all'interno un nuovo quadro strumenti e sedili sportivi con riporti rossi, oppure a richiesta con interni Recaro, danno vita alla 1.8 Sport.\nSul finire della produzione della 1.8 Sport, a met\u00e0 del 1996 l'Alfa Romeo mette disponibile a richiesta il kit sport su tutte le versioni, poich\u00e9 prima era disponibile solo per le versioni Twin Spark 1.8, 2.0 Twin Spark 16v, 2.0 Q4 e 2.5 V6.\nViene prodotta per il Giappone nel 1996 una speciale versione V6, denominata \"V6 SPORTIVA GIAPPONE\" con codice identificativo \"167.949.0.1\", essa \u00e8 disponibile nella sola colorazione Rosso Alfa e comprende il kit sport completo, cerchi in lega di colore bianco, paraurti specifici forniti dalla Lester, una leggera livrea lungo le fiancate e il logo Alfa Romeo nelle fiancate posteriori, un abitacolo sportivo con interni Recaro e scritta Alfa Romeo in corsivo di colore rosso nella plancia. \nSempre per il Giappone vi furono due versioni speciali numerate rispettivamente di 250 e 500 esemplari basate sulle 2.0 T.Spark 16v Sport e 2.5 V6 Sport, esse inoltre comprendono qualche esemplare della Q4.\nAttivit\u00e0 sportiva.\nNel 1992 venne prodotta, in omaggio della Giulia GTA, la 155 GTA: trazione integrale permanente, motore 2 litri turbo con testata plurivalvole capace di erogare circa 400 CV, intercooler raffreddato con getto d'acqua nebulizzato, cambio 6 marce e impianto frenante derivato dalla Formula 1. Questa meccanica era in gran parte basata su quella della , che dominava i rally proprio nello stesso anno.\nIl design della vettura fu affidato a Carlo Gaino dello studio Synthesis design. Con questa vettura l'Alfa Romeo gareggi\u00f2 nel Campionato Italiano Superturismo conquistando il titolo con Nicola Larini e occupando i primi 4 posti in classifica frutto di 17 vittorie ottenute dai suoi piloti nell'arco delle 20 manche disputate.\nNel 1993 per\u00f2 i regolamenti cambiarono, e la 155 GTA divenne inutilizzabile per il Campionato Italiano Superturismo.\nFu utilizzata perci\u00f2 come base per la costruzione della 155 V6 TI, rispondente ai regolamenti FIA classe D1: spinta da un motore 2.500 V6\u00a0\u2013 con angolo tra le bancate di 60\u00ba, che erogava oltre 420\u00a0CV a 12.000 giri/min\u00a0\u2013 e dotata di una sofisticata trazione integrale, la V6 TI era a tutti gli effetti un prototipo con telaio tubolare e cambio sequenziale. L'Alfa Romeo partecip\u00f2 al DTM 1993 con 4 vetture, battendo la concorrenza tedesca di Mercedes-Benz, Opel e BMW. La 155 V6 TI vinse gran parte delle gare (12 su 20) ed il campionato costruttori, mentre Nicola Larini si laure\u00f2 campione tra i piloti. Contemporaneamente, per i campionati di classe D2 che prevedevano una minore elaborazione rispetto ai modelli di serie, l'Alfa appront\u00f2 la 155 TS D2 sulla base del motore 2.0 litri TS 8v di serie. Con questa vettura prese parte al Campionato Italiano Superturismo ma il ritardo nei collaudi dovuta alla maggior concentrazione di sforzi sulla vettura per il DTM costrinse la casa del Biscione a saltare il secondo appuntamento del campionato. Nonostante questo il suo alfiere Gabriele Tarquini rimase in lotta per il titolo fino alla fine lottando contro Bmw e Peugeot.\nAnche nel 1994 la V6 TI, in versione evoluta rispetto all'anno precedente, ottenne la maggior parte delle vittorie (11 su 20) nel campionato DTM senza per\u00f2 riuscire a conquistare il titolo che and\u00f2 alla Mercedes-Benz con la nuova Classe C con la quale Klaus Ludwig si dimostr\u00f2 pi\u00f9 costante nel marcare punti ad ogni gara. Nella classe D2 l'impegno si allargava dal Campionato Italiano a quello Britannico BTCC e a quello spagnolo, il CET. Grazie all'omologazione stradale di un modello in serie speciale, denominata Silverstone in onore allo sbarco nel BTCC, dotata di appendici aerodinamiche regolabili, la 155 D2 pot\u00e9 usufruire dei vantaggi di questa soluzione e fu subito seguita dalle altre case che inizialmente tentarono di osteggiarla costringendola a non partire in un round del campionato inglese. A fine anno per\u00f2 Gabriele Tarquini e Adrian Campos si laurearono campioni nel BTCC e nel CET rispettivamente con 8 e 4 vittorie di manche e Antonio Tamburini giunse 2\u00ba nel Campionato Italiano con una vettura semi-ufficiale (6 vittorie).\nL'Alfa Romeo prepar\u00f2 per il 1995 una vettura praticamente nuova per il DTM, carica di tecnologia elettronica avanzata (come un sofisticato sistema ABS con sensore laser nel sottoscocca). Per quanto riguarda le prestazioni della nuova 155 V6 TI, essa si dimostr\u00f2 veloce in qualifica, ma era sovente penalizzata in gara proprio dalla sua sofisticazione, che la rendeva davvero poco affidabile. La sua livrea, pass\u00f2 dal rosso Alfa Romeo, all'eleganza del bianco Martini Racing. Nel tentativo di perfezionare questa vettura, la 155 D2 risent\u00ec della mancanza di sviluppo e dell'assenza di programmi ufficiali per le corse. Nel Campionato Italiano l'Alfa di Tarquini fu ritirata a met\u00e0 stagione e il pilota utilizzato per gare spot negli altri campionati, tra cui BTCC e DTM. Nel campionato inglese, dopo le polemiche dell'anno precedente, corsero due 155 non ufficiali che non ottennero risultati di rilievo, mentre in Spagna continu\u00f2 ad ottenere successi, a vincere il campionato questa volta fu Luis Villamil e ben figurarono anche gli altri piloti Alfa, Campos e Francia.\nNel 1996 \u2013 anno in cui il DTM si trasform\u00f2 in ITC \u2013 la 155 V6 TI venne ulteriormente affinata dal punto di vista motoristico (con un nuovo motore V6 derivato dal Motore PRV della Lancia Thema 6V, con angolo tra le bancate di 90\u00ba e potenza di 490\u00a0CV) e abbandonando un po' della sua troppo sofisticata elettronica, arriv\u00f2 ad un soffio dalla vittoria nel campionato costruttori, perso per soli 9 punti all'ultima gara contro la Opel Calibra V6 4x4, nonostante l'Alfa avesse vinto pi\u00f9 gare di tutti in quella stagione (10 su 26 di cui 7 con Alessandro Nannini) alla fine relegato al 3\u00ba posto in campionato dai troppi punti persi a causa di ritiri e della squalifica dalle due manche corse al Nurburging. Terzo quell'anno fu anche Fabrizio Giovanardi, pilota Alfa nel campionato italiano superturismo, che ottenne anche 2 vittorie. In quell'anno prese parte anche ad alcune gare del CET spagnolo dal quale l'Alfa si era ritirata ed ottenne 3 vittorie e 3 podi sulle 8 manche alle quali partecip\u00f2.\nIl 1997 \u00e8 l'ultimo anno di corse per la 155 nella categoria superturismo prima di passare il testimone al nuovo modello di casa Alfa, la 156. Chiuso il campionato ITC perch\u00e9 troppo costoso per le case automobilistiche (il DTM riprese solo nel 2000), l'Alfa Romeo pot\u00e9 concentrarsi sulla vettura D2 schierata dalla scuderia Nordauto. Nel campionato italiano con alla guida il pilota ormai punto di riferimento Fabrizio Giovanardi, l'Alfa 155 contese il titolo piloti ad Emanuele Naspetti con la ben pi\u00f9 nuova BMW 320i, con 6 vittorie e altri piazzamenti sfior\u00f2 il titolo nel campionato costruttori che rimase aperto fino all'ultima gara. Contemporaneamente la partecipazione al campionato spagnolo port\u00f2 a 3 vittorie di Giovanardi e 1 di Tamburini con la conquista di entrambi i titoli a fine anno. In Sudamerica, una 155 semi-ufficiale gestita sempre dalla Nordauto e pilotata da Osvaldo Lopez, a seguito di numerosi piazzamenti sul podio e della vittoria sul circuito di Londrina si classific\u00f2 prima in campionato a pari merito con la BMW di Oscar Larrauri. L'anno seguente conferm\u00f2 la competitivit\u00e0 di una vettura ormai datata con il 3\u00ba posto sempre nel campionato sudamericano.\nRecord del mondo.\nIl 25 settembre 1992 sul Bonneville Speedway, un'Alfa 155 in versione Q4, elaborata fino a raggiungere la potenza di 365 CV, ottiene il record di velocit\u00e0 su terra per auto della categoria G/PS (G = 2 Litri, P = auto di produzione, S = Sovralimentata), raggiungendo la velocit\u00e0 di 293,307 km/h. L'esemplare \u00e8 conservato al Museo Cozzi di Legnano.\nL'Alfa 155 e le forze dell'ordine.\nL'Alfa Romeo 155 \u00e8 stata ampiamente utilizzata, a partire dal suo debutto (con i consueti tempi tecnici necessari per le procedure di scelta ed acquisto), dalle forze di pubblica sicurezza italiane: Polizia, Arma dei Carabinieri e Guardia di Finanza in primis come vettura di punta nei servizi di controllo del territorio - anche in colori civili, le cosiddette \"auto-civetta\".\nLa Guardia di Finanza, oltre alle \"Twin Spark\" 8 e 16v, acquist\u00f2 numerosi esemplari del modello \"2.0 turbo Q4\" a trazione integrale (meccanica Lancia Delta integrale), impiegate soprattutto dai Baschi Verdi in compiti di controllo del territorio e anticontrabbando,\nL'Arma dei Carabinieri ha acquisito la 155 in varie versioni; quelle con i colori di Istituto con compiti di pattuglia, le cosiddette \"gazzelle\", ed altre in vari colori civili con compiti di auto \"civetta\".\nLa Polizia di Stato ha acquisito oltre 5.500 esemplari fra auto civetta e versioni con colori, entrate in servizio dal 1994 in poi. Le auto civetta, estratte dalla produzione di serie, riportavano numeri di telaio diversi e non specifici. Al contrario, i \"modelli\" di 155 assemblate dall'Alfa in blu polizia (938 Azzurro Polizia) hanno i seguenti codici: 167.266.0(0) | T.Spark 1.8 Polizia (basata sulla T.Spark 1.8 Media '92, \u00e8 il modello che costituisce una buona parte degli acquisti); codice 167.166.0(0) | T.Spark 1.8 Polizia MY.95 (basata sulla T.Spark 1.8 MY.95, prodotta dall'Alfa in pochi esemplari dall'anno 1995 al 1997, alla polizia ne furono destinati alcuni); 167.066.0(0) | T.Spark 1.8 Polizia 16V (basata sulla T.Spark 1.8 Media 16 V, \u00e8 la versione di cui la polizia - assieme alla Media 92 - ha acquistato pi\u00f9 esemplari). Quasi tutte le specialit\u00e0 hanno usufruito della 155; a partire dalla Squadra volante e dalla Polizia stradale, passando per i Reparti mobili, la Polizia ferroviaria, il Servizio aereo, il Reparto prevenzione crimine, senza tralasciare i servizi generici e di autoradio presso i commissariati (in questo caso le auto non presentavano nessun logo di specialit\u00e0 sul parafango).\nUtilizzate in grosso numero fino oltre il 2000 e gradualmente sempre meno nel corso degli anni (erano comunque numerosi gli esemplari ancora operativi, fino all'arrivo delle Alfa Romeo 159, in tutti i corpi principali, nel Nucleo operativo radiomobile dei Carabinieri ad esempio) vari esemplari di 155 sono stati presenti fino agli inoltrati anni 2010 negli autocentri delle forze dell'ordine, impiegati negli ultimi periodi ormai in mansioni non di emergenza, fino al loro esaurimento. Nel lungo arco di tempo durante il quale la 155 ha operato \u00e8 oltretutto iniziato il progressivo taglio di risorse finanziarie, che ha costretto ad un utilizzo sempre pi\u00f9 intensivo anche delle auto di servizio. Complice lo stato di usura degli esemplari e la svalutazione dell'usato (per cui, contrariamente ai modelli precedenti, era facile per un privato trovare esemplari usati di 155 civili, assai meglio conservati, ad un prezzo analogo), non risultano molti gli esemplari sopravvissuti. Dal 2018 un esemplare di 155 16v \u00e8 esposta nel Museo delle auto della Polizia di Stato."}
{"id": "128054", "revid": "637682", "url": "https://it.wikipedia.org/wiki?curid=128054", "title": "Inno popolare", "text": ""}
{"id": "128056", "revid": "767487", "url": "https://it.wikipedia.org/wiki?curid=128056", "title": "Stud poker", "text": "Lo Stud poker \u00e8 un tipo di poker in cui il gioco si svolge con una o pi\u00f9 carte scoperte.\nVarianti.\nDi seguito sono riportate le specialit\u00e0 pi\u00f9 conosciute e giocate al mondo.\n7 Card Stud.\nQuesta \u00e8 una variante di tipo \"stud\" in cui i giocatori ricevono in tutto sette carte: due coperte e una scoperta all'inizio, nei tre giri successivi tre carte scoperte e infine un'ulteriore carta coperta finale. Un giocatore che \"punta tutto\" (\"all in\") \u00e8 obbligato a mostrare le carte coperte agli altri giocatori. Il giocatore spera di avere tre carte di partenza che, combinate, fanno gioco. Sarebbe a dire che le prossime 4 carte sommate alle tre precedenti fanno \"chiudere\" un punto. Esempio classico \u00e8 il tris di partenza, ovviamente il tris d'assi \u00e8 il punteggio migliore sperato.\n5 Card Stud.\nSi tratta di un gioco molto simile al 7 card stud. Ogni giocatore riceve una carta coperta dopo aver posto un \"ante\", si iniziano cos\u00ec i giri di scommessa sino a che ogni giocatore abbia oltre a quella coperta iniziale altre 3 carte, ma scoperte, ed un'ulteriore carta scoperta finale.\nCaribbean Stud.\nIl Caribbean Stud costituisce una specialit\u00e0 di Poker, che ha per particolarit\u00e0 il fatto che i partecipanti giocano contro il banco e non l'uno contro l'altro. Altra caratteristica \u00e8 la possibilit\u00e0 di vincere il \"Jackpot\", un montepremi progressivo che aumenta in base alle puntate dei giocatori e che viene corrisposto ai punti pi\u00f9 alti. Si gioca con un mazzo da 52 carte.\nCanadian Stud.\nSimile al 5 card stud. In questa variante contano come punti i quattro quinti a scala ed i quattro quinti a colore, cui valore \u00e8 interposto a coppia e doppia coppia.\nTelesina.\nLa telesina \u00e8 un gioco di origine italiana. Simile al 5 card stud."}
{"id": "128057", "revid": "729019", "url": "https://it.wikipedia.org/wiki?curid=128057", "title": "Malattia di Tay-Sachs", "text": "La malattia di Tay-Sachs \u00e8 una gangliosidosi genetica ereditaria rara, dovuta a un deficit dell'enzima esosaminidasi A, che provoca l'accumulo del ganglioside GM2 nel cervello. \nQuesta malattia \u00e8 una sfingolipidosi appartenente al gruppo eterogeneo delle malattie da accumulo lisosomiale e viene ereditata in modo autosomico recessivo.\nIl gene che causa la malattia si trova sul braccio lungo del quindicesimo cromosoma (15q23).\nEsistono tre forme della malattia:\nLa diagnosi della malattia comporta l'analisi enzimatica e la biopsia. Ancora non si conosce alcuna terapia efficace e gli affetti sono trattati con cure palliative.\nTale patologia \u00e8 circa cento volte pi\u00f9 frequente negli ebrei Ashkenazi che nelle altre popolazioni mondiali a causa di barriere culturali che limitano contatti riproduttivi con esterni (vedi effetto del fondatore), per questo motivo essi sono oggetto di elezione nello studio della malattia. All'interno di tale popolazione un nato su 3600 contrae la malattia, mentre nella popolazione normale la probabilit\u00e0 \u00e8 di appena 1 su 360.000.\nTra gli Ashkenazi positivi allo screening per lo stato di \"portatori\" il 2% \u00e8 eterozigote per un allele da pseudodeficienza (che da solo non \u00e8 causa della malattia) e il 95-98% sono eterozigoti per una delle tre mutazioni patologiche. Due di esse sono causa della forma infantile e una della forma cronica (gangliosidosi GM2)."}
{"id": "128058", "revid": "1684799", "url": "https://it.wikipedia.org/wiki?curid=128058", "title": "Avalon (disambigua)", "text": ""}
{"id": "128059", "revid": "436907", "url": "https://it.wikipedia.org/wiki?curid=128059", "title": "Space Oddity", "text": "Space Oddity \u00e8 il secondo album dell'artista inglese David Bowie, pubblicato nel 1969 dalla Philips Records e ristampato su compact disc per la prima volta nel 1984.\nL'album usc\u00ec nel Regno Unito con il titolo David Bowie, lo stesso del suo album di debutto, mentre negli Stati Uniti venne pubblicato dalla Mercury Records come Man of Words/Man of Music. Nel 1972 venne distribuito di nuovo dalla RCA Records come \"Space Oddity\", il titolo con il quale \u00e8 maggiormente conosciuto.\nA parte la \"title track\" e \"Wild Eyed Boy from Freecloud\", nessuna delle altre tracce \u00e8 presente nelle raccolte di David Bowie, con l'unica eccezione di \"Bowie at the Beeb\" che include versioni registrate in alcune sessioni BBC.\nIl disco.\nL'album \u00e8 dominato dalla preoccupazione per l'andamento altalenante del suo idillio con il movimento hippy (\"Cygnet Committee\", \"Memory of a Free Festival\") e dal fallimento della sua relazione con Hermione Farthingale (\"Letter to Hermione\", \"An Occasional Dream\"), compagna, musa ispiratrice e collaboratrice che lo aveva lasciato nel febbraio 1969 dopo aver completato la sua parte nel video \"Love You Till Tuesday\".\nI riferimenti autobiografici dei testi sono pi\u00f9 evidenti rispetto al disco precedente e mentre in futuro si rivolgeranno ad aree pi\u00f9 profonde e oscure della psiche di Bowie, i brani contenuti in \"Space Oddity\" appaiono pi\u00f9 come una sincera confessione. \nInfluenze.\nNelle melodie sinuose e nella strumentazione classica utilizzata nell'album si trovano indizi del rock progressivo che alla fine degli anni sessanta cominciava a fiorire soprattutto nel Regno Unito, anche se l'influenza dominante \u00e8 forse quella dei primi lavori di Bob Dylan. Il suono \"spigoloso\" delle chitarre folk, gli assoli di armonica e i versi di protesta di tracce quali \"Unwashed and Somewhat Slightly Dazed\", \"Cygnet Committee\" e \"God Knows I'm Good\" confermano quanto lo stesso Bowie dichiar\u00f2 sulla rivista \"Disc and Music Echo\", ovvero di aver cantato \u00abcome avrebbe fatto Dylan se fosse nato in Inghilterra\u00bb.\nIn realt\u00e0, dopo l'\"infatuazione\" per l'accento cockney di Anthony Newley che aveva caratterizzato l'album precedente, in questo periodo David Bowie era ancora alla ricerca di una propria identit\u00e0 vocale. Dall'influenza di Dylan si passa perci\u00f2 allo stile Bee Gees della \"title track\" a richiami a Simon and Garfunkel, Marc Bolan, Donovan e persino Jos\u00e9 Feliciano in brani come \"Letter to Hermione\" e \"An Occasional Dream\".\nA proposito del mix di folk, ballate e rock progressivo, gli editori di \"NME\" Roy Carr e Charles Shaar Murray hanno detto che \u00abalcune cose appartenevano al David Bowie del 1967 e altre a quello del 1972, ma nel 1969 sembrava tutto cos\u00ec incoerente. In pratica, \"Space Oddity\" pu\u00f2 essere visto retrospettivamente come tutto ci\u00f2 che Bowie \u00e8 stato e un po' di quello che sarebbe diventato...\u00bb.\nRegistrazione.\nLa genesi di \"Space Oddity\" \u00e8 da far risalire a un demo con dieci pezzi acustici registrato tra marzo e aprile del 1969 insieme al chitarrista John Hutchinson, che con David e Hermione aveva fatto parte del trio chiamato Feathers scioltosi all'inizio dell'anno. Oltre alla \"title track\" il nastro conteneva la prima versione di altre tracce che sarebbero state incluse nell'album, in particolare \"Janine\", \"An Occasional Dream\", \"Letter to Hermione\" (qui intitolata \"I'm Not Quite\") e \"Cygnet Committee\" (col titolo \"Lover to the Dawn\").\nLe registrazioni iniziarono ufficialmente il 20 giugno ai Trident Studios di Soho, dove l'ex ingegnere del suono Gus Dudgeon supervision\u00f2 le due tracce che costituivano il primo singolo estratto dall'album, \"Space Oddity\" e \"Wild Eyed Boy from Freecloud\". Tra l'altro, \"Space Oddity\" fu l'unica canzone dell'album non prodotta da Tony Visconti che la reput\u00f2 una trovata pubblicitaria per sfruttare l'attualit\u00e0 dell'allunaggio e ne pass\u00f2 la produzione a Dudgeon, anche se anni dopo avrebbe ammesso che il suo contributo all'album fu piuttosto \"naif\" e approssimativo: \u00abIn realt\u00e0 non sapevo molto di qualit\u00e0 timbrica e ignoravo come pompare la sonorit\u00e0 degli strumenti impiegati nel rock... Comunque sono orgoglioso di diversi brani nei quali mi sono sentito pi\u00f9 a mio agio, grazie al fatto che sapevo suonare il basso e il flauto, come \"Letter to Hermione\" e \"An Occasional Dream\"\u00bb.\n\"Space Oddity\" rappresent\u00f2 per Bowie l'occasione per collaborare anche con altri due musicisti, alla prima esperienza o quasi, con i quali avrebbe collaborato ancora: il bassista Herbie Flowers, che suon\u00f2 in \"Diamond Dogs\", e Rick Wakeman che partecip\u00f2 alla lavorazione di \"Hunky Dory\" e \"The Rise and Fall of Ziggy Stardust and the Spiders from Mars\".\nA met\u00e0 luglio, mentre la Mercury e la Philips si preparavano a promuovere il singolo \"Space Oddity\" in tempo per la spedizione dell'Apollo 11, le registrazioni proseguirono ai Trident con \"Janine\", \"An Occasional Dream\" e \"Letter to Hermione\". Per la formazione che includeva Mick Wayne, chitarrista e leader dei Junior's Eyes, Visconti reclut\u00f2 altri membri della band londinese: il chitarrista Tim Renwick che avrebbe collaborato con i Pink Floyd nel periodo post-Roger Waters, il bassista John Lodge (da non confondere con l'omonimo bassista dei Moody Blues) e il batterista John Cambridge, gi\u00e0 membro dei Rats di Mick Ronson. Il cantante dei Rats, Benny Marshall, si aggiunse pi\u00f9 avanti contribuendo con un assolo di armonica a bocca in \"Unwashed and Somewhat Slightly Dazed\".\nLe sessioni proseguirono a intermittenza fino a met\u00e0 ottobre, punteggiate da alcune interruzioni causate dalla morte del padre di David avvenuta il 5 agosto e da alcune esibizioni come quelle ai festival di Malta e Monsummano Terme. Il 16 agosto, al Croydon Road Recreational Ground di Beckenham si tenne inoltre il festival organizzato da \"Growth\", il laboratorio artistico fondato da Bowie e dalla giornalista del \"Sunday Times\" Mary Finnigan alcuni mesi prima, che avrebbe fornito lo spunto per \"Memory of a Free Festival\" e \"Cygnet Committee\".\nFu durante il missaggio dell'album che John Cambridge present\u00f2 Mick Ronson a David Bowie. Per molti anni si \u00e8 ritenuto che la prima apparizione del futuro chitarrista degli Spiders from Mars in una pubblicazione ufficiale di Bowie fosse da far risalire al 1970, nella versione 45 giri di \"Memory of a Free Festival\", ma in seguito lo stesso Visconti ha rivelato che in effetti il debutto di Ronson avvenne durante il missaggio di \"Wild Eyed Boy from Freecloud\", quando suon\u00f2 \u00abuna breve linea di chitarra nella sezione centrale del brano e si un\u00ec ai battiti di mani che vi andavano sovrapposti\u00bb.\nUscita e accoglienza.\n\"Space Oddity\" usc\u00ec il 4 novembre 1969 in Europa, Stati Uniti, Australia, Nuova Zelanda e Sud Africa e a dispetto di alcune critiche favorevoli si rivel\u00f2 subito un fiasco dal punto di vista delle vendite.\nPenny Valentine della rivista \"Disc and Music Echo\" lo defin\u00ec \u00abpiuttosto drammatico e snervante\u00bb, con una visione simile a quella del pi\u00f9 recente Bob Dylan, mentre \"Music Now!\" accolse l'album definendolo \u00abprofondo, meditativo, esplorativo e rivelatore\u00bb. Altri giudizi furono meno entusiastici. Su \"Music Business Weekly\" gi\u00e0 il titolo della recensione fu piuttosto esplicativo: \"Il troppo ambizioso Bowie \u00e8 una delusione\". Il cantante venne definito \u00abun po' incerto sulla direzione da scegliere... Sembra molto pi\u00f9 a suo agio con temi folk, sia nella scrittura che nel canto, e dovrebbe concentrarsi per sviluppare questo talento\u00bb.\nAnche se il 45 giri \"Space Oddity\" aveva raggiunto la 5\u00aa posizione nella classifica inglese dei singoli un paio di mesi prima, il suo successo ebbe sull'album effetti pi\u00f9 negativi che positivi anche perch\u00e9 si trattava del pezzo meno rappresentativo del disco. Un'altra ragione della mancata entrata in classifica dell'album fu la notevole riorganizzazione dell'organico da parte della direzione della Philips, a causa della quale proprio in coincidenza con la pubblicazione Bowie vide sparire alcuni dei suoi maggiori sostenitori all'interno della compagnia. Come risultato la campagna promozionale ne risult\u00f2 danneggiata proprio nel momento in cui avrebbe dovuto ricevere una significativa spinta verso l'alto e a marzo del 1970 l'album aveva venduto nel Regno Unito poco pi\u00f9 di 5000 copie.\nLa situazione fu ancora pi\u00f9 scoraggiante negli Stati Uniti dove le vendite furono insignificanti e l'album non ricevette molte recensioni. Il magazine \"Zygote\" lod\u00f2 la \"title track\" e \"Memory of a Free Festival\" ma nel resto dell'album venne riscontrata una mancanza di fluidit\u00e0 e orecchiabilit\u00e0. La recensione concludeva affermando che \u00abBowie \u00e8 discontinuo. Quando riesce \u00e8 eccellente, quando fallisce \u00e8 quasi insopportabile\u00bb. Nancy Erlich del \"New York Times\" scopr\u00ec il disco un anno dopo lodandolo come \u00abuna buona collezione di materiale rock in tutta la sua variet\u00e0, melodicamente accattivante, arrangiato in modo interessante ed accurato\u00bb e apprezzando i testi per i loro \u00abquasi infiniti livelli di lettura\u00bb.\nLa riedizione del 1972 ebbe maggiore successo dal punto di vista commerciale sia in patria che oltreoceano. Riproposto sulla scia della svolta avvenuta con \"The Rise and Fall of Ziggy Stardust and the Spiders from Mars\", l'album raggiunse il 17\u00ba posto nella Official Albums Chart e il 16\u00ba nella Billboard 200, rimanendo in classifica in entrambi i casi per oltre 30 settimane.\nCon la pubblicazione dell'edizione rimasterizzata del 1990 \"Space Oddity\" ha fatto un'altra fugace apparizione nelle classifiche inglesi al 64\u00ba posto.\nIl 18 marzo 2016 l'album \u00e8 stato certificato disco d'oro nel Regno Unito dalla BPI.\nCopertina.\nLa copertina originale raffigurante un primo piano frontale di David Bowie su sfondo blu venne realizzata dal fotografo Brian Ward su ispirazione di un disegno di Victor Vasarely, mentre il disegno sul retro in stile flower power fu opera di George Underwood, amico di David dai tempi della Technical High School di Bromley. Il disegno, molto simile a quello apparso l'anno precedente sulla copertina del primo disco dei T. Rex, traeva spunto dai testi dell'album e vi si pu\u00f2 osservare tra l'altro un ritratto di Hermione, astronauti, alieni e un'anziana donna che piange confortata da un Pierrot notevolmente simile al personaggio video di \"Ashes to Ashes\" del 1980.\nA partire dalla riedizione del 1972 furono utilizzate nuove immagini scattate nella residenza di Bowie di Haddon Hall dal fotografo Mick Rock, in cui il cantante mostrava chiaramente le sembianze di Ziggy Stardust, sia sulla copertina che sul retro.\nTracce.\nTesti e musiche di David Bowie.\nTracce bonus della riedizione 1990.\nTesti e musiche di David Bowie.\nBonus disc della riedizione 2009.\nTesti e musiche di David Bowie.\nFormazione.\nJunior's Eyes:\nDescrizione dei brani.\n\"Space Oddity\".\nPubblicata l'11 luglio 1969 come primo singolo estratto dall'album, \"Space Oddity\" rimane a distanza di anni una delle canzoni pi\u00f9 famose di David Bowie tanto da essere ormai entrata nella cultura di massa, oltre a risultare il 45 giri del cantante inglese pi\u00f9 venduto nel Regno Unito. Alla sua uscita ebbe ottime recensioni da parte della stampa specializzata e rappresent\u00f2 il primo vero e proprio successo di Bowie raggiungendo la 5\u00aa posizione nella classifica inglese.\n\"Unwashed and Somewhat Slightly Dazed\".\nQuesto lungo e rabbioso brano ispirato alle canzoni di protesta di Bob Dylan \u00e8 una delle tracce pi\u00f9 vivaci dell'album e anticipa temi riguardanti l'alienazione e la pazzia che si troveranno nei due album successivi. I bersagli delle invettive di Bowie sono i simboli del capitalismo ma il cantante forn\u00ec a suo tempo alcuni indizi su altri significati che chiamavano in causa la fine della sua relazione con Hermione e la recente morte del padre Haywood.\n\"(Don't Sit Down)\".\nSi tratta di un frammento di circa 40 secondi, assente nella ristampa del 1972, con Bowie che canticchia \u00abyeah yeah baby yeah...\u00bb prima di scoppiare in una risata. La sua presenza nell'album appare in linea con la deliberata informalit\u00e0 delle registrazioni di fine anni sessanta, da Jimi Hendrix che tossisce all'inizio di \"Rainy Day, Dream Away\" a Bob Dylan che mormora \"Is it rolling, Bob?\" in \"To Be Alone with You\", fino ai borbottii e le false partenze nel \"White Album\" dei Beatles.\n\"Letter to Hermione\".\nDefinita \"lamentosa e prosaica\" dal biografo Marc Spitz, la canzone forse pi\u00f9 intima dell'album \u00e8 quella direttamente indirizzata da David alla ex compagna. \"Letter to Hermione\" richiama il folk rock di Donovan e segue una linea narrativa epistolare alla quale contribuisce l'assenza dello standard tipico della canzone d'amore, con lunghe frasi tortuose anzich\u00e9 brevi motivi melodici.\nNel demo acustico registrato in primavera con John Hutchinson, nel quale il brano era intitolato \"I'm Not Quite\", la scarsa qualit\u00e0 sonora unita alla voce imbarazzata di David favorivano un senso di realt\u00e0 che non venne mantenuto nella traccia dell'album, cantata in uno stile pi\u00f9 affettato e con un tono abbandonato e malinconico.\nNel 2000, nel corso del documentario radiofonico della BBC \"Golden Years\" il cantante rivel\u00f2 di aver fatto una stupefacente scoperta a proposito di Hermione: \u00abaveva ripreso a scrivermi circa due o tre mesi dopo, questa \u00e8 la cosa straordinaria. Lo avevo completamente rimosso dalla mia mente\u00bb.\nTra gli artisti che hanno pubblicato una cover di \"Letter to Hermione\" ci sono gli Human Drama in \"Pin-Ups\" del 1993, gli Hollowblue in \"Repetition*Bowie - Midfinger's Tribute to David Bowie\" del 2007, Viv Albertine in \"We Were So Turned On\" del 2010, Robert Glasper in \"Black Radio\" e Mark Stewart in \"The Politics of Envy\", entrambi del 2012, e le Dum Dum Girls in \"A Salute to the Thin White Duke - The Songs of David Bowie\" del 2015.\n\"Cygnet Committee\".\nQuesta lunga e complessa composizione esprime la delusione provata da Bowie di fronte alla svendita dei valori del movimento hippy e al fallimento di \"Growth\", il laboratorio artistico che aveva recentemente fondato a Beckenham che a suo avviso si era ormai trasformato in una specie di \"David Bowie Show\".\n\"Janine\".\nNel demo acustico registrato in primavera con John Hutchinson, Bowie rivel\u00f2 che Janine era \u00abla ragazza di un tizio chiamato George che disegna bellissime copertine di album\u00bb. Si trattava di George Underwood, suo collaboratore e amico d'infanzia, come lasci\u00f2 intendere in un'intervista concessa nell'ottobre di quell'anno a \"Disc and Music Echo\": \u00ab\u00c8 un po' difficile spiegarla senza apparire sgradevole. Riguarda il mio vecchio amico George e una ragazza con cui usciva in quel periodo. \u00c8 come io pensavo che lui la vedesse\u00bb.\nLa traccia preferita da Tony Visconti, che utilizza una struttura e forme melodiche pi\u00f9 convenzionali rispetto ad altre tracce, contiene in realt\u00e0 versi che suggeriscono pi\u00f9 complesse implicazioni e secondo il biografo Nicholas Pegg potrebbe essere vista come primo esempio del distanziamento da s\u00e9 che per Bowie assumer\u00e0 ben altre proporzioni nel decennio successivo.\nLo scrittore George Tremlett, che lo intervist\u00f2 alla fine del 1969, scrisse che mentre il cantante era \"espansivo\" sulla maggior parte delle tracce evitava di menzionare questa canzone, portandolo a speculare che David la considerasse un vero disastro e avesse deplorato il suo inserimento nell'album. In realt\u00e0, come annunci\u00f2 anche \"NME\" sembra che Bowie avesse intenzione di farne addirittura un 45 giri dopo \"Space Oddity\", e la esegu\u00ec nella sessione BBC registrata il 20 ottobre 1969, anche se in effetti fu poi dimenticata.\n\"An Occasional Dream\".\nI \"cento giorni\" rimpianti da Bowie si riferiscono al periodo di fine 1968 in cui abit\u00f2 con Hermione a South Kensington, come dichiar\u00f2 all'epoca a Penny Valentine di \"Disc and Music Echo\": \u00abSi tratta di un'altra riflessione su Hermione, dal cui ricordo sono stato a lungo ossessionato\u00bb. La versione del demo acustico era molto simile a quella definitiva tranne per un verso supplementare cantato da John Hutchinson in sottofondo alla voce solista di David.\n\"An Occasional Dream\" venne eseguita nella sessione BBC registrata il 5 febbraio 1970 per \"The Sunday Show\". Una cover \u00e8 stata pubblicata da Ian Shaw nell'album \"A World Still Turning\" del 2003.\n\"Wild Eyed Boy from Freecloud\".\nLa versione originale venne registrata il 20 giugno 1969 in poco pi\u00f9 di venti minuti, con David alla chitarra e Paul Buckmaster al violoncello, e venne scelta come lato B del 45 giri \"Space Oddity\". Circa un mese dopo fu incisa la sontuosa versione operistica che appare nell'album, considerata da alcuni il suo primo capolavoro, in cui la combinazione di flauto, violoncello, arpa e fiati accompagna l'interpretazione di uno dei testi pi\u00f9 complessi scritti da Bowie fino a quel momento.\n\"God Knows I'm Good\".\nAltra canzone di protesta in cui Bowie si lancia contro alcuni dei bersagli consueti del movimento hippy, tra cui il capitalismo e la \"meccanizzazione sociale\", a quanto pare ispirata da un articolo di giornale che riportava dell'arresto di un'anziana signora trovata a rubare in un negozio.\n\"Memory of a Free Festival\".\nLa traccia che chiude l'album rappresenta anche il commiato di Bowie dalla sua breve stagione hippy. La versione originale fu incisa poche settimane dopo il festival di Beckenham e nell'aprile 1970 ne fu registrata una versione pi\u00f9 concisa ed energica su richiesta della Mercury Records, per la quale avrebbe avuto buone probabilit\u00e0 di successo come singolo.\nRiedizioni.\nA partire dal 1972 l'album \u00e8 stato ripubblicato diverse volte e nel 1984 \u00e8 uscita la prima versione in compact disc. Nel 2009 \u00e8 stata distribuita la \"40th Anniversary Edition\" che includeva, oltre al bonus disc, un booklet con molti riferimenti e informazioni sul periodo 1968-1970 del cantante."}
{"id": "128061", "revid": "1305887", "url": "https://it.wikipedia.org/wiki?curid=128061", "title": "Paperetta Y\u00e8-Y\u00e8", "text": "Paperetta Y\u00e8-Y\u00e8 \u00e8 un personaggio immaginario della Disney creato nel 1966 dal disegnatore e sceneggiatore Romano Scarpa; appare per la prima volta nella storia a fumetti \"Arriva Paperetta Y\u00e8-Y\u00e8\", pubblicata in Italia su \"Topolino\" n. 577 del 18 dicembre 1966.\nCaratterizzazione del personaggio.\nNella prima storia \u00e8 chiamata semplicemente \"Paperetta\", ma gi\u00e0 dalle storie successive acquisisce la denominazione definitiva di \"Paperetta Y\u00e8-Y\u00e8\", per parodiare anche nel nome le adolescenti fan dei Beatles del periodo; nell'edizione a fumetti pubblicata negli USA viene chiamata \"Dickie Duck\". \u00c8 la nipote di Doretta Dorem\u00ec, che nella storia \"Arriva Paperetta Y\u00e8-Y\u00e8\" si scopre risiedere ormai presso un ospizio, quando sceglie di affidarla a Paperon de' Paperoni perch\u00e9 se ne prenda cura ora che \u00e8 appena uscita dal collegio. Di media statura, con una capigliatura folta biondo chiaro tagliata corta, Paperetta \u00e8 un'adolescente spigliata e dinamica; stabilitasi a Paperopoli, compare in diverse storie italiane, quasi sempre opera di Romano Scarpa.\nA causa della sua caratterizzazione cos\u00ec legata al periodo degli anni sessanta e alla Beatlemania, nonostante l'iniziale successo non \u00e8 mai divenuta un vero personaggio fisso in Italia, mentre negli anni ottanta (1984) diventa protagonista di una serie di storie prodotte in Brasile con il nome \"Os Adolescentes\" (che pi\u00f9 avanti diventa \"A turma de Pata Lee\", ovvero \"La banda di Paperetta\"), dove Paperetta, ribattezzata \"Pata Lee\" (nome che richiama la celebre cantante brasiliana Rita Lee), fa parte di un gruppo di quattro \"teen-ager\": Walter (Parceiro in originale), un alto pellicano figlio di facoltosi genitori, chiamato a volte Osvaldo a seconda delle traduzioni; Nettunia (Neptunia), bassina, mora e appassionata di astrologia; Olimpia (Ol\u00edmpia), una maniaca dello sport alta e ossuta; Beckett (Foli\u00e3o, in Italia chiamato erroneamente anche Clotilde), un uccello Aracuan gi\u00e0 comparso nel lungometraggio \"I tre caballeros\". In queste storie Paperetta \u00e8 una studentessa con la passione per la musica, e ha una sua band con la quale si esibisce in feste e concerti.\nIn Italia il personaggio venne ripreso verso la fine degli anni 2000 con alcune modifiche, venendo rappresentata come una giovane adulta ma sempre con lo stesso carattere esuberante e con la passione per il giornalismo che la cala nel ruolo di inviata del \"\"Papersera\", il quotidiano di Paperone, in una serie di storie pubblicate dal 2009, \"Reportage a fumetti\"\". Inoltre \u00e8 apparsa in altre storie italiane nel 2007 e nel 2010 (nei panni della vampira \"Paperette Yes-Yes\" in \"Quacklight - Vampiri fascinosi a Paperopoli\").\nPaperetta ha fatto la sua prima e unica apparizione nei cartoni animati all'interno della \"Camminata Disney\", sigla animata realizzata da Romano Scarpa nel 1982 per il programma \"Topolino show\"."}
{"id": "128065", "revid": "628767", "url": "https://it.wikipedia.org/wiki?curid=128065", "title": "Felicit\u00e0 interna lorda", "text": "La felicit\u00e0 interna lorda o FIL (in lingua inglese gross national happiness - GNH) \u00e8 il tentativo di definire - con un evidente ammiccamento ironico, ma con altrettanto evidenti intenti sociologici - uno \"standard di vita\" sulla falsariga del prodotto interno lordo (PIL).\nBhutan e la sua FIL.\nUn esempio fondamentale dell'utilit\u00e0 a conoscere il proprio FIL \u00e8 dato dal Bhutan, piccolo stato montuoso dell'Asia.\nQuesto stato gi\u00e0 da anni adotta come indicatore per calcolare il benessere della popolazione il FIL. I criteri presi in considerazione sono la qualit\u00e0 dell'aria, la salute dei cittadini, l'istruzione, la ricchezza dei rapporti sociali. Secondo alcuni dati questo paese \u00e8 uno dei pi\u00f9 poveri dell'Asia, con un PIL pro capite di 2088 dollari (dato del 2010). Tuttavia, secondo un sondaggio, \u00e8 anche la nazione pi\u00f9 felice del continente e l'ottava del mondo.\nGli ideatori di questo indice non mirano ad una \u201cretrocessione\u201d, cio\u00e8 non vogliono passare per anti-tecnologici o anti-materialisti, ma il loro programma punta a migliorare l'istruzione, la protezione dell'ecosistema e a permettere lo sviluppo delle comunit\u00e0 locali.\n\u00c8 dunque per questo che ogni stato deve prendere in considerazione il suo PIL, ma deve anche mirare al benessere dei cittadini, quindi deve attuare, se non in modo cos\u00ec prevalente, l'indicatore di felicit\u00e0 interna lorda; perch\u00e9, come abbiamo visto, sul campo del benessere dei cittadini, anche un piccolo paese pu\u00f2 essere uno dei migliori del mondo.\nLa FIL nelle parole del Dalai Lama.\nIl Dalai Lama \u00e8 un convinto sostenitore della FIL. A questo proposito ha dichiarato: \u00abCome buddhista, sono convinto che il fine della nostra vita \u00e8 quello di superare la sofferenza e di raggiungere la felicit\u00e0. Per felicit\u00e0 per\u00f2 non intendo solamente il piacere effimero che deriva esclusivamente dai piaceri materiali. Penso ad una felicit\u00e0 duratura che si raggiunge da una completa trasformazione della mente e che pu\u00f2 essere ottenuta coltivando la compassione, la pazienza e la saggezza. Allo stesso tempo, a livello nazionale e mondiale abbiamo bisogno di un sistema economico che ci aiuti a perseguire la vera felicit\u00e0. Il fine dello sviluppo economico dovrebbe essere quello di facilitare e di non ostacolare il raggiungimento della felicit\u00e0\u00bb.\nUno dei molti indicatori alternativi.\nA differenza del Genuine Progress Indicator \u2014 che cerca effettivamente di misurare il benessere \u2014 la felicit\u00e0 interna lorda non \u00e8 un tentativo di quantificare la felicit\u00e0. Le due misure concordano, tuttavia, sul fatto che il benessere \u00e8 pi\u00f9 importante dei consumi.\nLa FIL si basa su una serie di valutazioni soggettive sui valori morali, il che in pratica significa che \u00e8 aperta a chiunque sia in grado di definire un quadro di riferimento (ossia solitamente i governi), coerente con i propri interessi. Un esempio concreto \u00e8 dato dal gi\u00e0 citato Bhutan, che in passato ha espulso circa 100.000 cittadini di origine nepalese, sostenendo che non fossero dei \"veri\" bhutanesi. Questa mossa avrebbe avuto un effetto negativo sul PIL, ma non sulla felicit\u00e0 interna lorda.\nIndicatori di progresso economico alternativi che hanno il sostegno di numerose ONG vengono utilizzati da alcuni governi di stati europei e nel Canada.\nConferenza sulla FIL.\nUna conferenza internazionale sulla felicit\u00e0 interna lorda si \u00e8 tenuta nel giugno 2005 in Nuova Scozia (Canada), un evento a cui i buddhisti Shambhala hanno attribuito un significato speciale.\nIn Italia \u00e8 l'\"Associazione culturale Isola etica\" ad organizzare nove giornate dedicate alla FIL, con il \"FIL Festival\", che si tiene a fine luglio nelle piazze principali dei borghi di Poggio e Marciana Marina all'Isola d'Elba."}
{"id": "128066", "revid": "1656773", "url": "https://it.wikipedia.org/wiki?curid=128066", "title": "Niccol\u00f2 Mauruzi da Tolentino", "text": "Biografia.\nMembro pi\u00f9 celebre della famiglia dei Mauruzi, originaria di Tolentino, fugg\u00ec di casa nel 1370 per dissapori familiari ed entr\u00f2 al servizio di vari capitani di ventura. Dal 1406 al 1407 fu al soldo di Cabrino Fondulo, signore di Cremona, e da quest'ultimo anno fu al servizio di Pandolfo III Malatesta, signore di Cesena e Fano.\nDopo aver ottenuto il titolo di conte con il feudo di Stacciola dal Malatesta (dal 1\u00ba agosto 1412, titolo poi confermato da papa Eugenio IV nel 1431), fu al servizio di vari Stati italiani. Signore di Sansepolcro dal 1431 per volere papale, perse il feudo l'anno seguente, quando pass\u00f2 al servizio della Repubblica di Firenze, della quale fu capitano delle armate dal giugno 1423 al maggio 1434, sebbene con alcuni intervalli: condottiero dell'esercito della lega pontificio-napolitana nel 1424 e capitano dell'esercito del Ducato di Milano dal 1428 al 1432.\nIn particolare con i fiorentini espugn\u00f2 Brescia e vinse la battaglia di Maclodio (12 ottobre 1427). Per i successi riportati fu nominato capitano generale dei fiorentini nel 1431 e nel giugno dell'anno seguente fu mandato a fronteggiare Francesco Piccinino, che vinse nella battaglia di San Romano, scontro che diventer\u00e0 poi tema di un famoso ciclo di tavole dipinte di Paolo Uccello.\nNel 1435 fu catturato dai Visconti e, durante uno spostamento verso Milano, a Bardi fu da essi scaraventato intenzionalmente in un burrone. Raccolto moribondo da alcuni passanti, venne da essi condotto a Borgo Val di Taro, dove mor\u00ec il 20 marzo a seguito delle gravi ferite riportate. Fu sepolto nella Cattedrale di Santa Maria del Fiore di Firenze; sulla sua tomba il comune fiorentino commission\u00f2 nel 1456 ad Andrea del Castagno un affresco commemorativo.\nDiscendenza.\nNiccol\u00f2 Mauruzi ebbe tre figli naturali, in seguito tutti legittimati:"}
{"id": "128069", "revid": "1226", "url": "https://it.wikipedia.org/wiki?curid=128069", "title": "Felicit\u00e0 Nazionale Lorda", "text": ""}
{"id": "128070", "revid": "339392", "url": "https://it.wikipedia.org/wiki?curid=128070", "title": "Limetta kaffir", "text": ""}
{"id": "128071", "revid": "2036605", "url": "https://it.wikipedia.org/wiki?curid=128071", "title": "Battaglia del Cremera", "text": "La battaglia del Cr\u00e8mera fu combattuta sulle sponde dell'omonimo fiume il 13 febbraio del 477 a.C.\nFu pi\u00f9 che altro un agguato teso dai Veienti alle forze romane che stavano saccheggiando il loro territorio. Deve la sua notoriet\u00e0 al fatto che le forze romane erano composte esclusivamente da combattenti (a Roma non si parla ancora di \"soldati\") appartenenti alla \"gens Fabia\".\nRapporti Roma-Veio.\nVeio era una citt\u00e0 etrusca posta a circa 17\u00a0km a nord di Roma che controllava il territorio a destra del Tevere. Si era sviluppata nel corso dei secoli assoggettando le citt\u00e0 circonvicine e raggiungendo una discreta potenza militare ed economica. Posta al confine meridionale della zona d'influenza etrusca, racchiusa fra possenti mura e arroccata sulla cima di un colle scosceso, Veio contrast\u00f2 per lungo tempo l'ascesa della potenza di Roma. Fra le due citt\u00e0 scoppiavano continuamente guerre per il controllo del territorio, dell'accesso al mare e ai relativi commerci, soprattutto del sale. La rivalit\u00e0 economica fra le due citt\u00e0 era, quindi, acerrima. In genere i veienti non affrontavano le legioni di Roma, per\u00f2\nI Fabii.\nI Fabii erano una gens all'epoca fra le pi\u00f9 influenti della citt\u00e0. Il primo console offerto dai Fabii a Roma, fu Quinto Fabio Vibulano nel 485 a.C. e nei sette anni seguenti tre fratelli Fabii (Quinto, Marco e Cesone) si succedettero alla massima carica, fino a quando l'aristocrazia romana non riusc\u00ec a fermare la loro potenza aggredendo la politica della gens e in particolare di Cesone, tesa all'affrancamento delle classi meno abbienti.\nNel 479 a.C., forse anche per distogliere l'attenzione dei concittadini dal modo di amministrazione della politica interna perseguita da Fabii, la famiglia decise di assumersi tutte le responsabilit\u00e0 di una nuova e definitiva guerra contro Veio. Tali operazioni militari divennero quindi una faccenda privata, per cui privati avrebbero dovuto essere costi e benefici. I costi lo furono. Tito Livio continua raccontandoci l'apertura delle ostilit\u00e0 fra i Fabii e Veio:\nLivio spiega che se altre due famiglie si fossero assunte gli stessi impegni anche contro i Volsci e gli Equi,\nI Fabii si riunirono il giorno successivo, erano \"trecentosei uomini, tutti patrizi, tutti membri di un'unica famiglia\". Partirono osannati dall'intera popolazione, il console li guid\u00f2 verso le mura, uscirono dalla citt\u00e0 attraverso l'arcata destra della Porta Carmentale (dall'esito della spedizione questa arcata verr\u00e0 chiamata \"Porta Scelerata\")\nIn realt\u00e0 si calcola che le forze messe in campo dai Fabii fossero prossime alle cinquemila unit\u00e0, (quasi un'intera legione di cui i Fabii \"veri\" probabilmente fornivano la cavalleria) dato che assieme ai componenti della famiglia si dovettero aggregare, per amore o per forza, anche i numerosi \"clientes\" legati ai Fabii, secondo le leggi romane del patronato e della clientela, da doveri di aiuto e sostegno reciproci.\nOstilit\u00e0.\nAsserragliati nel loro presidio i Fabii si diedero al saccheggio del territorio veiente e, \"vagando al di qua e al di l\u00e0 del confine, in tutta la regione limitrofa fra territorio etrusco e romano, avevano rese sicure le proprie campagne e insicure quelle dei nemici\". I veienti attaccarono il presidio e un esercito romano, comandato da Lucio Emilio, venne ad aiutare i Fabii. Si ebbe una vera battaglia e gli etruschi, attaccati prima ancora di essersi disposti in formazione vennero sonoramente battuti e inseguiti fino a Saxa Rubra dove erano accampati. Chiesero la pace e la ottennero, ma prima ancora che i Fabii lasciassero il loro presidio Veio riprese le ostilit\u00e0.\nI Fabii resistevano. Livio ricorda che\nPer Veio, allora la pi\u00f9 potente citt\u00e0 della zona, che una sola famiglia romana, riuscisse per due anni a tenerle testa era un abbassamento di prestigio. E un pericoloso segnale di impotenza lanciato ad altri popoli nemici. Veio non poteva tollerare la situazione. La risposta venne nel 477 a.C.\nLa battaglia.\nGli etruschi cominciarono a far credere di essere ancora pi\u00f9 deboli di quanto non fossero. Rendevano deserto parte del territorio per simulare una maggiore paura dei loro contadini. Lasciarono libero del bestiame per far credere che fosse stato abbandonato in una fuga precipitosa. Fecero arretrare le truppe mandate a contrastare le incursioni. I continui successi resero i Fabii supponenti e imprudenti,\nIl 13 luglio 477 a.C. i Fabii, dall'alto della loro fortezza videro le greggi \"abbandonate\" e sicuri della loro forza\nI veienti uscirono allo scoperto disorientando i Fabii con grandi grida, li bersagliarono di proiettili, li circondarono con \"una muraglia impenetrabile di guerrieri\". Si vide quindi quanto pochi fossero i Fabii e quanti, invece, fossero i veienti. Per i Fabii non c'era alternativa; lasciato il precario ordine di combattimento, schieratisi a cuneo, sempre battendosi, si aprirono una via per radunarsi sopra un rialzo del terreno.\nLa conquista della cima restitu\u00ec il vantaggio ai veienti. I Fabii furono sopraffatti e massacrati. Di tutta la gens Fabia rimase un solo componente: Quinto, figlio di Marco. Livio riporta che era stato lasciato a Roma perch\u00e9 troppo giovane ma l'informazione sembrerebbe errata dato che solo dieci anni dopo Quinto Fabio Vibulano divenne console.\nReazione.\nSull'onda del successo i veienti sconfissero un esercito romano inviato immediatamente a contrastarli al comando del console Tito Menenio Lanato. Roma rischi\u00f2 di essere assediata e fu salvata solo dall'intervento di altre truppe richiamate dal territorio volsco dove stavano combattendo al comando dell'altro console Gaio Orazio Pulvillo. I veienti arrivarono ad occupare il Gianicolo da dove per un certo tempo resero a Roma gli attacchi e i saccheggi che avevano subito dai Fabii. Ironia della storia furono essi stessi fermati, sconfitti e massacrati quando i romani utilizzarono nei loro confronti l'identico tranello in cui caddero i Fabii. Un gregge di pecore fu fatto sparpagliare e i veienti si misero all'inseguimento finendo per disperdersi inermi."}
{"id": "128073", "revid": "647919", "url": "https://it.wikipedia.org/wiki?curid=128073", "title": "Volkshymne", "text": ""}
{"id": "128075", "revid": "287204", "url": "https://it.wikipedia.org/wiki?curid=128075", "title": "Guanyin", "text": "Guanyin (cinese semplificato: \u89c2\u97f3; cinese tradizionale: \u89c0\u97f3; Pinyin: gu\u0101ny\u012bn; Cantonese Jyutping: Gun1 Jam1; coreano: \uad00\uc74c (hanja: \u89c0\u97f3), gwan-eum; giapponese: kannon (\u89b3\u97f3); vietnamita: Quan \u00c2m o Qu\u00e1n Th\u1ebf Anima) \u00e8 il bodhisattva associato al concetto di compassione nel buddismo dell'Asia orientale. Il nome di Guanyin \u00e8 una forma abbreviata di Guanshiyin, che significa l'Essenza della saggezza che considera i suoni del mondo. Parliamo anche a volte, di \"Guanyin Pusa\" (cinese semplificato: \u89c2\u97f3\u83e9\u8428; cinese tradizionale: \u89c0\u97f3\u83e9\u85a9; pinyin : Gu\u0101ny\u012bn P\u00fas\u00e0 ; letteralmente Bodhisattva Guanyin); Sh\u014d-kannon \u8056\u89b3\u97f3 (o Sh\u014d-kan'non) o anche Senj\u016b Kannon Bosatsu in Giappone.\nA differenza dell'India, la sua rappresentanza in Cina, Corea, Giappone e Vietnam \u00e8 femminile, una rarit\u00e0 nel buddismo. La sua forma giapponese a volte ha caratteristiche maschili.\nLa versione generalmente accettata in Asia orientale \u00e8 che Guanyin prende la sua origine da \"Avalokite\u015bvara\" (o \"\u00c2ry\u00e2valokite\u015bvar\u00e2\") sanscrita. Comunemente considerata in Occidente come la dea della Misericordia, Guanyin \u00e8 anche venerato dai taoisti come l'Immortale. L'indiano \"Avalokite\u015bvara\" e il cinese Guanyin si distinguono per\u00f2 per il fervore religioso che suscitano: se il primo \u00e8 considerato uno dei bodhisattva pi\u00f9 importanti del buddhismo indiano, l'altro \u00e8 elevato al rango di divinit\u00e0.\nRappresentazioni.\nGuanyin \u00e8 una pusa (bodhisattva in sanscrito), vale a dire che ha ottenuto l'illuminazione, ma poich\u00e9 non vuole raggiungere immediatamente il grado di Buddha, si ferma lungo la strada per consentire agli uomini di beneficiare del suo insegnamento. In Cina \u00e8 chiamata la dea della misericordia, perch\u00e9 si ferma un attimo sul sentiero della Via, per osservare gli uomini e prestare un orecchio comprensivo alle loro disgrazie.\nOn la rappresenta pi\u00f9 spesso drappeggiata in un lungo abito bianco che la copre dalla testa ai piedi; tiene in mano il vaso di giada e un ramo di salice; indossa un panino, legato in alto, al centro del quale \u00e8 rappresentato il suo maestro, Buddha Amit\u0101bha; la sua pelle \u00e8 bianca come il latte, almeno questa \u00e8 l'immagine pi\u00f9 comune che abbiamo di lei in Cina e quella che si trova nel romanzo di Viaggio in Occidente.\nAvrebbe risieduto sul monte Putuo, circondata da una miriade di divinit\u00e0 al suo servizio. \u00c8 spesso seduta in meditazione con le gambe incrociate o in piedi su una foglia di loto e un'aureola dorata le circonda la testa.\nMa Guanyin \u00e8 anche migliaia di forme diverse per rappresentare le sue molteplici capacit\u00e0; pu\u00f2 quindi avere da una a undici teste e da due a quattro, anche otto e fino a mille braccia; in Cina esisterebbe un gruppo di otto o trentadue rappresentazioni della Dea. Trentatr\u00e9 forme sono comunemente rappresentate e sarebbero adattate dalla leggenda di Miao-shan.\nOltre a queste 33 forme comunemente accettate, Guanyin (\u89c0\u97f3 Guanyin) ha mille altre forme, incluse le seguenti 7 forme esoteriche:\nGuanyin \u00e8 anche spesso indicato come Guanyin del \"Mare del Sud\" (\u5357\u6d77 \"Nanhai Guanyin\") , in relazione al tempio di (\u666e\u9640\u5c71 \"Putuoshan\") dove risiede, ma ha molti altri epiteti.\nA volte assume la forma di una prostituta per liberare gli uomini dalla loro lussuria o per consentire loro di raggiungere l'illuminazione.\nLa leggenda di Miao-shan.\nStoria.\nLa pi\u00f9 antica iscrizione relativa al culto di Miao-shan, incisa nel 1100, \u00e8 attribuita al monaco buddista cinese Jiang Zhiqi (\u848b\u5fd7\u5947) (1031-1104). \u00c8 assimilata l\u00ec a Guanyin, nella sua forma di Grande Compassionevole con mille braccia e mille occhi, venerata per diversi secoli nel monastero del Monte Putuo (\u666e\u9640 \u5cf6 Putuodao), il Monte dei Profumi, una delle Monti sacri della Cina.\nSecondo il sinologo britannico Glen Dudbridge, la versione pi\u00f9 antica della leggenda appare in una delle cronache del buddismo in Cina, la \"Lung-hsing fo-chiao pien-nien t'ung-lun\" (\u9f8d\u8208\u4f5b\u6a4b\u908a\u5be7\u502b)(cronache complete degli insegnamenti del Buddha durante il periodo dell'imperatore Song Xiaozong\u5b8b\u5b5d\u5b97), scritto nel 1164 dal monaco Tsu-hsiu.\nLa leggenda.\nLa rivalit\u00e0 che esisteva tra le scuole taoista e buddista spiega le notevoli variazioni tra le diverse versioni della leggenda.\nNel testo seguente, uno dei personaggi \u00e8 l'Imperatore di Giada. Questa \u00e8 quindi una versione influenzata dal pensiero taoista, il che non \u00e8 il caso del testo distintamente buddista tradotto da Dudbridge.\nNella dinastia del cielo d'oro (\u671d\u91d1\u5929 Chao Jintian), un giovane re chiamato Miaozhuang (\u5999\u838a) sal\u00ec al trono dopo tre anni di guerra implacabile; soprattutto, voleva un erede, ma poich\u00e9 aveva versato sangue in quei tre anni, gli dei erano restii a concederglielo. Eccezionalmente e per riscattare una famiglia di ladri, sono nate tre figlie da sua moglie, Baiya (\u767d\u7259): Miaoqing (\u5999\u6e05), Miaoyin (\u5999\u97f3) e Miaochan (\u5999\u5584). Il re era disperato, ma i suoi ministri lo rassicurarono dicendogli che una delle sue figlie avrebbe senza dubbio sposato la futura erede al trono.\nMa mentre le prime due figlie trovarono una buona coppia, la terza, Miaochan, persistette nel non volersi sposare, perch\u00e9 voleva vivere in religione e diventare una bonza. Su sua insistenza, suo padre, il re, la spogli\u00f2 dei suoi vestiti, la vest\u00ec di stracci e la lasci\u00f2 nel giardino della regina, abbandonata alle intemperie. Ma contro ogni previsione, questa vita da eremita si adattava perfettamente alla ragazza.\nDopo molti tentativi di ragionare con lei, decise di andare a unirsi alla Pagoda White Bird (\u767d\u96c0\u79aa\u5bfa Baique Chansi) dove risiedevano gi\u00e0 cinquecento bonze, suo malgrado, il re le lasci\u00f2 lasciare il palazzo per vivere. vita monastica, ma ordin\u00f2 per decreto le bonze di rendere la vita difficile alla principessa per disgustarla della sua scelta. Ma niente aiutava, Miaochan sopportava tutto senza lamentarsi; la madre superiora le confess\u00f2 la minaccia che gravava su di loro se la principessa insisteva nella sua scelta, ma maledicendo le suore, Miaochan mantenne le sue posizioni. Fin\u00ec per fare un patto con le sorelle, si sarebbe occupata dei lavori domestici e della cucina da sola.\nMosso da tanta piet\u00e0, l'Imperatore di Giada gli mand\u00f2 degli Spiriti per aiutarlo, e quando le sorelle videro tutto questo, rimasero meravigliate. Il re, lui stesso, esausto, mand\u00f2 il suo esercito a bruciare il tempio. Spaventate, le suore andarono a chiedere a Miaochan di aiutarle, cos\u00ec rivolse una preghiera al Cielo e, pungendo il suo palazzo con la sua forcina di bamb\u00f9, sput\u00f2 verso il Cielo: si radunarono nuvole che presto estinguono il fuoco, salvando cos\u00ec il tempio. Il re, infuriato, fece mettere ai ferri sua figlia e decise di giustiziarla pubblicamente; sua madre, la regina, per\u00f2, ebbe un'ultima idea, quella di costruire una torre sulla strada della tortura per attirare a s\u00e9 sua figlia facendo feste e banchetti che la facessero riflettere sulla sua situazione, sicura di vincere questo questa volta. Il re annu\u00ec perch\u00e9 non voleva davvero vergognarsi al pensiero di spargere il sangue di sua figlia, ma non contenta di rifiutare l'offerta di unirsi a sua madre e alla festa, la principessa abbass\u00f2 la testa e guard\u00f2. di fronte ai suoi genitori e li ha totalmente ignorati.\nEsasperata, Miaozhuang fece rinchiudere sua figlia nei suoi appartamenti in modo che avesse l'ultima scelta di rinunciare alla sua fede, ma prima della sua inflessibilit\u00e0, quest'ultima promise di giustiziarla all'alba. Ancora una volta, gli Spiriti si metteranno in gioco: i tudi (\u571f\u5730), lo Spirito del Locale che aveva sentito tutto, \u00e8 venuto a riferire al Cielo. L'Imperatore di Giada ordin\u00f2 allo Spirito di vegliare sul suo corpo, in modo che non gli venisse fatto alcun male, infatti, gli fu promesso di diventare Pusa / Bodhisattva e di portarlo nella foresta lontano dalla persecuzione. venire su. L'esecuzione inizi\u00f2 come previsto, ma n\u00e9 la sciabola del boia, che si spezz\u00f2 in due, n\u00e9 le lance potevano tagliare il corpo di Miaochan. Cos\u00ec il re decise di farla strangolare con una fascia di seta. La vita aveva appena lasciato il corpo della principessa quando una tigre balz\u00f2 in piedi e lo afferr\u00f2, era il tudi ovviamente.\nQuando Miaochan riapr\u00ec gli occhi, non era pi\u00f9 sulla terra, ma nell'aldil\u00e0; fu accolta da un emissario del luogo, che era venuto a mostrarle i diciotto inferni (\u5341\u516b\u5730\u7344 Shiertiyu). Gli stessi dieci giudici (\u5341\u6bbf\u95bb\u738b Shidian Yenwang) gli vennero incontro e gli chiesero di pregare l\u00ec. La principessa ha accettato a condizione che i torturati dei dieci palazzi (\u5c0f\u5730\u7344\u5341\u6bbf\u5bae Xiaotiyu Shidiangong) fossero rilasciati mentre l'ascoltavano. Era come desiderava, ma appena aveva cominciato a recitare, che non c'erano pi\u00f9 tormenti e che i dannati erano vinti dalla gioia: l'inferno divenne presto il paradiso. I dieci re, spaventati, rimandarono l'anima di Miaochan sulla terra in modo che potesse ritrovare il suo corpo lasciato nella foresta e preservato dal degrado dai tudi.\nMiaochan si svegli\u00f2 di nuovo nella foresta di abeti e, poich\u00e9 il luogo sembrava deserto, disper\u00f2 di non poter pregare per nessuno e inizi\u00f2 a piangere a profusione. In quel momento arriv\u00f2 uno sconosciuto che si disse commosso dalla sua storia e gli promise il matrimonio, il che offese la principessa che lo respinse violentemente. Quindi, lo sconosciuto le rivel\u00f2 di essere in realt\u00e0 il Buddha (\u5982\u4f86 Rulai), che aveva messo alla prova la sua fede e aveva deciso di portarla in un luogo dove avrebbe avuto tutto il tempo per pregare per la salvezza degli esseri senzienti: la pagoda del Monte Profumi (\u9999\u5c71 Xiangshan), sull'isola di Putuo (\u666e\u9640\u5cf6 Putuodao). Le porse una pesca dell'immortalit\u00e0 e poich\u00e9 l'isola superava i tremila gigli, fu ancora una volta il tudi, trasformato in una tigre, che fu responsabile del suo trasporto l\u00ec.\nHa trascorso nove anni sul Monte Putuo (\u666e\u9640\u5c71 Putuoshan) per perfezionarsi, e cos\u00ec \u00e8 diventata per tutti, la Regina dei tremila Pusa (\u4e09\u5343\u666e\u85a9 Sanqian Pusa) e di tutti gli esseri di carne. Dizangwang (\u5730\u85cf\u738b) (chiamato anche Ksitigarbha), il Bodhisattva degli Inferi era cos\u00ec stupito da cos\u00ec tanta virt\u00f9, che decise di erigerlo a Sovrano del Cielo, della Terra e del Buddismo. In suo nome fu data una grande cerimonia in cui furono invitate le pi\u00f9 grandi divinit\u00e0 del Cielo, della Terra e dell'Inferno, e di fronte a testimoni, Miaochan divenne Guanyin (\u89c0\u97f3) e ascese al suo trono di loto.\nA Guanyin fu chiesto di trovare un ragazzo e una ragazza che lo aiutassero nel suo compito, ed era lo studente che era responsabile di trovare i suoi nuovi assistenti. Il primo si chiamava Chancai (\u5584\u624d), era ancora solo un giovane bonzo novizio, che non convinse subito il Grande Bodhisattva, cos\u00ec decise di metterlo alla prova: Gli immortali travestiti da pirati fingono di attaccare il tempio e, spaventata, Guanyin corre sul bordo della scogliera e si getta nel vuoto. Senza pensare, anche il giovane monaco si getta nel vuoto per raggiungerla. Di fronte a tanta piet\u00e0, Guanyin ha accettato di farne il suo assistente.\nIl suo secondo assistente sar\u00e0 un assistente: poich\u00e9 una volta aveva salvato il terzo figlio del Re Drago (\u9f8d\u738b\u4e09\u5b50 Longwang Sanzi), trasformato in una carpa, quando era stato catturato da un pescatore, le aveva fatto indossare una perla luminoso per ringraziarla. La nipote Longn\u00fc (\u9f8d\u5973 cio\u00e8 Donna-drago) insistette per darglielo di persona e supplic\u00f2 il nonno di potersi mettere al servizio della dea per seguire i suoi insegnamenti. Dopo molte prove, Longnu divenne a sua volta il seguito di Guanyin con Chancai.\nNel Xiyouji,Diamo un'altra versione della conversione di Chancai a Guanyin: era un mostro chiamato Blackwind (\u9ed1\u98a8 Heifeng) che fu sconfitto da Sun Wukong (\u5b6b\u609f\u7a7a, comunemente chiamato il Re Scimmia) e salvato dalla morte da Guanyin, che lo rese il guardiano della retroguardia Putuoshan.Anche in questo romanzo, Guanyin \u00e8 gi\u00e0 accompagnato da un assistente, che non \u00e8 Chancai, ma Hui'An, il cui autore ci dice che non \u00e8 altro che Muzha (\u6728\u5412), il fratello minore di Nezha (\u54ea\u5412).\nLa leggenda di solito finisce cos\u00ec: il padre di Miao-shan, re Miaozhuang, si ammala gravemente. Si impegna a cedere il suo trono a chiunque possa guarirlo. Ma nessun medico pu\u00f2 trovare la cura efficace. Poi appare un monaco, che gli dice che la medicina che pu\u00f2 curarlo dovr\u00e0 consistere in un braccio e un occhio da qualcuno che \u00e8 puro e senza macchia. Aggiunge che una persona del genere esiste e vive sul monte Putuo.\nIl re esita davanti a una simile proposta. Ma alla fine, su indicazione del monaco, decide di inviare un messaggero a chiedere aiuto a questa santa persona, ignaro che si tratti di una delle sue figlie. Accetta senza esitazione. Subito dopo, il re fu guarito. Desidera poi andare a ringraziare personalmente e offrire il suo trono come aveva promesso alla persona che ha accettato di mutilarsi per salvargli la vita. Quando scopre che \u00e8 Miao-shan, le chiede perdono per tutto il male che le ha fatto per cos\u00ec tanti anni. Poi gli fece costruire un tempio sul monte,\nLa storia si conclude con la trasformazione di Miao-shan in Bodhisattva Guanyin. Traboccante di compassione, promise di aiutare tutti gli esseri viventi, non solo gli esseri umani, finch\u00e9 non fossero stati tutti liberati dalla sofferenza. Il suo luogo di residenza \u00e8 l'isola del Monte Putuo, dove si dedica completamente alla meditazione.\nXiyouji.\nNel romanzo di \"Wu Cheng En\", \"Xiyouji\", spesso tradotto come \"Viaggio in Occidente\", Guanyin occupa un posto molto importante, poich\u00e9 \u00e8 lei che veglia sul monaco Sanzang (\u4e09\u85cf) e sui suoi discepoli e li protegge durante il loro viaggio. Pu\u00f2 essere paragonata ad Atena che ha vegliato sull'Odissea di Odissea. \u00c8 lei che sar\u00e0 scelta dal Buddha per trovare un monaco emerito che cercher\u00e0 le sacre scritture nel suo paradiso occidentale; \u00e8 anche lei che trover\u00e0 i discepoli del monaco e che li convertir\u00e0 al buddismo. Interviene spesso nella storia per salvare i pellegrini dai mostri che li attaccano, ma finisce sempre per evitare ogni violenza recuperando questi esseri malvagi e accogliendoli sulla Via della Salvezza, salvandoli cos\u00ec una morte senza speranza di riscattarsi. Conserva cos\u00ec il suo status di Grande Compassionevole che guarda il mondo per piangere sulle persone e liberarle dalla loro esistenza intrappolata nel ciclo infernale delle reincarnazioni.\nDue leggende di Guanyin Quan \u00c2m in Vietnam.\nIl buddismo in Vietnam si \u00e8 sviluppato a partire dal terzo secolo. Ma fu solo tra il XIV e il XV secolo, senza poter stabilire una data precisa, che la storia cinese intitolata Guanyin of the South Seas (\u5357\u6d77 Nanhai Guanyin) inizi\u00f2 ad essere trasmessa l\u00ec, con il titolo Quan \u00c2m Nam H\u1ea3i, (Quan \u00c2m del Mare del Sud). Va notato che le traduzioni della leggenda in cinese offrono il titolo Guanyin \"dei\" mari del sud, o \"del\" mare del sud. In vietnamita, \"mare\" \u00e8 sempre al singolare: Quan \u00c2m del mare del sud).\nQuan \u00c2m Nam H\u1ea3i.\nMonumenti storici.\nTrascorse pi\u00f9 di un secolo tra il 1164, anno di scrittura del pi\u00f9 antico testo cinese conosciuto della leggenda di Miao-shan, e l'inizio della sua distribuzione in Vietnam, tra la fine del XIII e l'inizio del XIV secolo, con il titolo Quan \u00c2m Nam H\u1ea3i. La versione incisa in ch\u1eef n\u00f4m (antica scrittura vietnamita che utilizzava sinogrammi cinesi) non poteva essere datata con precisione. Quanto al primo testo scritto in ch\u1eef qu\u1ed1c ng\u1eef (moderna scrittura vietnamita che utilizza l'alfabeto latino), fu pubblicato nel 1897.\nTesto.\nLa leggenda di Quan \u00c2m Nam H\u1ea3i \u00e8 la traduzione vietnamita di quella di Miao-shan (cinese: \u82d7\u5c71). Esistono diverse varianti nelle due lingue, ma lo schema narrativo e gli eventi sono gli stessi. La versione vietnamita \u00e8 un po' 'pi\u00f9 lunga, poich\u00e9 alcune scene sono pi\u00f9 colorate nello stile locale. I traduttori di trascrizione hanno vietnamita i nomi propri di luoghi e personaggi, e non solo quello di Guanyin. Ecco l'elenco :\nC'\u00e8 una particolarit\u00e0 da notare. In Vietnam ci sono due pagode dei profumi, l'una e l'altra sono luoghi di pellegrinaggio, ancora oggi. Ma solo il primo, costruito nel XIV secolo nel centro del paese, nella provincia di H\u00e0 T\u0129nh, \u00e8 interamente dedicato al culto di Quan \u00c2m come parte della leggenda.\nVa anche detto che il testo vietnamita contiene riferimenti simbolici al buddismo Mah\u0101y\u0101na che non compaiono nella storia di Miao-shan. Cos\u00ec sono evocati, nell'ultima parte del testo:\nQuan \u00c2m Th\u1ecb K\u00ednh.\nMonumenti storici.\n\"Quan \u00c2m Th\u1ecb K\u00ednh\" \u00e8 l'omonimo personaggio di un'opera teatrale e di un romanzo scritto in versi ch\u1eef n\u00f4m (antica scrittura vietnamita utilizzando sinogrammi cinesi), probabilmente tra la fine del XVII e l'inizio del XVIII secolo. Gli storici non hanno ancora stabilito con certezza n\u00e9 la data di creazione n\u00e9 il nome degli autori..\nI testi.\nL'autore del romanzo conosceva sia il buddismo che il confucianesimo.\nLa trama segue lo stesso schema di quella del dramma, ma con sviluppi pi\u00f9 ricchi dal punto di vista letterario. Scritto da uno studioso per studiosi, \u00e8 destinato a essere letto e non riprodotto in pubblico. Il suo stile raffinato lo rende incomprensibile alle classi contadine e popolari. Di conseguenza, ha ottenuto solo un successo limitato. Ci\u00f2 non le impedisce di essere tra le principali opere della letteratura vietnamita.\nLo spettacolo \u00e8 scritto in uno stile semplice e diretto che lo rende accessibile a tutto il pubblico. Il suo successo ha attraversato i secoli fino ai giorni nostri. Parte del repertorio classico, \u00e8 ancora eseguita in Vietnam, o in una versione modernizzata (solo il testo) o nella versione tradizionale dell'opera popolare Ch\u00e8o (comprese le parti cantate).\nViene eseguita anche all'estero.\nIl testo \u00e8 composto da 786 versi (distici di 6 + 8 piedi) scritti in ch\u1eef n\u00f4m.\nIl testo pu\u00f2 essere suddiviso in cinque parti.\nTh\u1ecb K\u00ednh \u00e8 una giovane donna che nelle sue nove vite precedenti era il monaco buddista di nome Kinh T\u00e2m. Questa decima vita \u00e8 l'ultima, perch\u00e9 alla fine della storia diventer\u00e0 il bodhisattva Quan \u00c2m.\nBella e virtuosa, ha sposato Thi\u1ec7n S\u0129, un giovane di buona famiglia. La giovane coppia vive felicemente. Una sera, si \u00e8 appisolato sulle ginocchia della moglie mentre lei stava cucendo. Contemplando il viso della sua amata, nota un lungo capello di barba sul suo mento.\nSta per tagliarlo con il coltello da sarta, ma Thi\u1ec7n S\u0129 si sveglia di soprassalto. Spaventato, pensa che lei volesse tagliargli la gola. \u00c8 furioso. Scoppia in lacrime, incapace di convincerlo del suo errore. Le ordina di tornare dai suoi genitori.\nQuesti genitori si rifiutano di accoglierla, vergognandosi di avere una figlia simile. Respinta cos\u00ec da tutti i membri della sua famiglia, decide di vestirsi da uomo per potersi rifugiare in una pagoda. Viene ammessa come monaco novizio, con il nome di Kinh T\u00e2m, che indossa per la decima volta nel suo viaggio karmico. Purtroppo non ritrover\u00e0 la serenit\u00e0 sperata, ma al contrario altri tormenti.\nAnche quella che era bella quando era donna \u00e8 \"bella\" sotto le spoglie di un giovane. Tanto che la figlia di un ricco mercante locale di nome Th\u1ecb M\u1ea7u si innamora di \"lui\" e tenta di sedurlo. Senza successo. Delusa, ha poi una relazione romantica con il suo bracciante.\nPoche settimane dopo, scopre di essere incinta. La vede come un'opportunit\u00e0 per vendicarsi del giovane monaco e afferma che \u00e8 il padre di suo figlio. Kinh T\u00e2m giura la sua innocenza, ma tutti credono nella sua colpevolezza, compreso il monaco anziano che la scaccia dalla pagoda, perch\u00e9 un monaco che ha commesso una tale colpa si \u00e8 reso impuro. Ha obbedito, senza fornire l'unica prova che poteva salvarla, non volendo che il bugiardo fosse rimproverato.\nMa il peggio accade pochi mesi dopo. Th\u1ecb M\u1ea7u, dopo aver partorito, abbandona il suo bambino sotto il portico della pagoda, dove ora dorme Kinh T\u00e2m, che accetta di prendersi cura di lui. \"Lui\" deve supplicarlo per nutrirlo. Tutti lo trovano normale poich\u00e9 \u00e8 \"suo\" figlio. L'elemosina \u00e8 accompagnata da insulti. Kinh T\u00e2m sopporta la situazione senza mai lamentarsi.\nPassano tre anni. Il bambino cresce, ma la salute di Kinh T\u00e2m inizia a peggiorare. Sentendosi sul punto di scadere, \"lui\" scrive una lettera ai suoi genitori per raccontare loro tutto, e soprattutto per chiedere loro di affidare il bambino alla pagoda, se il monaco anziano \u00e8 d'accordo.\nQuando il monaco anziano scopre la verit\u00e0, si rende conto di essere stato ingiusto e si pente del suo atteggiamento. Per riscattarsi, accetta di prendersi cura del bambino. Th\u1ecb M\u1ea7u \u00e8 condannato a pagare tutte le spese funebri e piangere. Allo stesso tempo, Buddha, che ha visto tutta la storia, decide di accogliere Thi Kinh nei cieli. Cos\u00ec ottiene lo stato di bodhisattva sotto il nome di Quan \u00c2m. Successivamente, anche i suoi genitori potranno stare con lei, cos\u00ec come il figlio di Th\u1ecb M\u1ea7u, a condizione che rimangano sul loto che funge da base del Bodhisattva. Quanto a Thi\u1ec7n S\u0129, il marito incredulo, si trasforma in un pappagallo e dovr\u00e0 stare su un trespolo vicino a Quan \u00c2m.\nDi\u1ec7u Thi\u1ec7n e Th\u1ecb K\u00ednh, personaggi diversi.\nCon il loro comportamento esemplare, le due eroine raggiungono lo stato di bodhisattva. Tuttavia, un'analisi delle due leggende evidenzia diverse differenze tra i personaggi di Di\u1ec7u Thi\u1ec7n e Th\u1ecb K\u00ednh. Ecco due esempi:\nFin dall'inizio, comprendiamo che Di\u1ec7u Thi\u1ec7n \u00e8 destinato a essere un bodhisattva. Th\u1ecb K\u00ednh no, ma fa piangere gli spettatori, che conoscono la verit\u00e0. Ai loro occhi, lei merita davvero di raggiungere il nirvana alla fine della storia.\nIn un paese fortemente segnato dal confucianesimo, l'atteggiamento inizialmente ribelle di Di\u1ec7u Thi\u1ec7n nei confronti dell'autorit\u00e0 paterna \u00e8 un errore. Ma \u00e8 perdonata quando accetta di dare i suoi occhi e le sue membra per salvare il padre malato. \u00c8 la pi\u00f9 grande testimonianza dell'amore che un bambino pu\u00f2 dare ai suoi genitori in termini di piet\u00e0 filiale. E il suo profondo dolore nel vedere soffrire i malati degli inferi, esprime i sentimenti del futuro bodhisattva di compassione.\nTh\u1ecb K\u00ednh rifiuta di confondere Th\u1ecb M\u1ea7u e accetta di assumere il ruolo di \"padre\" adottivo. Sacrifica la sua salute e rinuncia alla sua vita. Questa \u00e8 l'espressione estrema dell'aiutare gli altri, in questo caso il bambino.\nQuindi, in un certo senso, queste due storie sono complementari, cos\u00ec come le eroine stesse. Gli autori hanno voluto conciliare buddismo, confucianesimo e taoismo, dando uguale posto all'amore, alla compassione, all'aiuto per gli altri e alla piet\u00e0 filiale. Questo \u00e8 un esempio di sincretismo riuscito.\nPosteri.\nLa devozione a Quan \u00c2m non si interrompe da secoli e ancora oggi il suo culto \u00e8 molto diffuso in Vietnam e anche tra i vietnamiti nella diaspora.\nNelle pareti della maggior parte delle pagode, una statua di dimensioni pi\u00f9 o meno imponenti la rappresenta in piedi su un fiore di loto. Cos\u00ec posto all'esterno, sembra accogliere i visitatori. All'interno \u00e8 sempre rappresentata due volte: da un lato nel gruppo della triade (vietnamita: T\u00e2y Ph\u01b0\u01a1ng Tam Th\u00e1nh) dove \u00e8 posta alla destra del Buddha Amit\u0101bha (vietnamita: A-di-\u0111\u00e0) che occupa la posizione centrale e il bodhisattva Mahasthamaprapta (vietnamita: \u0110\u1ea1i Th\u1ebf Ch\u00ed) posto alla sua sinistra; d'altra parte, nella sua forma di Avalokite\u015bvara con quattro, otto o mille braccia.\n\u00c8 designato con tre nomi: Quan \u00c2m (h\u00e1n-vi\u00eat: Quan = osservare, \u00c2m = i suoni); Qu\u00e1n Th\u1ebf \u00c2m (h\u00e1n-vi\u00eat: Th\u1ebf = il mondo dei mortali); Qu\u00e1n Th\u1ebf \u00c2m B\u1ed3-t\u00e1t (h\u00e1n-vi\u00eat: B\u1ed3-t\u00e1t = bodhisattva).\nOgni giorno, o in determinati giorni dei mesi lunari, i fedeli recitano il Ch\u00fa \u0110\u1ea1i Bi, o \u0110\u1ea1i Bi T\u00e2m \u0110\u00e0 La Ni (sanscrito IAST :\"N\u012blaka\u1e47\u1e6dha Dh\u0101ra\u1e47\u012b, ou Mah\u0101karu\u1e47ika Dh\u0101ra\u1e47\u012b\"), il Mantra di Grande Compassione che \u00e8 specialmente indirizzato a lui. \u00c8 molto presente nella pratica del culto dei buddisti vietnamiti.\nI pappagalli di Guanyin e Quan \u00c2m Th\u1ecb K\u00ednh.\nNell'iconografia popolare \u00e8 spesso rappresentata accompagnata da un pappagallo bianco, il pi\u00f9 delle volte posto alla sua destra, a volte alla sua sinistra (come nell'illustrazione a fianco), che sbatte le ali e tiene il suo becco \u00e8 una perla o un nastro di perline. Ecco una versione della sua storia:\nL'azione si svolge durante il periodo della dinastia Tang (618-907). Un giorno, un piccolo pappagallo va alla ricerca del cibo preferito di sua madre, che, essendo malata, non riesce a muoversi. Ma lungo la strada, viene catturato da un bracconiere che sperava di venderlo. Quindi non le fa del male. Passano diversi giorni prima che l'uccello possa scappare prima di essere venduto. Ma quando torna al nido, trova sua madre morta. Triste per non essere riuscito a tornare a casa in tempo, organizza il suo funerale e piange. Quindi giura di diventare un discepolo di Guanyin.\nIl Bodhisattva, che ha visto tutto, \u00e8 commosso dalla sua storia e l'accetta. Simboleggia la piet\u00e0 filiale.\nPossiamo notare che non vi \u00e8 alcun pappagallo menzionato nella leggenda di \"Quan \u00c2m Nam H\u1ea3i\".\nLa trasformazione del marito incredulo in un pappagallo sembra pi\u00f9 una punizione che una ricompensa, come nella storia di Guanyin. L'autore dell'opera si riferiva probabilmente a una versione della leggenda cinese. \u00c8 sorprendente, tuttavia, che il comportamento che simboleggia la piet\u00e0 filiale (l'atteggiamento del giovane pappagallo verso la madre malata) sia stato trasformato in una reazione violenta da uno stupido marito, credendo erroneamente che sua moglie volesse ucciderlo.\nNei testi buddisti si era gi\u00e0 parlato di pappagalli. Nel J\u0101taka, che elenca le 547 vite precedenti di Gautama Buddha, tre storie hanno come eroi due fratelli pappagallo chiamati R\u0101dha (il maggiore) e Po\u1e6d\u1e6dhap\u0101da (il giovane), che personificano il futuro Buddha e \u0100nanda. Questi sono R\u0101dha-J\u0101taka (n \u00b0 145 e 198) e K\u0101lab\u0101hu-J\u0101taka (n \u00b0 329). Accesso 26 novembre 2019\nRelazione con il vegetarianismo.\nGuanyin ha promesso di aspettare che tutti gli esseri senzienti siano liberi dalla sofferenza prima di raggiungere la Buddit\u00e0. Per tutti gli esseri viventi, significa non solo gli esseri umani ma anche gli animali.\nNei paesi in cui si \u00e8 sviluppato il buddismo Mahayana, i praticanti vedono questo impegno come un'espressione di profonda compassione. Quindi Guanyin \u00e8 associato al vegetarianismo. Per questo molti sono quelli che decorano le loro cucine con immagini o calendari su cui \u00e8 stampata la sua effigie (in Vietnam \u00e8 Quan \u00c2m). Le riviste e le riviste vegetariane buddiste lo hanno preso come un emblema o un logo.\nGuanyin nel mondo del qigong.\nDiversi qigong si riferiscono a Guanyin e alcuni addirittura portano il nome. In Francia, una forma di qigong di Guanyin chiamata \"Mille mani sacre\" viene insegnata dall '\"Institut du Quim\u00e9tao\" di Parigi, diretto dal maestro Jian Liujun. Questo qigong \u00e8 descritto nel suo libro intitolato \"Dao of Harmony, Quintessence of Qigong\". Altre due forme sono insegnate anche in Francia dalla scuola Sheng Zhen diretta dal maestro Li Junfeng che vive negli Stati Uniti. Questi qigong sono descritti nel libro Wuji Yuan Gong.\nNella fantascienza.\nIl titolo di Guanshiyin compare nell'opera di fantascienza \"The Expanse\" di \"James S. A. Corey\" (pseudonimo di due autori) per riferirsi al nome dell'astronave del miliardario Jules-Pierre Mao.\nNote.\nFonti.\nAltri dizionari\nBibliografia.\nComico"}
{"id": "128076", "revid": "712828", "url": "https://it.wikipedia.org/wiki?curid=128076", "title": "Agen Kolar", "text": ""}
{"id": "128079", "revid": "1718925", "url": "https://it.wikipedia.org/wiki?curid=128079", "title": "Bacino idrico Ladybower", "text": "Il bacino idrico Ladybower \u00e8 il pi\u00f9 basso dei tre bacini situati nella Upper Derwent Valey nello Derbyshire (Inghilterra). Il fiume Derwent inizialmente fluisce attraverso il Bacino idrico Howden, poi per il bacino idrico Derwent ed infine attraverso il \"Ladybower\".\nL'acqua viene trattata presso la localit\u00e0 di Bamford da parte della Severn Trent. L'acqua trattata scende verso il Derwent Valley Aqueduct per fornire acqua potabile ai paesi e alle citt\u00e0 delle Midlands Orientali inglesi.\nLa costruzione del muro della diga fu eseguita da una societ\u00e0 scozzese di propriet\u00e0 di Richard Baillie e figli, mentre i due viadotti, chiamati rispettivamente, Ashopton e Ladybower furono costruiti da una ditta londinese di Holloways. Entrambe le ditte incontrarono molti problemi quando nel 1939 scoppi\u00f2 la seconda guerra mondiale, che rese la mano d'opera e le materie prime scarse.\nLe dighe superiori vennero usate durante la seconda guerra mondiale come campi di pratica per lo squadrone 617 prima del raid aereo su Dambusters in Germania. Parate aeree occasionali sono organizzate dal Battle of Britain Memorial Flight per commemorare questo avvenimento.\nIl bacino fu costruito e messo in opera tra il 1935 ed il 1945. La cerimonia di apertura avvenne il 25 settembre 1945 da parte del re George VI accompagnato dalla regina Elisabetta. La costruzione del bacino vide la scomparsa del villaggio di Derwent. Buona parte della struttura del villaggio fu visibile durante un'estate molto asciutta circa 14 anni dopo il riempimento del bacino."}
{"id": "128082", "revid": "712828", "url": "https://it.wikipedia.org/wiki?curid=128082", "title": "Binario 9 \u00be", "text": ""}
{"id": "128084", "revid": "116282979", "url": "https://it.wikipedia.org/wiki?curid=128084", "title": "Gem\u00e4ldegalerie (Berlino)", "text": "La Gem\u00e4ldegalerie (letteralmente: \u00abgalleria dei dipinti\u00bb) \u00e8 un museo di Berlino. Si trova nel complesso del Kulturforum e custodisce una delle raccolte di dipinti pi\u00f9 significative a livello mondiale, con opere di artisti europei dal XIII al XVIII secolo, quali Giotto, Botticelli, Raffaello, Mantegna, Lippi, Tiziano, Pittoni, Caravaggio, Antonello da Messina, Van Eyck, Petrus Christus, D\u00fcrer, Rubens, Vermeer e Rembrandt.\nStoria.\nLa Gem\u00e4ldegalerie fu, fin da principio, il reparto pi\u00f9 importante del museo vecchio, aperto nel 1830. Alla Galleria era stato riservato l'intero piano superiore. Dai castelli reali provennero circa 350 dipinti, 70 dalla raccolta del romano Vincenzo Giustiniani, acquisita nel 1815, e 677 opere giunsero dalla collezione del commerciante inglese Edward Solly.\nSu tali basi si oper\u00f2 una sistematica e riuscita politica d'acquisto guidata da esperti come Gustav Waagen, Karl Friedrich Schinkel, Christian Daniel Rauch, Wilhelm von Humboldt e Wilhelm von Bode, che seguirono gli esempi delle maggiori scuole europee e completarono la raccolta.\nNel 1904 la Gem\u00e4ldegalerie fu trasferita, come collezione propria, nell'appena costruito \"Kaiser-Friedrich-Museum\", l'odierno Bode-Museum, in cui i dipinti furono in parte raggruppati in \"ensembles\" con delle sculture coeve. Nel 1930 una gran parte della raccolta fu deposta nel \"Deutsches Museum\" e nel Pergamonmuseum per ragioni di spazio.\nNegli ultimi giorni della seconda guerra mondiale l'Hochbunker Friedrichshain fu raso al suolo dalle fiamme. Nell'incendio furono distrutti 400 dei dipinti di grandi dimensioni, fra i quali anche molti significativi.\nDopo la divisione di Berlino nel 1945 una parte della raccolta rimase nel Bode-Museum, tuttavia la maggior parte delle opere fu portata nei Musei Berlin-Dahlem. Dopo la riunificazione tedesca si poterono riportare i contenuti di Berlino Ovest e di Berlino Est nella Gem\u00e4ldegalerie, appena costruita, nel Kulturforum.\nL'edificio del museo.\nLa nuova costruzione, progettata dagli architetti Heinz Hilmer e Christoph Sattler, ha pianta rettangolare, con circa 7000 metri quadrati di spazio espositivo, suddiviso in 72 sale.\nLe sezioni di maggior rilievo presentano opere della pittura italiana dal XIII al XVI secolo, e della pittura fiamminga del XV e XVI secolo.\nUna grande sala ottagonale \u00e8 dedicata a Rembrandt, con 16 opere che costituiscono una delle collezioni pi\u00f9 rilevanti dell'artista olandese; 6 sale sono riservate alla pittura europea del XVIII secolo, con dipinti di Canaletto, Watteau, Antoine Pesne e Thomas Gainsborough."}
{"id": "128087", "revid": "174925", "url": "https://it.wikipedia.org/wiki?curid=128087", "title": "Pata\u00f1jali (filosofo)", "text": "Vita e opere.\nTradizionalmente Pata\u00f1jali (devanagari: \u092a\u0924\u091e\u094d\u091c\u0932\u093f) \u00e8 collocato nel II secolo a.C., essendo stato erroneamente identificato con l'omonimo grammatico, vissuto in quell'epoca e commentatore del grammatico P\u0101\u1e47ini. Oltre le leggende, nulla si conosce della sua vita se non l'unica opera a lui attribuita, gli \"Yoga S\u016btra\", testo fondamentale dello Yoga dar\u015bana, e che contiene riferimenti alle scuole del Grande Veicolo del Buddhismo: con ogni probabilit\u00e0 la sua stesura finale va dunque collocata fra il V e il VI secolo d.C. Non \u00e8 per\u00f2 da escludere che il testo si sia sviluppato a partire da frammenti o testi ben precedenti, e l'accademico Gavin Flood colloca fra il I secolo a.C. e il V secolo d.C. il periodo in cui il testo \u00e8 stato iniziato e concluso, intervallo di tempo nel quale Pata\u00f1jali \u00e8 pi\u00f9 realisticamente vissuto.\nSi pu\u00f2 pertanto ritenere che Pata\u00f1jali abbia compilato insegnamenti che fino ad allora erano stati tramandati oralmente, come spesso \u00e8 avvenuto presso le scuole hindu. Egli fu il primo a metterli per iscritto, e per questo viene considerato il fondatore del Raja Yoga, la disciplina mistica alla base dello Yoga classico (Yoga dar\u015bana), sistema filosofico-religioso dell'induismo ortodosso. Cos\u00ec si esprime lo storico delle religioni Mircea Eliade:\nIl suo insegnamento, contenuto nei 196 aforismi (\"s\u016btra\") che costituiscono gli \"Yoga S\u016btra\", spiegano come arrivare, con il controllo di s\u00e9 e la padronanza della mente e della sua attivit\u00e0 (\"vritti\"), all'intima unione con la Divinit\u00e0 interiore."}
{"id": "128088", "revid": "2108263", "url": "https://it.wikipedia.org/wiki?curid=128088", "title": "Sovrani di Boemia", "text": "Le Terre della Corona Boema (; : Boemia, Moravia, Slesia, Lusazia) furono governate da duchi (c.870-1085, 1092-1158 e 1172-1198) e re (1085-1092, 1158-1172 e 1198-1918).\nRe.\nPod\u011bbrady (1458-1471).\nDal 1496 al 1490, Mattia Corvino re d'Ungheria contest\u00f2 il titolo reale a Giorgio di Pod\u011bbrady governando come \"anti-re di Boemia\". Il suo dominio si limit\u00f2 ai territori di Moravia, Slesia e Lusazia."}
{"id": "128093", "revid": "2075278", "url": "https://it.wikipedia.org/wiki?curid=128093", "title": "PayPal", "text": "PayPal Holdings, Inc. (pron. angloamericana: ; pron. italianizzata: o ; dall'inglese: \"pay\", \"paga\" e \"pal\", \"amico\") \u00e8 una societ\u00e0 statunitense che offre servizi di pagamento digitale e di trasferimento di denaro tramite Internet fondata nel 1999 da Confinity. In Italia offre servizi finanziari ai propri clienti operando quale istituto di credito.\n\u00c8 stata acquistata da eBay nel 2002; quest'ultima nel 2014 ha annunciato di voler rendere PayPal una societ\u00e0 indipendente entro la met\u00e0 del 2015. Il proposito \u00e8 stato portato a termine il 18 luglio 2015.\nStoria.\nPayPal nacque nel dicembre del 1998 in una societ\u00e0 chiamata Confinity, una compagnia che sviluppava software di sicurezza per dispositivi portatili fondata da Max Levchin, Peter Thiel, Luke Nosek e Ken Howery. PayPal fu effettivamente sviluppata e lanciata nel mercato come un servizio per trasferire il denaro solamente nel 1999, fondata da John Malloy della BlueRun Ventures.\nNel marzo del 2000, Confinity si fuse con X.com, una compagnia di servizi bancari online fondata da Elon Musk. Musk e l'allora presidente e CEO di X.com, Bill Harris, erano in disaccordo riguardo al possibile successo del modello di business di Confinity e per questo Harris lasci\u00f2 la compagnia nel maggio del 2000. Nell'ottobre dello stesso anno, Musk prese la decisione di interrompere il servizio di internet banking di X.com per dedicarsi completamente al servizio offerto da PayPal. Nello stesso mese Peter Thiel divent\u00f2 CEO di X.com prendendo il posto di Elon Musk. La societ\u00e0 X.com prese il nome di PayPal nel 2001 e si espanse rapidamente nel corso dell'anno portando i suoi dirigenti a rendere il servizio di PayPal pubblico nel 2002.\nCon il passare degli anni si diffuse in molti paesi del mondo, affermandosi rapidamente soprattutto come mezzo per effettuare pagamenti on-line, insieme alle carte di pagamento. Dal 2002 al 2015, \u00e8 stata una societ\u00e0 controllata da eBay, fino alla scorporazione e alla quotazione in borsa avvenuta nel 2015. In forza di determinati accordi commerciali, eBay e PayPal continueranno a essere l\u2019una all\u2019altra vincolate sino al 2020. I termini dell\u2019accordo intercorrente tra PayPal ed eBay sono rintracciabili su primarie testate giornalistiche statunitensi. Nel 2004 il valore totale delle transazioni effettuate attraverso PayPal era di 18,9 miliardi di dollari, aumentando ulteriormente nel 2005 a 27,5 miliardi di dollari; una crescita costante, che ha portato ad arrivare nel 2009 a 71 miliardi di dollari. Intanto nel 2007, PayPal sbarca anche in Europa: infatti riceve la licenza a operare in Europa, in particolare come istituto di credito, dalla \"Commission de Surveillance du Secteur Financier (CSSF)\", in Lussemburgo. PayPal, al 25 novembre 2011, ha registrato 250 milioni di conti attivi arrivando ad essere disponibile in 190 paesi e territori. Il 30 settembre 2014 \u00e8 stato annunciato lo scorporo da eBay e la creazione di una societ\u00e0 a s\u00e9 stante, che verr\u00e0 quotata in Borsa. L'operazione si \u00e8 conclusa nel luglio 2015, allorch\u00e9 PayPal ha debuttato sul listino NASDAQ. In novembre 2020 la societ\u00e0 vantava \"pi\u00f9 di 295 milioni di clienti\"\nFunzionamento.\nL'idea di base consiste nell'effettuare transazioni senza condividere i dati della carta con il destinatario finale del pagamento: il sistema infatti non trasmette i dati sensibili delle carte collegate al conto. Sostanzialmente, PayPal \u00e8 un intermediario finanziario in quanto \u00e8 un fornitore di servizi di pagamento o trasferimento di denaro.\nRegistrandosi gratuitamente presso il sito web della societ\u00e0, \u00e8 possibile aprire il proprio conto PayPal, che consente di effettuare o ricevere pagamenti, trasferire (inviare o ricevere) denaro, utilizzando l'indirizzo e-mail come identificativo. Al proprio account \u00e8 possibile associare una carta di credito (fino ad un massimo di otto), una carta prepagata oppure il proprio conto corrente bancario. A questo punto \u00e8 possibile ricaricare il proprio saldo dell'account PayPal dal proprio conto corrente bancario tramite bonifico, senza l'addebito di ulteriori costi da parte di PayPal. Dal conto PayPal sar\u00e0 dunque possibile prelevare fondi trasferendoli a carta di credito/carta prepagata per poi effettuare acquisti on-line oppure in maniera inversa riportarli sul proprio conto bancario. PayPal mette inoltre a disposizione, agli utenti che ne facciano richiesta, una carta di credito, operante su circuito VISA, ed una carta prepagata operante su circuito MasterCard.\nPayPal offre anche un \"programma di protezione\" (ora esteso anche ai viaggi) che tutela gli acquirenti e i venditori che utilizzano PayPal. La tutela copre l'intero importo dell'acquisto (incluse le spese di spedizione) se l'oggetto non viene recapitato o \u00e8 significativamente diverso dalla descrizione. PayPal garantisce anche i venditori attraverso una protezione estesa contro le perdite dovute ai reclami per pagamenti fraudolenti e oggetti non ricevuti. PayPal ha anche prestato una certa attenzione al settore mobile: infatti, al fine di consentire transazioni da smartphone, \u00e8 stata sviluppata un'omonima applicazione, disponibile per i principali sistemi operativi mobile. L'invio di denaro \u00e8 sempre gratuito, nello spazio economico europeo utilizzando l'euro come valuta. Sui pagamenti per beni e servizi ricevuti viene applicata una tariffa. Per quanto riguarda il trasferimento dei fondi del conto, \u00e8 gratuito verso il conto bancario registrato, mentre verso le carte di credito registrate si paga 1\u20ac, per i trasferimenti inferiori a 100\u20ac.\nLa registrazione a PayPal (conto/account) per eseguire transazioni \u00e8 facoltativa; infatti, anche quando il venditore ha scelto PayPal come canale di pagamento nella procedura on line, si pu\u00f2 sempre scegliere di utilizzare la propria carta di credito (compare la dicitura, sotto le icone dei vari circuiti \"Con tecnologia PayPal\" e relativo logo): in questo caso PayPal svolger\u00e0 il consueto ruolo di intermediatore tra le parti. Per\u00f2, cos\u00ec facendo non \u00e8 possibile usufruire della protezione acquisti.\nIl programma di protezione sugli acquisti idonei si applica solo nel caso in cui si utilizzi il conto PayPal o una carta di credito elaborata da PayPal (cio\u00e8 la carta prepagata ricaricabile a marchio PayPal e che riporta il relativo logo). Le condizioni d'uso del novembre 2021 non riportano pi\u00f9 questa limitazione tra i requisiti del programma di protezione, quindi \u00e8 sufficiente che il venditore accetti PayPal.\nDal 2020 si pu\u00f2 comprare e vendere criptovalute direttamente dall'account di Paypal.\nPresenza nel mondo.\nItalia.\nPayPal \u00e8 presente in Italia dal gennaio 2005, con una propria sede a Milano. L'emissione delle carte prepagate nel paese \u00e8 a cura di CartaLis Imel S.p.A. una joint venture tra Banca Sella e Lottomaticard.\nIn Italia PayPal \u00e8 assoggettata alle norme del Testo Unico Bancario in quanto rende i propri servizi a soggetti allocati in Italia. La Banca d'Italia, con provvedimento pubblicato in Gazzetta Ufficiale n. 247 del 2016, ha definitivamente sancito e chiarito che i servizi finanziari resi online, da societ\u00e0 quali PayPal, a soggetti allocati sul territorio italiano, siano questi persone fisiche o giuridiche, sono da considerarsi assoggettati alle norme del Testo Unico Bancario, in particolare all'art. 115, in quanto da intendersi quali servizi integralmente resi da e verso il territorio italiano. Da tale data pertanto, nello svolgimento delle proprie funzioni bancario-finanziarie, PayPal \u00e8 equiparata ad un istituto di credito italiano ed in quanto tale \u00e8 soggetta alla sorveglianza della Banca d'Italia ed a tutte le leggi italiane di settore; ci\u00f2 in quanto le prestazioni erogate da PayPal sono sempre intese come integralmente svolte dal e sul territorio italiano quando il destinatario \u00e8 un soggetto, persona fisica o giuridica, allocato sul territorio italiano. La disposizione normativa emessa nel 2016 dalla Banca d'Italia \u00e8 stata volta a far fronte ai fenomeni elusivi di allocazione di molte societ\u00e0 in Lussemburgo, sebbene operanti sul territorio italiano. Tale norma ha avuto risvolti anche a carattere europeo sul piano fiscale creando il substrato normativo per la cosiddetta \"Web tax\", tanto invisa alle societ\u00e0 elusivamente allocate in Lussemburgo ma operanti al di fuori del granducato.\nValute accettate.\nAttualmente la compagnia accetta pagamenti in 24 valute:"}
{"id": "128095", "revid": "267046", "url": "https://it.wikipedia.org/wiki?curid=128095", "title": "15 Eunomia", "text": "15 Eunomia \u00e8 un asteroide della fascia principale del diametro medio di circa . Scoperto nel 1851, presenta un'orbita caratterizzata da un semiasse maggiore pari a e da un'eccentricit\u00e0 di 0,1861777, inclinata di 11,75361\u00b0 rispetto all'eclittica.\nL'asteroide \u00e8 dedicato all'omonima divinit\u00e0 della mitologia greca, una delle Ore, personificazione dell'ordine e della legge. L'attribuzione del nome fu fatta dallo stesso Annibale de Gasparis a seguito della scoperta avvenuta il 29 luglio 1851 all'Osservatorio astronomico di Capodimonte. Allo scoperta de Gasparis lo classific\u00f2 come oggetto della 9 magnitudine.\nEunomia \u00e8 uno degli asteroidi della fascia principale di maggiori dimensioni nonch\u00e9 il maggiore della famiglia di cui \u00e8 eponimo. Come gli altri corpi appartenenti alla classe spettrale S \u00e8 di colore chiaro ed \u00e8 composto da silicati, nichel e ferro.\nOrbita.\nL'orbita di Eunomia \u00e8 in risonanza 16:7 con Marte ed \u00e8 caratterizzata da un tempo di Ljapunov di 25.000 anni oltre il quale diventa caotica, ovvero impredicibile.\nHa una magnitudine apparente media di 8,5 che giunge fino a 7,9 in caso di opposizione prossima al perielio.\nFinora sono state osservate solo tre occultazioni stellari di Eunomia.\nIl 19 febbraio 1917 l'asteroide avrebbe avuto un incontro ravvicinato con la cometa periodica 295P/LINEAR, i due corpi celesti sarebbero passati a sole 0,0331 ua, il condizionale \u00e8 dovuto al fatto che le forze non gravitazionali della cometa possono rendere non pienamente attendibili i calcoli ottenuti con le sole perturbazioni gravitazionali. \u00c8 invece certo, e fu anche osservato, il passaggio ravvicinato dell'asteroide che il 4 marzo 2002 transit\u00f2 a soli 55.000 km subendo un'alterazione dei propri parametri orbitali.\nCaratteristiche fisiche.\nHa una curva di luce piuttosto variabile, che indicherebbe un oggetto di forma allungata, pressoch\u00e9 ovoidale con la dimensione maggiore compresa tra i 300 e 350 km e quella minore intorno ai 200 km.\nNel 1985, un team di astronomi italiani ipotizz\u00f2 la presenza di un satellite dell'asteroide con un diametro di 180\u00a0km, orbitante a 300\u00a0km dalla sua superficie, ma l'ipotesi fu successivamente scartata.\nLa sua effettiva massa \u00e8 stata inizialmente sottostimata di un ordine di grandezza tanto da ritenere che fosse poroso e con una densit\u00e0 media inferiore a quella dell'acqua: questa convinzione fu dapprima messa in dubbio e infine confutata da uno studio del 2006.\nPer via della sua massa, Eunomia \u00e8 uno dei corpi minori che il Minor Planet Center considera tra i pertubatori delle orbite degli oggetti pi\u00f9 piccoli.\nLe analisi spettrografiche indicano che la composizione di Eunomia non \u00e8 omogenea: nella maggior parte del corpo prevale la presenza di olivina, mentre in una piccola regione \u00e8 ricca di pirosseno e materiali basaltici. Questa lascia immaginare che Eunomia in un lontano passato avesse processi magmatici in corso e che attravers\u00f2 una fase di differenziazione. Questo processo fu interrotto probabilmente da un impatto catastrofico che strapp\u00f2 a Eunomia gran parte del mantello dando origine agli asteroidi della famiglia che infatti presentano una costituzione ricca di pirosseno: l'attuale asteroide sarebbe quindi la parte del corpo progenitore sopravvissuta all'impatto."}
{"id": "128096", "revid": "1335892", "url": "https://it.wikipedia.org/wiki?curid=128096", "title": "Caucasico", "text": ""}
{"id": "128097", "revid": "919135", "url": "https://it.wikipedia.org/wiki?curid=128097", "title": "Albero ricoprente", "text": "Un albero di copertura o albero di connessione o albero di supporto di un grafo, connesso e con archi non orientati, \u00e8 un albero che contiene tutti i vertici del grafo e contiene soltanto un sottoinsieme degli archi, cio\u00e8 solo quelli necessari per connettere tra loro tutti i vertici con uno e un solo cammino. Infatti ci\u00f2 che differenzia un grafo da un albero \u00e8 che in quest'ultimo non sono presenti cammini multipli tra due nodi, nell'immagine sono mostrati in grassetto gli archi che fanno parte di un albero ricoprente mentre gli archi del grafo originario erano tutti gli archi, sia quelli in grassetto sia quelli sottili.\nL'albero ricoprente \u00e8 anche noto con il termine inglese spanning tree (ST).\nDefinizione formale.\nUn albero \u00e8 un particolare tipo di grafo non orientato, connesso e aciclico all'interno del quale non possono esistere percorsi chiusi (cicli) e per ogni coppia di nodi esiste un unico collegamento che li congiunge. \nPropriet\u00e0.\nSeguono alcune delle propriet\u00e0 principali di un albero ricoprente.\nAlbero ricoprente minimo.\nNel caso in cui gli archi siano pesati si pu\u00f2 definire anche l'albero ricoprente minimo, o \"minimum spanning tree\" (\"MST\"). Un MST non \u00e8 altro che un albero ricoprente nel quale sommando i pesi degli archi si ottiene il valore minimo tra tutti i possibili alberi.\nApplicazioni.\nIl concetto di albero ricoprente viene utilizzato nelle reti locali, vedi anche Spanning tree (networking)."}
{"id": "128098", "revid": "22475", "url": "https://it.wikipedia.org/wiki?curid=128098", "title": "V\u1e5btti", "text": "V\u1e5btti (lett. dal sanscrito \"vortice\", o \"attivit\u00e0 circolare senza inizio n\u00e9 fine\") \u00e8 un termine che nell'induismo (in particolare nelle correnti dello yoga) definisce le onde di pensieri che la mente genera in modo incessante ed inconsapevole, e che ne impediscono il vero utilizzo, cio\u00e8 come mezzo per realizzare l'anima. Sono ci\u00f2 che costituisce la frenetica attivit\u00e0 della mente, ed essendo la conseguenza di un uso improprio di questo strumento, invece di liberare, per la legge di causa-effetto le vritti agiscono karmicamente legando ancora di pi\u00f9 l'anima al mondo manifesto.\nIl raja yoga \u00e8 il tipo di yoga che insegna a raggiungere la liberazione (\"moksha\") tramite la padronanza della mente ed il controllo delle vritti.\nPata\u00f1jali diceva: \"yoga\u015b citta v\u1e5btti nirodha\u1e25\" ovvero \"lo yoga quieta (\"nirodha\") i vortici (\"v\u1e5btti\") della mente (\"citta\")\".\nLe 5 vritti principali, secondo quanto scritto nello Yoga S\u016btra di Pata\u00f1jali, sono: giusta coscienza, errata coscienza, fantasia o immaginazione, sonno, memoria. \nQueste alterazioni, ad eccezione della prima vritti, che sarebbe l'unica positiva, provocano delle onde di pensiero dalle quali scaturiscono le distrazioni e le illusioni che provocano agitazione, frustrazione, delusione e dolore."}
{"id": "128099", "revid": "1507870", "url": "https://it.wikipedia.org/wiki?curid=128099", "title": "Bitto (torrente)", "text": "Il Bitto \u00e8 un torrente che scorre nella valle omonima, all'interno del parco delle Orobie Valtellnesi, in provincia di Sondrio. \u00c8 composto da due rami, detti \"Bitto di Gerola\" e \"Bitto di Albaredo\", che si uniscono circa 3.5 km prima di sfociare nel fiume Adda presso Morbegno. \nD\u00e0 il suo nome all'omonimo formaggio che viene prodotto in estate nelle sue valli.\nBacino Idrografico.\nIl \"Bitto di Gerola\" \u00e8 il ramo pi\u00f9 lungo, considerato il principale. Scorre in val Gerola per circa 13 km, nei territori comunali di Gerola Alta, Bema, Pedesina e Rasura. Nella parte superiore del suo bacino idrografico si trovano diversi laghi alpini che lo alimentano, come quelli di Pescegallo, Trona, Rotondo e Inferno.\nIl \"Bitto di Albaredo\" \u00e8 lungo circa 10 km e scorre nella valle di Albaredo, attraversando i comuni di Albaredo per San Marco e Bema.\nIl dosso di Bema fa da spartiacque dei due rami del Bitto."}
{"id": "128104", "revid": "287204", "url": "https://it.wikipedia.org/wiki?curid=128104", "title": "Incontro con Rama", "text": "Incontro con Rama (titolo originale \"Rendezvous with Rama\") \u00e8 un romanzo di fantascienza scritto da Arthur C. Clarke, pubblicato nel 1972.\nL'opera \u00e8 considerata uno tra i migliori esempi di fantascienza hard grazie alla cura maniacale prestata dall'autore nel descrivere, con elevata plausibilit\u00e0 scientifica, gli ambienti in cui si svolgono le vicende dei personaggi, i quali nello stile tipico di Clarke sono poco caratterizzati e finiscono ben presto per essere solo un espediente grazie al quale portare avanti la narrazione.\nIncontro con Rama \u00e8 stato tradotto in pi\u00f9 di trenta lingue e ha ottenuto importanti riconoscimenti della letteratura fantascientifica quali i premi Nebula, Hugo, Jupiter e Campbell Memorial.\nIn Italia il romanzo esce il 23 dicembre 1973 nella collana fantascientifica \"Urania\" (n. 634). Nel gennaio 1982 viene ristampato nella collana Classici Urania (n. 58), e di nuovo nel 1999 nella stessa collana (n. 262).\nTrama.\nIn seguito alla caduta avvenuta l'11 settembre 2077 di un grosso meteorite sulla Pianura Padana, che causa un numero ingente di vittime e devastazioni, viene approvato il progetto Guardia Spaziale che ha il compito di catalogare e studiare l'orbita di ogni asteroide presente nel sistema solare affinch\u00e9 simili incidenti non possano pi\u00f9 ripetersi. Nel 2130 i radar installati su Marte appartenenti alla Guardia Spaziale avvistano un grande oggetto, che viene inizialmente classificato come un asteroide; successivamente, col progressivo avvicinarsi dell'oggetto al Sole, si fa sempre pi\u00f9 concreta la possibilit\u00e0 che possa trattarsi di una struttura artificiale di una cultura aliena.\nLa notizia suscita notevole scalpore e i governi della Terra decidono in tutta fretta di organizzare una missione col compito di raggiungere e studiare l'oggetto a cui, in onore alla religione induista, viene assegnato il nome R\u0101ma, dato che non sono pi\u00f9 disponibili divinit\u00e0 del pantheon classico.\nConsiderata per\u00f2 la velocit\u00e0 con cui Rama si sta avvicinando al Sole risulta evidente che solo un'astronave, l\"'Endeavour\", che casualmente opera gi\u00e0 nei dintorni, potr\u00e0 raggiungerlo ed effettuare un \"rendezvous\" in tempo utile (\"Rendezvous with Rama\" \u00e8 il titolo originale). L'astronave \u00e8 guidata da un piccolo gruppo di astronauti molto disciplinati e affidabili condotti dal comandante Norton. Dopo un lungo inseguimento riescono finalmente a raggiungere Rama, che si rivela essere un enorme cilindro in rapida rotazione con l'interno completamente cavo.\nEffettuato l'atterraggio in prossimit\u00e0 dell'asse e dopo aver aspettato inutilmente per 24 ore un qualunque segno di vita da parte di eventuali abitanti, il comandante Norton decide di dare il via all'esplorazione che, considerate le grandi dimensioni e la particolare conformazione di Rama, si presenta subito un'impresa difficile.\nA peggiorare la situazione vi \u00e8 anche il fattore tempo: Rama dovr\u00e0 essere abbandonato a s\u00e9 stesso entro pochi giorni perch\u00e9 l'orbita su cui \u00e8 immesso passer\u00e0 troppo vicina al Sole. Man mano che l'atmosfera all'interno si scalda emergono strane creature indaffarate e indifferenti alla presenza degli umani.\nAlla fine, visto che la traiettoria di Rama lo far\u00e0 finire proprio dentro il sole (si ipotizza per ricaricarsi di energia in previsione di un altro viaggio) l'equipaggio \u00e8 costretto ad abbandonare Rama con pi\u00f9 domande insolute che risposte: chi ha costruito Rama? Per quale motivo? Da dove proviene? Dove sta andando?\nDomande che resteranno senza risposta: gli astronauti devono allontanarsi per sempre da Rama e tornano indietro.\nIl romanzo ha un finale che richiama quello del L'isola del tesoro di Robert Louis Stevenson. Uno dei responsabili della spedizione si sveglia improvvisamente nella notte con un pensiero fisso: \"i Ramani fanno tutto tre volte\".\nUn finale che sembrava fatto apposta per anticipare dei sequel (che puntualmente arriveranno), ma lo scrittore A. C. Clarke \u00e8 sempre stato infastidito da tali riflessioni: \u00ab\"all'epoca mi sembrava solo un buon modo per terminare il libro\"\u00bb.\nGeografia di Rama.\nAll'interno del romanzo ampio spazio viene dato alla descrizione di Rama, la cui struttura e funzionamento sono molto simili alle colonie spaziali teorizzate dallo scienziato Gerard O'Neill nel 1969 (cilindro di O'Neill); si tratta cio\u00e8 di un vero e proprio habitat con tanto di valli e mari interni sostenuti unicamente dalla forza centrifuga dovuta alla rotazione dell'enorme massa cilindrica.\nEsternamente Rama si presenta come un immenso cilindro circolare retto lungo 50 km ed avente un diametro di 20\u00a0km; la superficie \u00e8 liscia e uniforme e le uniche strutture individuabili dall'esterno si trovano al centro di una delle basi, in corrispondenza con l'asse di rotazione. Scopo delle strutture \u00e8 quello di consentire ad un'eventuale astronave di atterrare su Rama nell'unico modo pratico per farlo, ossia dove la forza repulsiva dovuta alla sua rotazione \u00e8 quasi nulla. Da qui, attraverso una triplice serie di camere a tenuta stagna, si accede ad un lungo corridoio della lunghezza di circa 500 m che, dopo un'altra triplice serie di camere stagne, permette di accedere alla cavit\u00e0 interna.\nQuesta cavit\u00e0, anch'essa di forma cilindrica, \u00e8 lunga (sottraendo lo spessore delle pareti) circa 49\u00a0km e presenta un diametro di circa 19\u00a0km; i lati del cilindro non sono netti ma presentano una forma concava, il che dona al volume interno un aspetto che ricorda quello di un dirigibile.\nGrazie alla forza centrifuga generata dalla rotazione, ogni oggetto posto in corrispondenza delle pareti interne viene spinto contro di esse con una forza di circa 1 g che decresce a mano a mano che ci si avvicina all'asse, fino a diventare nulla in corrispondenza di esso.\nLa gravit\u00e0 artificiale che si viene a creare fa di Rama un piccolo mondo cilindrico con una superficie abitabile di circa 2900 km\u00b2, (per avere un'idea delle dimensioni si pensi che ad esempio la regione Valle d'Aosta ha una superficie di 3263\u00a0km\u00b2). Il mondo cilindrico \u00e8 suddiviso in 2 regioni delimitate nella parte centrale da una distesa d'acqua lunga 10\u00a0km chiamata \"Mare Cilindrico\"; alla regione in corrispondenza dell'ingresso gli astronauti dell'Endeavour assegnano arbitrariamente il nome di \"Polo Nord\" ed a quella situata dalla parte opposta quello di \"Polo Sud\".\nIl Polo Nord.\nIl Polo Nord come descritto efficacemente da Clarke ricorda quello che si potrebbe vedere se si guardasse l'interno di un ombrello aperto dotato di sole 3 stecche, dove queste rappresentano tre lunghissime gradinate poste a 120 gradi una dall'altra che dall'asse conducono fino a terra. Dalla fine delle gradinate fino al mare si estende un'immensa pianura cilindrica da cui sorgono alcune strutture simili a citt\u00e0 a cui Norton assegna nomi di famose capitali terrestri. Per quasi tutta la sua lunghezza la pianura centrale \u00e8 percorsa da 3 canali posti, come le gradinate, a 120 gradi di distanza.\nQuesti, che si trovano replicati anche nella pianura del Polo Sud, si riveleranno con l'essere sei potenti \"soli\" artificiali in grado di illuminare tutto l'enorme ambiente interno in modo uniforme.\nIl Mare Cilindrico.\nIl Mare Cilindrico \u00e8 uno degli elementi pi\u00f9 affascinanti presenti nel romanzo; efficacissima infatti \u00e8 la scena in cui Norton trovandosi a navigare su di esso a bordo di una piccola imbarcazione alza gli occhi in direzione dell'asse e vede, completamente fuori dal senso comune ma in perfetto accordo con le leggi della fisica, il mare sovrastarlo. Durante la navigazione tra una stella e l'altra Rama rimane in stato latente: l'ambiente interno \u00e8 completamente buio e il mare ghiacciato questa situazione per\u00f2, col progressivo avvicinarsi ad una stella, si evolve rapidamente. Il calore del sole disgela il mare cilindrico e, grazie alla luce fornita dai sei soli artificiali, vengono generati in esso particolari microorganismi che hanno il compito di produrre l'aria.\nDopo questa fase Rama comincia a produrre il proprio equipaggio: si tratta di una serie molto diversificata di macchine biologiche, chiamate dagli umani \"Biot\", che hanno l'intelligenza necessaria solo ad eseguire le proprie mansioni e che non degnano di nessuna particolare attenzione Norton ed il suo equipaggio.\nAl centro del mare cilindrico \u00e8 situata l'isola di \"New York\", chiamata cos\u00ec per via delle strutture in essa presenti che viste da lontano ricordano gli edifici di una citt\u00e0.\nOsservandola da vicino per\u00f2 l'equipaggio dell\"'Endevour\" constater\u00e0 che si tratta con tutta probabilit\u00e0 di una fabbrica-archivio dotata di una forma a triplice simmetria. L'equipaggio dell'Endeavour ipotizza che sia una \"fabbrica di Ramiani\", in grado di riprodurre i corpi e le menti dei creatori della straordinaria astronave.\nIl Polo Sud.\nIl Polo Sud a causa di un'altissima barriera che lo divide dal mare, necessaria a fermare le ondate prodotte durante le fasi di accelerazione, sar\u00e0 visitato da un solo membro dell'equipaggio. In corrispondenza dell'asse \u00e8 situata una struttura conica denominata \"Big Horn\", circondata da altre sei grandi la met\u00e0 denominate \"Little Horn\".\nQueste strutture si suppone siano il motore di Rama, il cui funzionamento non trova riscontro con le leggi conosciute della fisica. Il motore entrer\u00e0 in funzione solo quando Rama sar\u00e0 prossimo al perielio con il Sole e immetter\u00e0 l'astronave, dopo che essa si sar\u00e0 rifornita di materie prime presenti nella fotosfera, in una nuova orbita che lo porter\u00e0 ad allontanarsi per sempre dal Sistema Solare.\nProgetto Guardia Spaziale.\nClarke nel suo romanzo ha inventato il programma di studio dello spazio che scopre l'avvicinarsi di Rama, il Progetto Guardia Spaziale (Project Spaceguard), come metodo di identificazione dei near-Earth object (oggetti prossimi alla Terra, spesso indicati attraverso l'acronimo NEO), che hanno una traiettoria che li porta in prossimit\u00e0 della Terra; \u00e8 stato iniziato dopo che un asteroide ugualmente romanzato colp\u00ec l'Italia l'11 settembre 2077, distruggendo Padova e Verona ed affondando Venezia. Un progetto reale di Guardia Spaziale \u00e8 iniziato alcuni anni dopo. Dopo che l'interesse nei pericoli degli impatti con asteroidi \u00e8 stato intensificato da una serie di pellicole hollywoodiane, il congresso degli Stati Uniti ha dato l'autorizzazione ed il finanziamento alla NASA per sostenere il progetto Guardia Spaziale.\nIn una nota del capitolo 16 di \"\" Clarke scrive:\nPremi.\nIl romanzo ha ricevuto i seguenti premi:\nAltri romanzi del ciclo di Rama.\n\"Incontro con Rama\" \u00e8 il capostipite di una quadrilogia di romanzi, l'unico della serie ad essere stato scritto interamente da Clarke. \u00c8 stato il pi\u00f9 premiato ed \u00e8 entrato a far parte dei classici della fantascienza, al pari delle migliori opere di Isaac Asimov. Negli ultimi tre romanzi Gentry Lee ha fatto la scrittura reale, mentre Clarke li ha letti e ha dato dei suggerimenti. Lo stile dei romanzi scritti con Lee \u00e8 abbastanza differente da quello dell'originale c'\u00e8 infatti una maggiore caratterizzazione dei personaggi che in questi romanzi sono eroi o malvagi e non dei \"professionisti\" come quelli descritti da Clarke nel primo libro. Gli ultimi tre libri non hanno ricevuto le stesse acclamazioni della critica e premi dell'originale.\nI romanzi scritti da Gentry Lee con la collaborazione di Clarke sono:\nGentry Lee ha anche scritto due ulteriori romanzi ambientati nello stesso universo di Rama:"}
{"id": "128107", "revid": "1494169", "url": "https://it.wikipedia.org/wiki?curid=128107", "title": "Spanning tree", "text": ""}
{"id": "128110", "revid": "1573940", "url": "https://it.wikipedia.org/wiki?curid=128110", "title": "Orosiriano", "text": "L'Orosiriano (dal greco \u1f40\u03c1\u03bf\u03c3\u03b5\u03b9\u03c1\u03ac \"orosira\", \"catena di montagne\") \u00e8 il terzo periodo dell'era Paleoproterozoica, che dur\u00f2 da 2.050 milioni di anni fa a 1.800 milioni di anni fa.\nAnzich\u00e9 essere basate sulla stratigrafia, queste date sono definite cronologicamente.\nCaratteristiche.\nAll'incirca a met\u00e0 del periodo ci fu un'intensa attivit\u00e0 di orogenesi virtualmente su tutte le terre allora emerse, dando origine alla formazione delle catene montagnose che danno il nome al periodo.\nDue rilevanti eventi da impatto sulla Terra si verificarono nel periodo Orosiriano. All'inizio di questo periodo, 2.023 milioni di anni fa, la collisione di un grande asteroide cre\u00f2 il cratere di Vredefort in Sud Africa. Il secondo evento, che cre\u00f2 la struttura da impatto del Sudbury Basin in Canada, avvenne verso la fine del periodo, 1.850 Milioni di anni fa."}
{"id": "128116", "revid": "438678", "url": "https://it.wikipedia.org/wiki?curid=128116", "title": "Spanning tree (teoria dei grafi)", "text": ""}
{"id": "128118", "revid": "125609591", "url": "https://it.wikipedia.org/wiki?curid=128118", "title": "New Orleans Saints", "text": "I New Orleans Saints sono una squadra di football americano della NFL con sede a New Orleans. Competono nella South Division della National Football Conference. La franchigia nacque nel 1967 come \"expansion team\", fondata da John W. Mecom Jr., David Dixon e dalla citt\u00e0 di New Orleans. La squadra disputa le sue gare interne al Mercedes-Benz Superdome dal 1974. Al 2019, secondo la rivista \"Forbes\", il valore dei Saints \u00e8 di circa 2,27 miliardi di dollari, venticinquesimi tra le franchigie della NFL\nI Saints hanno vinto otto titoli di division e il Super Bowl XLIV nel 2009 guidati dal quarterback Drew Brees e dall'allenatore Sean Payton. Sono una delle due squadre, assieme ai New York Jets ad avere vinto nella loro unica partecipazione al Super Bowl.\nStoria.\nL'era di Jim Mora.\nL'attuale proprietario dei Saints Tom Benson acquist\u00f2 la franchigia nel 1985, assumendo Jim Finks come general manager e Jim Mora come capo allenatore. Quella combinazione forn\u00ec ai Saints il loro primo record vincente della storia e la loro prima apparizione ai playoff, con un record di 12\u20133 nella stagione 1987, la quale ebbe una partita in meno a causa dello sciopero dei giocatori. I playoff furono nuovamente raggiunti nel 1991 cos\u00ec come il primo titolo di division della franchigia. Durante la permanenza di Mora, i Saints raggiunsero i playoff quattro volte, guidati da una rocciosa difesa soprannominata \"Dome Patrol\". Malgrado ci\u00f2, la squadra non riusc\u00ec a vincere alcuna gara di playoff. Mora allen\u00f2 i Saints fin\u00f2 a met\u00e0 della stagione 1996, quando si fece da parte in una stagione che termin\u00f2 con un record di 3-13.\nL'era di Mike Ditka.\nDopo la fine della stagione 1996, l'ex allenatore dei Chicago Bears Mike Ditka fu assunto per sostituire Mora. Malgrado ci\u00f2 inizialmente avesse generato un notevole entusiasmo tra i tifosi dei Saints, la permanenza Ditka si rivel\u00f2 un fallimento. I Saints finirono 6\u201310 nelle sue prime stagioni (1997 e 1998). Durante il draft 1999, Ditka scambi\u00f2 tutte le scelte di quel'anno, oltre a quelle del primo e terzo giro delle stagioni seguenti, coi Washington Redskins per scegliere nel draft il vincitore dell'Heisman Trophy, il running back dalla University of Texas Ricky Williams nel primo giro. Alla fine Ditka, la maggior parte del suo staff ed il general manager Bill Kuharich furono licenziati alla fine della stagione 1999 terminata con un 3\u201313 di record.\nL'era di Jim Haslett.\nJim Haslett rimase ai Saints dal 2000 al 2005. Nel suo primo anno port\u00f2 la squadra ai playoff 2001 ma perse coi Minnesota Vikings una settimana dopo aver battuto i St. Louis Rams nella prima vittoria nei playoff nella storia di New Orleans. Dopo aver vinto il premio di dirigente dell'anno nel 2000 Award, il General Manager Randy Mueller fu licenziato tra il 2001 e il 2002 senza spiegazioni da Benson. I Saints non raggiunsero i playoff n\u00e9 nel 2001, n\u00e9 nel 2002, anche se quell'anno batterono i futuri vincitori del Super Bowl XXXVII, i Tampa Bay Buccaneers, in entrambe le partite della stagione regolare, divenendo la seconda squadra della storia a raggiungere tale traguardo.\nNel 2003, i Saints mancarono nuovamente i playoff dopo aver finito 8\u20138. La stagione 2004 part\u00ec male per i Saints, andati 2\u20134 dopo le prime sei gare e 4\u20138 dopo 12 partite. A quel punto il lavoro di Haslett parve in bilico; alla fine riusc\u00ec a vincere tre gare consecutive riportando i Saints in corsa per i playoff nell'ultima gara della stagione. Nella settimana 17, i Saints batterono i rivali di division di Carolina e furono eliminati quando nella stessa giornata i St. Louis Rams batterono i New York Jets. L'eliminazione avvenne malgrado i Saints avessero battuto due volte i Rams, che avevano terminato con lo stesso record. Rams, Saints e i Vikings erano a pari merito con un record 8\u20138, ma i Rams avevano un record di 7\u20135 nella conference, migliore di quelli di i Saints, 6\u20136, e Vikings, 5\u20137. I Rams ottennero la prima wild card ed i Vikings la seconda grazie alla vittoria sui Saints nella settimana 6. Haslett fu licenziato dopo la stagione 2005, in cui i Saints finirono 3\u201313 e senza giocare partite a New Orleans a causa dell'uragano Katrina. Il 17 gennaio 2006, i Saints assunsero Sean Payton come nuovo capo allenatore.\nEffetti dell'uragano Katrina.\nA causa dei danni che l'uragano Katrina caus\u00f2 al Superdome e all'area di New Orleans, i Saints giocarono la prima gara della stagione in casa contro i New York Giants al Giants Stadium. Le rimanenti gare casalinghe della stagione 2005 furono divise tra l'Alamodome a San Antonio, Texas, e lo stadio degli LSU Tiger a Baton Rouge, Louisiana.\nL'era di Sean Payton e Drew Brees.\nStagione 2006.\nIl 23 marzo, i Saints annunciarono che le due gare di pre-stagione casalinghe del 2006 sarebbero state giocate a Shreveport, Louisiana e Jackson, Mississippi. Dopo una ristrutturazione da 185 milioni di dollari dello storico stadio, il 6 aprile i Saints annunciarono che tutte le gare casalinghe della stagione si sarebbero disputate al Superdome. Il 19 settembre il proprietario dei Saints Tom Benson annunci\u00f2 che i biglietti per il Louisiana Superdome erano andati esauriti per tutte le gare della stagione (70.001 posti a sedere) per la prima volta nella storia della franchigia.\nLa stagione 2006 vide l'arrivo del nuovo quarterback Drew Brees, ventisettenne, proveniente dai San Diego Chargers.\nIl 25 settembre 2006, nella prima gara giocata a New Orleans dopo l'uragano Katrina, i Saints vinsero 23\u20133 contro gli Atlanta Falcons, imbattuti fino a quel momento in stagione. Quella partita registr\u00f2 in televisione il pi\u00f9 alto rating della storia di ESPN con 11,8 e fu vista in 10.850.000 case. Fu il pi\u00f9 seguito programma della serata anche in via cavo e, all'epoca, il secondo programma pi\u00f9 visto della storia della tv via cavo. I Green Day e gli U2 suonarono rispettivamente \"Wake Me Up When September Ends\" e \"The Saints Are Coming\" prima della partita. La gara ricevette il premio di Miglior Momento Sportivo del 2007 agli ESPY Awards. La gara \u00e8 ricordata dai fan dei Saints per il punt bloccato di Steve Gleason a inizio partita terminato con un touchdown per New Orleans.\nIl 17 dicembre 2006, i Saints ottennero il terzo titolo di division della loro storia, il primo nella NFC South. Per la prima volta nella storia i Saints raggiunsero questo traguardo durante una partita casalinga. Sean Payton divenne il secondo allenatore consecutivo dei Saints a vincere la division nella sua prima stagione. Dopo che i Philadelphia Eagles persero coi Dallas Cowboys il giorno di Natale del 2006, i Saints ricevettero il bye per il primo turno per la prima volta nella loro storia.\nDopo aver saltato il primo turno, i Saints batterono i Philadelphia Eagles 27\u201324 al Superdome nei Divisional Playoff 2006. Nessuna squadra che veniva da un record cos\u00ec modesto nella stagione precedente (3\u201313) ea andata cos\u00ec avanti dal 1999, quando i St. Louis Rams vinsero il loro primo Super Bowl dopo aver terminato 4\u201312 la stagione precedente. Questo fu il miglior playoff della storia per i Saints all'epoca. La stagione termin\u00f2 il 21 gennaio 2007 quando i Saints persero 39\u201314 coi Chicago Bears nella finale della NFC.\nStagione 2007.\nI Saints annunciarono che, per la seconda stagione consecutiva, il Louisiana Superdome sarebbe stato esaurito in ogni gara della stagione. Questa statistica risulta particolarmente sorprendente dal momento che la citt\u00e0 contava circa 300.000 abitanti, 150.000 in meno di quanti ne avesse nel luglio 2005 (l'area metropolitana contava tuttavia 1,2 milioni di abitanti).\nLa prima gara stagionale fu contro i campioni in carica, i vincitori del Super Bowl XLI, gli Indianapolis Colts. I Saints persero questa partita, 41\u201310, ed anche le tre successive. In una di queste tre gare, contro i Tennessee Titans, i Saints persero il running back Deuce McAllister per tutta la stagione. Dopo aver vinto la loro prima gara, contro i Seattle Seahawks, due settimane dopo, la squadra vinse quattro partite consecutive portandosi ad un record di 4-4. Dopo essere stati sul 7\u20137, i Saints persero le due gare finali terminando 7\u20139.\nStagione 2008.\nDopo il deludente 7-9 della stagione precedente, i Saints finirono la stagione 2008 con 8\u20138, mancando l'accesso ai playoff per il secondo anno consecutivo. I Saints faticarono molto in difesa, ma mostrarono un attacco esplosivo. Drew Brees termin\u00f2 la stagione a sole 16 yard dallo storico record di Dan Marino di 5\u00a0084 yard passate in una singola stagione. Lance Moore manc\u00f2 per 72 yard il traguardo di una sua prima stagione da 1\u00a0000 yard.\nStagione 2009: Vittoria del Super Bowl.\nLa stagione 2009 fu la pi\u00f9 vincente della storia della franchigia e culmin\u00f2 con la prima vittoria del titolo contro gli Indianapolis Colts nel Super Bowl XLIV. La squadra inizi\u00f2 la stagione con un record di 13\u20130 con la vittoria sugli Atlanta Falcons, la miglior partenza della storia dei Saints. Grazie a ci\u00f2 la squadra ottenne il bye per il primo turno dei playoff. Vincendo le prime 13 partite, i Saints stabilirono un record per la miglior partenza di una squadra della NFC dopo la fusione AFL-NFL, sorpassando il precedente record (12\u20130) stabilito dai Chicago Bears nel 1985. Dopo aver perso coi Dallas Cowboys nella settimana 15, i Saints terminarono la stagione con altre due sconfitte.\nMalgrado i loro avversari includessero 9 degli ultimi 15 vincitori del premio di MVP, la squadra avanz\u00f2 fino alla finale della NFC in cui batt\u00e9 i Minnesota Vikings 31\u201328 nei tempi supplementari, raggiungendo il primo Super Bowl della storia della franchigia.\nGli sfavoriti Saints sconfissero i Colts 31\u201317 nel Super Bowl XLIV il 7 febbraio 2010. Drew Brees eguagli\u00f2 il record del Super Bowl con 32 passaggi completati e vinse il premio di MVP del Super Bowl. Egli lanci\u00f2 per 288 yard e 2 touchdown. Fu il primo titolo di campioni della lega nella storia dei Saints e la vittoria rappresent\u00f2 la resurrezione di tutta una citt\u00e0 dopo la devastazione causata dall'uragano Katrina.\nI dati di ascolto del Super Bowl XLIV furono i pi\u00f9 alti nella storia di qualsiasi programma tv.\n2012: Lo scandalo delle taglie.\nIl 2 marzo 2012, la NFL annunci\u00f2 di aver le prove che \"tra i 22 e i 27 giocatori dei Saints\", oltre all'ex coordinatore difensivo Gregg Williams, erano coinvolti in un sistema di premi illegali legati a certi obiettivi durante le partite. Tra le altre cose, i giocatori furono scoperti ad incassare bonus per causare infortuni agli avversari. Le indagini facevano riferimento a partite a cominciare dalla stagione 2009. Fu anche scoperto che l'allenatore Sean Payton prov\u00f2 ad insabbiare la cosa e che lui e il general manager Mickey Loomis omisero di porvi fine, come era invece stato loro ordinato dal proprietario Tom Benson.\nLe pene per i Saints furono severissime. Williams fu sospeso a tempo indefinito, Payton fu sospeso per l'intera stagione 2012 e Loomis sospeso per le prime 8 gare della stagione 2012. L'assistente capo-allenatore Joe Vitt fu sospeso per le prime 6 gare della stagione 2012. L'organizzazione dei Saints fu multata di 500.000 dollari e privata delle scelte del secondo giro del Draft NFL 2012 e 2013. Per quanto riguarda i giocatori, Jonathan Vilma fu sospeso per l'intera annata 2012, Will Smith e Anthony Hargrove (quest'ultimo trasferitosi ai Seattle Seahawks e poi ai Green Bay Packers), rispettivamente per quattro e otto giornate, e il linebacker Scott Fujita (da due stagioni ai Cleveland Browns) con tre giornate di stop..\nStadio.\nIl Mercedes-Benz Superdome \u00e8 lo stadio di casa dei Saints. Ha una capacit\u00e0 di 76.468 posti a sedere (ampliato) o 73.208 (non ampliato). \nRivalit\u00e0.\nI New Orleans Saints ed i loro tifosi intrattengono rivalit\u00e0 con gli Atlanta Falcons, i Tampa Bay Buccaneers e, per motivi storico-regionali, con i Dallas Cowboys. Hanno inoltre una minor rivalry con i Carolina Panthers.\nAtlanta Falcons.\nFalcons e Saints sono stati fondati ad un anno di distanza tra loro (rispettivamente nel 1966 e nel 1967) e da allora la vicinanza geografica tra le citt\u00e0 di Atlanta e New Orleans ed il fatto che abbiano sempre giocato nella stessa division ha generato una forte rivalit\u00e0 che a tutt'oggi \u00e8 la pi\u00f9 sentita e antica della NFC South. Infatti, sebbene sia i Cowboys che i Redskins giocassero gi\u00e0 in citt\u00e0 ed avessero molti tifosi negli stati del sud, Falcons e Saints sono state le prime franchigie di football americano professionistico con base nel Deep South. Nonostante la forte carica dovuta alla rivalit\u00e0, molti sono i \"punti di contatto\" tra Saints e Falcons, come il kicker Morten Andersen, che ha giocato sia per la franchigia della Louisiana che per quella della Georgia. A livello giornalistico gli incontri tra queste due squadre vengono talvolta definiti, per i motivi geografici precedentemente detti, \"Southern Showdown\" o anche \"Dixie Championship\".\nTampa Bay Buccaneers.\nI Buccaneers furono fondati come \"expansion team\" nel 1975, ma vinsero la loro prima partita in NFL soltanto nel 1977 (dopo un record complessivo di 0-26) battendo a sorpresa i favoriti Saints 33-14; quella partita costituisce ancora oggi uno dei momenti pi\u00f9 bassi della storia della franchigia della Louisiana. Tuttavia \u00e8 soltanto da quando nel 2002 i Bucs sono stati spostati nella NFC South che tra le due franchigie ha iniziato a nascere una rivalit\u00e0 sempre crescente anno dopo anno. Le due squadre non si sono mai incontrate in partite di playoff, ma sono, assieme ai Jets e ai Ravens le uniche squadre con un record del 100% al Super Bowl (ossia hanno vinto tutti i Super Bowl a cui abbiano partecipato).\nDallas Cowboys.\nPur non trattandosi di una vera e propria rivalit\u00e0, i tifosi dei Saints sentono particolarmente anche le partite disputate contro i Dallas Cowboys. Il successo dei texani nei loro anni migliori ed il loro auto-affermarsi come \"America's Team\" hanno portato la squadra di Dallas a conquistare molti tifosi, specialmente negli stati prossimi al Texas, come la Louisiana, tradizionalmente \"territorio\" della franchigia di New Orleans.\nGiocatori importanti.\nMembri della Pro Football Hall of Fame.\nAlla classe del 2017, dieci tra giocatori e membri dello staff dei Saints sono stati inseriti nella Pro Football Hall of Fame.\nNote: \"Tom Fears e Mike Ditka sono stati indotti per i loro contributi come giocatori per altre squadre. Il primo giocatore ad essere stato indotto principalmente per la sua carriera coi Saints \u00e8 stato Rickey Jackson nel 2010\".\nNumeri ritirati.\nNote: \"tutti questi numeri bench\u00e9 ufficialmente ritirati sono stati assegnati in seguito ad altri giocatori attivi. Il numero 8 di Archie Manning, malgrado non sia stato ufficialmente ritirato, non \u00e8 stato pi\u00f9 indossato da nessun altro dopo il ritiro del giocatore.\"\nRecord di franchigia.\nCarriera\nStagionali\n\"Fonte\":\nCheerleader.\nLe Saintsations sono il gruppo di cheerleader dei Saints. Un gruppo di ragazze pon pon \u00e8 esistito fin dalla fondazione della franchigia ma il nome attuale \u00e8 stato adottato nel 1987.\nCollegamenti esterni.\nSito ufficiale dei New Orleans Saints"}
{"id": "128125", "revid": "256896", "url": "https://it.wikipedia.org/wiki?curid=128125", "title": "Igreja Universal do Reino Universal do Reino do Deus", "text": ""}
{"id": "128129", "revid": "125469924", "url": "https://it.wikipedia.org/wiki?curid=128129", "title": "New York Giants", "text": "I New York Giants sono una squadra di football americano della NFL con sede a New York. Competono nella East Division della National Football Conference. Giocano le loro gare casalinghe a East Rutherford, New Jersey al MetLife Stadium, condiviso coi New York Jets.\nAl 2019, secondo la rivista \"Forbes\", il valore dei Giants \u00e8 di circa 3,9 miliardi di dollari, terzi tra le franchigie della NFL.\nI Giants sono una delle cinque squadre ad essersi unite alla NFL nel 1925 e l'unica di esse ancora esistente, oltre che la squadra del Stati Uniti nord-orientali da pi\u00f9 tempo nella lega. La squadra \u00e8 al terzo posto per il maggior numero di titoli vinti: quattro nell'era pre-Super Bowl (1927, 1934, 1938, 1956) e quattro dopo l'avvento del Super Bowl (Super Bowl XXI (1986), XXV (1990), XLII (2007) e XLVI (2011)), oltre ad essere la squadra ad essere arrivata pi\u00f9 volte in finale, 19. Solo i Green Bay Packers (13) e i Chicago Bears (9) hanno vinto pi\u00f9 titoli dei Giants. Durante la sua storia, la franchigia ha avuto tra le sue file 15 membri della Pro Football Hall of Fame, inclusi i vincitori del premio di MVP della NFL Mel Hein, Frank Gifford, Y.A. Tittle e Lawrence Taylor.\nStoria.\nFondati da Tim Mara nel 1925, i Giants ebbero successo nella loro prima stagione, terminando con un record di 8\u20134. Nella terza stagione della sua storia, la squadra ottenne il miglior record della lega, 11\u20131\u20131, e fu premiata col titolo NFL. Dopo una deludente quarta stagione (1928) il proprietario Mara compr\u00f2 l'intera squadra dei Detroit Wolverines, principalmente per avere in squadra la loro stella, il quarterback Benny Friedman, e fuse le due squadre sotto il nome di Giants.\nNei 14 anni tra il 1933 e il 1946, i Giants si qualificarono per giocare la finale che assegnava il titolo NFL 8 volte, vincendolo 2. Durante questo periodo i Giants erano guidati dall'allenatore Hall of Famer Steve Owen e dai giocatori, anch'essi futuri Hall of Famer, Mel Hein, Red Badgro e Tuffy Leemans. Questo periodo incluse anche la celebre \"Sneakers Game\" (traduzione: \"partita in scarpe da ginnastica\"), dove sconfissero i Chicago Bears su un campo congelato nella finale del 1934, indossando scarpe da ginnastica per una migliore trazione. I Giants ebbero particolare successo dalla seconda met\u00e0 degli anni '30, fino a quando gli Stati Uniti entrarono nella Seconda Guerra Mondiale. Essi raggiunsero il loro terzo titolo NFL nel 1938 con la vittoria 23\u201317 sui Green Bay Packers.\nI Giants non vinsero titoli fino al 1956, quando trionfarono grazie a diversi giocatori in seguito indotti nella Pro Football Hall of Fame come il running back Frank Gifford, il linebacker Sam Huff e l'offensive tackle Roosevelt Brown oltre che il running back all-pro Alex Webster. Anche parte dello staff sarebbe stata inserita nella Hall of Fame: il capo-allenatore Jim Lee Howell aveva Vince Lombardi come allenatore dell'attacco e Tom Landry come allenatore della difesa. Dal 1958 al 1963, i Giants giocarono la finale del campionato cinque volte senza vincerne alcuna. Dal 1964 al 1978, i Giants registrarono solo due stagioni positive e nessuna apparizione ai playoff. \nNel 1979, i Giants mossero i primi passi che li avrebbero riportati ai vertici della NFL. Tra questi ci furono le scelte nei draft del quarterback Phil Simms nel 1979 e del linebacker Lawrence Taylor nel 1981. Nel 1981, Taylor vinse il premio di rookie difensivo dell'anno e anche di miglior difensore assoluto, portando i Giants ai playoff per la prima volta dal 1963. Dopo la stagione accorciata dallo sciopero del 1982 in cui finirono 4\u20135, il capo-allenatore Ray Perkins si dimise per andare ad allenare alla University of Alabama. In un cambio che si rivel\u00f2 cruciale negli anni futuri, fu sostituito dal coordinatore difensivo, Bill Parcells. I Giants arrivarono ad un record di 14\u20132 nel 1986 guidati dall'MVP e difensore dell'anno Lawrence Taylor Nel loro primo Super Bowl, il Super Bowl XXI, contro i Denver Broncos al Rose Bowl di Pasadena. Guidati dall'MVP dell'incontro, Simms, che complet\u00f2 22 passaggi su 25 (record del Super Bowl dell'88% di completi), sconfissero i Broncos 39\u201320, vincendo il primo titolo dal 1956. Nel 1990, i Giants andarono sul 13\u20133 e stabilirono il record NFL per il minor numero di palle perse nella stagione (14). Nei playoff superarono i favoriti Buffalo Bills 20\u201319, trionfando nel Super Bowl XXV, dove fu eletto MVP dell'incontro il running back Ottis Anderson.\nDopo la stagione 1990, Parcells si dimise da capo allenatore e venne sostituito dal coordinatore offensivo, Ray Handley. Handley fu l'allenatore per due deludenti stagioni (1991\u201392), che videro i Giants passare da vincitori del Super Bowl a un record di 8\u20138 nel 1991 e 6-10 nel 1992. Dopo quella stagione fu licenziato e sostituito dall'ex allenatore dei Denver Broncos Dan Reeves. All'inizio degli anni 90, Simms e Taylor, due delle stelle del decennio precedente, giocarono le ultime stagioni della carriera con una produzione in rapido declino. \nI Giants inizialmente faticarono molto nell'era post Simms e Taylor. Dopo aver iniziato con un 3\u20137 nel 1994, i Giants finirono vincendo tutte le sei gare finali e terminando 9\u20137 mancando per\u00f2 i playoff. Jim Fassel, ex coordinatore offensivo degli Arizona Cardinals fu assunto come nuovo allenatore e la stagione termin\u00f2 10\u20135\u20131 raggiungendo i playoff nel 1997. Dopo aver perso al primo turno coi Vikings, i Giants terminarono 8\u20138 nel 1998. Nel 2000 la squadra ebbe un record nella stagione regolare di 12\u20134, guadagnandosi il primo posto nella NFC. Nei playoff i Giants superarono i Philadelphia Eagles, 20\u201310, e i Minnesota Vikings 41\u20130 nella finale della NFC. Essi arrivarono ad affrontare i Baltimore Ravens nel Super Bowl XXXV uscendo sconfitti. \nNel 2004 Tom Coughlin divenne il nuovo allenatore. Nel Draft NFL 2004 i San Diego Chargers avevano inizialmente i diritti della prima scelta assoluta, a causa del loro record di 4-12 nel 2003. Eli Manning era il giocatore pi\u00f9 seguito del draft e appariva chiara l'intenzione dei Chargers di sceglierlo come primo assoluto. Manning per\u00f2, (a cui fece eco il padre Archie) disse pubblicamente che si sarebbe rifiutato di giocare coi Chargers cos\u00ec fu organizzato uno scambio coi Giants, di cui divenne il quarterback titolare a met\u00e0 stagione. La prima parte dell'epoca di Coughlin produsse risultati insoddisfacenti (un record di 25\u201323 su due anni, con due apparizioni ai playoff, entrambe perdute, prima del 2007) suscitando le perplessit\u00e0 dei media. Durante questo periodo della loro storia, gradi giocatori che militarono nei Giants furono il defensive end Michael Strahan, che stabil\u00ec il record stagionale di sack della NFL nel 2001 e il running back Tiki Barber, che stabil\u00ec il record di franchigia per yard corse in una stagione nel 2005. Le cose cambiarono nella stagione 2007 quando il club conquist\u00f2 il suo terzo Super Bowl dopo avere battuto in finale gli allora imbattuti in stagione New England Patriots in una delle pi\u00f9 grandi sorprese della storia del football.\nDopo essere tornati ai playoff nel 2008, la squadra non vi fece pi\u00f9 ritorno fino al 2011 dove, come wild card, batt\u00e9 Falcons, Packers e 49ers, facendo ritorno al Super Bowl, dove super\u00f2 nuovamente i Patriots. MVP della partita fu nuovamente nominato Eli Manning.\nI Giants, dopo la vittoria del quarto Super Bowl, non fecero pi\u00f9 ritorno ai playoff fino al 2016, nella prima stagione in cui Tom Coughlin non era pi\u00f9 alla guida della squadra, sostituito per una stagione e mezza da Ben McAdoo.\nRivalit\u00e0.\nI Giants sentono una forte competitivit\u00e0 con i New England Patriots, ma le vere rivalit\u00e0 sono quelle con Eagles, Cowboys, Redskins e 49ers. Inoltre condividono una rivalit\u00e0 geografica minore con i Jets.\nPhiladelphia Eagles.\nGiants ed Eagles mantengono un'accesa rivalit\u00e0 risalente al 1933. Entrambe le squadre hanno sempre condiviso conference e division, lottando per i posti nei playoff. Gli Eagles hanno avuto la meglio in questa rivalit\u00e0 negli anni '40 ed '80, mentre i Giants hanno vissuto il loro periodo d'oro tra gli anni '50 e gli anni '70. La rivalit\u00e0 \u00e8 cos\u00ec accesa non solo per le questioni sportive, ma anche per la storica rivalit\u00e0 che intercorre tra le citt\u00e0 di New York e Filadelfia, legata a motivi storico-sociali e presente anche in altri sport (come Phillies-Mets in MLB o Rangers-Flyers in NHL).\nDallas Cowboys.\nGiants e Cowboys giocano nella stessa division ininterrottamente dal 1960. I newyorchesi erano una contendente negli anni '50 e '60 (quando i texani si erano appena formati), la squadra di Dallas lo divenne negli anni '70, quando i Giants si trovavano in difficolt\u00e0. Il fatto di essere due squadre storicamente vincenti nella stessa division ha portato ad una rivalit\u00e0 molto sentita da entrambi i lati. Questa rivalit\u00e0 \u00e8 singolare nel panorama sportivo americano, visto che nessuna altra squadra professionistica dello stato del Texas gioca nella stessa division o intrattiene una rivalit\u00e0 con una squadra dello stato di New York.\nWashington Redskins.\nQuella tra Redskins e Giants \u00e8 la pi\u00f9 antica rivalit\u00e0 della NFC East, risalente al 1932, quando George Preston Marshall fond\u00f2 i Boston Braves, che dopo quattro anni si sarebbero spostati a Washington. Sebbene non cos\u00ec accesa come le rivalit\u00e0 con Cowboys ed Eagles, quella con i Redskins era considerata dallo storico proprietario dei Giants Wellington Mara la rivalit\u00e0 pi\u00f9 \"autentica\" della division. La reciproca antipatia deriva anche dalla rivalit\u00e0 tra New York City (primo centro del paese per popolazione e principale piazza economica) e Washington, D.C. (capitale federale degli Stati Uniti e primo centro politico del paese). La rivalit\u00e0, dopo una forte ascesa negli anni '70 ed '80, si \u00e8 leggermente placata, anche se dal 2010 i rapporti fra le franchigie e i loro tifosi hanno ripreso ad inasprirsi.\nSan Francisco 49ers.\nNonostante non giochino nella stessa division, quella tra Giants e 49ers \u00e8 considerata una delle grandi rivalit\u00e0 interdivisionali della NFL. Le due squadre si sono incontrate spesso in partite di playoff (8 volte dal 1982 ad oggi, record NFL per gli incontri di playoff disputati in questo arco temporale). Soprattutto negli anni '80 e '90 questa rivalit\u00e0 era particolarmente sentita, dato che entrambe le squadre si davano battaglia per la vittoria della conference. Da allora le due franchigie hanno vissuto momenti alterni, anche se la partita contro i californiani rimane comunque attesa da tutti i tifosi dei Giants.\nNew York Jets.\nQuella tra Giants e Jets \u00e8 la pi\u00f9 antica rivalit\u00e0 intercittadina della lega (New York \u00e8 assieme a Los Angeles l'unica citt\u00e0 americana ad avere due franchigie) e l'unico caso in tutta la NFL di due franchigie che condividono lo stesso stadio, il MetLife Stadium. Originariamente i Jets (fondati nel 1960) appartenevano alla lega concorrente della NFL, la AFL, che voleva farne la prima squadra cittadina sottraendo tifosi e prestigio ai Giants, portando a notevoli frizioni tra le due tifoserie e le due dirigenze. Da allora, tuttavia, il basso numero di sfide tra le due squadre e la scarsa competitivit\u00e0 da parte dei Jets ha portato questa rivalit\u00e0 a ridimensionarsi.\nGiocatori importanti.\nMembri della Pro Football Hall of Fame.\nCon 28 membri nella Pro Football Hall of Fame, i Giants sono la seconda squadra di football con pi\u00f9 giocatori indotti. Tim Mara e Mel Hein furono parte della classe inaugurale nel 1963, mentre il defensive end Michael Strahan, il giocatore dei Giants indotto pi\u00f9 di recente, \u00e8 stato inserito nel 2015. Numerosi membri, tra cui Larry Csonka, Ray Flaherty, Joe Guyon, Pete Henry, Arnie Herber, Cal Hubbard, Don Maynard, Hugh McElhenny e Jim Thorpe sono stati all'epoca giocatori dei New York Giants, ma sono stati indotti largamente basandosi sulle loro carriere con altre squadre.\nRecord di franchigia.\nCarriera\nStagionali"}
{"id": "128135", "revid": "78273", "url": "https://it.wikipedia.org/wiki?curid=128135", "title": "Arabia Petraea", "text": ""}
{"id": "128136", "revid": "1982", "url": "https://it.wikipedia.org/wiki?curid=128136", "title": "Profezia che si autoadempie", "text": "In sociologia una profezia che si autoadempie, o che si autoavvera, o che si autodetermina, o che si autorealizza, \u00e8 una previsione che si realizza per il solo fatto di essere stata espressa. Predizione ed evento sono in un rapporto circolare, secondo il quale la predizione genera l'evento e l'evento verifica la predizione.\nAd esempio nel mercato finanziario, ad una convinzione diffusa dell'imminente crollo di un'azienda, gli investitori possono perdere fiducia e mettere in atto una serie di reazioni che possono causare proprio il crollo della stessa. In una campagna elettorale, un candidato che dichiari apertamente di non credere nella sua vittoria pu\u00f2 indurre apatia o rassegnazione nei suoi potenziali elettori, che si concretizzano in una diminuzione della sua base elettorale.\nIn psicologia, una profezia che si autoadempie si ha quando un individuo, convinto o timoroso del verificarsi di eventi futuri, altera il suo comportamento in un modo tale da finire per causare tali eventi.\nIl paradosso della predestinazione \u00e8 un'applicazione fantascientifica della profezia auto-avverantesi secondo cui una persona con conoscenza di eventi passati viaggia indietro nel tempo per prevenire un dato evento, ma il suo viaggio finisce per alterare la linea temporale e causare proprio l'evento che voleva prevenire.\nDescrizione.\nPer profezia che si autoadempie deve intendersi, secondo la definizione del sociologo statunitense Robert K. Merton, che introdusse il concetto nelle scienze sociali nel 1948, \u00abuna supposizione o profezia che per il solo fatto di essere stata pronunciata, fa realizzare l'avvenimento presunto, aspettato o predetto, confermando in tal modo la propria veridicit\u00e0\u00bb. Merton trasse ispirazione dalla formulazione che un altro celebre sociologo americano, William Thomas, aveva dato di quello che \u00e8 passato alla storia come Teorema di Thomas che recita: \u00ab\"Se gli uomini definiscono certe situazioni come reali, esse sono reali nelle loro conseguenze\"\u00bb.\nUn esempio di profezia che si autoadempie citato dallo stesso Merton \u00e8 il seguente: \n\u00ab\"Un mercoled\u00ec mattina del 1932, Cartwright Millingville va a lavorare. Il suo posto \u00e8 alla Last National Bank e il suo ufficio \u00e8 quello di presidente. Egli osserva che gli sportelli delle casse sono particolarmente affollati per essere di mercoled\u00ec; tutte quelle persone che fanno dei depositi sono inconsuete in un giorno della settimana che \u00e8 lontano da quello in cui si riceve lo stipendio. Millingville spera in cuor suo che tutta quella gente non sia stata licenziata e incomincia il suo compito quotidiano di presidente. La Last National Bank \u00e8 un istituto solido e garantito. Tutti lo sanno, dal presidente della banca agli azionisti, a noi. Ma quelle persone che fanno la coda davanti agli sportelli delle casse non lo sanno; anzi, credono che la banca stia fallendo, e che se essi non ritirano al pi\u00f9 presto i loro depositi, non rimarr\u00e0 loro pi\u00f9 nulla; e cos\u00ec fanno la fila, aspettando di ritirare i loro risparmi. Fintanto che l'hanno solo creduto e che non hanno agito in conseguenza, hanno avuto torto, ma dal momento che vi hanno creduto e hanno agito in conseguenza, hanno conosciuto una verit\u00e0 ignota a Cartwright Millingville, agli azionisti, a noi. Essi conoscono quella realt\u00e0 perch\u00e9 l'hanno provocata. La loro aspettativa, la loro profezia si \u00e8 avverata; la banca \u00e8 fallita\"\u00bb.\nEsempi di profezie auto-avverantisi abbondano nella teoria della dissonanza cognitiva e nella correlata teoria dell'autopercezione. Le persone cambiano spesso il loro atteggiamento per allinearsi a ci\u00f2 che professano pubblicamente.\nAltri fenomeni simili oggetto di studio in psicologia e sociologia comprendono:\nLetteratura.\nIn letteratura la profezia che si autoadempie viene spesso usata come meccanismo narrativo.\nMitologia greca.\nNella mitologia greca sono numerosi gli esempi dove i protagonisti dei miti, uomini o dei indifferentemente, una volta saputo il proprio futuro cos\u00ec come \u00e8 stato deciso dal Fato, tentano di modificarlo ma ottengono solo di avverare involontariamente la profezia. La morale sottintesa \u00e8 l'impossibilit\u00e0 di ribellarsi al Fato di ogni individuo, anche se questi fosse un dio. Uno dei primi esempi di profezia che si autoadempie in letteratura \u00e8 il mito di Crono, il padre di Zeus, che divora i propri figli perch\u00e9 sa che uno di loro lo spodester\u00e0, ma cos\u00ec facendo spinge sua moglie Rea a cospirare contro di lui a favore dei suoi figli, portando infine alla sua caduta.\nAltro esempio \u00e8 il mito greco di Edipo. Avvisato che suo figlio lo avrebbe un giorno ucciso, Laio abbandona il neonato Edipo perch\u00e9 muoia. Ma Edipo viene invece adottato da un'altra famiglia e tenuto all'oscuro delle sue vere origini. Quando cresce, Edipo viene avvisato che avrebbe ucciso suo padre e sposato sua madre. Ritenendo che i suoi genitori adottivi fossero quelli reali, lascia la sua casa e viaggia attraverso la Grecia, giungendo infine nella citt\u00e0 dove vivono i suoi genitori biologici. Qui si trova a lottare con uno sconosciuto e lo uccide, quindi ne sposa la vedova. Sconosciuto a tutti all'epoca, lo straniero era il vero padre di Edipo, e la vedova era sua madre. In definitiva, si pu\u00f2 dire che la profezia su Edipo diventa vera a causa dei tentativi fatti da tutti per evitarla.\nAnche il mito di Narciso segue la profezia che si auto adempie, in cui l'indovino Tiresia dir\u00e0 alla madre di Narciso che suo figlio morir\u00e0 per colpa della sua bellezza se vedesse il suo riflesso. I tentativi di non far avverare la profezia, porteranno all'annegamento del giovane.\nLo stesso \u00e8 vero per la caduta di Troia: abbandonando il figlio Paride (che, secondo una profezia avrebbe causato la caduta di Troia), re Priamo porta infine alla distruzione della citt\u00e0 quando il figlio rapisce la bella Elena.\nTeatro inglese.\nNella tragedia \"Macbeth\" di William Shakespeare, tre streghe fanno una profezia al protagonista, secondo la quale diventer\u00e0 re, ma deve stare attento a Macduff.\nMacbeth, regolandosi in base a quanto appreso dalla profezia, fa in modo che essa, direttamente o indirettamente, si avveri. Uccide infatti il re per sostituirlo, cosa che non avrebbe mai fatto se non avesse udito la profezia. Inoltre stermina la famiglia di Macduff, il quale gli giura vendetta. Prima della profezia, Macbeth non vedeva Macduff come una minaccia: le azioni compiute per impedire alla profezia di avverarsi \"trasformano\" Macduff in una vera minaccia, che porter\u00e0 il protagonista alla morte.\nLetteratura contemporanea.\nNella saga di \"Harry Potter\" di J. K. Rowling, l'antagonista, Voldemort, apprende da una profezia che un bambino nato da poco lo sconfigger\u00e0. Il tentativo di Voldemort di uccidere il bambino lo porter\u00e0 indirettamente alla sconfitta definitiva.\nTecnologia.\nNel 1965 Gordon Moore predisse che il numero di transistor in un circuito integrato si sarebbe raddoppiato ogni 18 mesi. Questa predizione, che divenne nota come legge di Moore, fu inizialmente l'osservazione di una tendenza manifestatasi nei primi tempi dell'industria dei semiconduttori, ma divenne in seguito un riferimento per l'evoluzione dell'industria e un obiettivo che le aziende cercavano di conseguire, trasformandosi cos\u00ec in una profezia che si autoadempie."}
{"id": "128137", "revid": "14787", "url": "https://it.wikipedia.org/wiki?curid=128137", "title": "Bithynia", "text": ""}
{"id": "128142", "revid": "125958762", "url": "https://it.wikipedia.org/wiki?curid=128142", "title": "Teorema di Thomas", "text": "Con l'espressione Teorema di Thomas si indica il seguente enunciato: \"Se gli uomini definiscono certe situazioni come reali, esse sono reali nelle loro conseguenze\", coniato nel 1928 dal sociologo americano William Thomas e dalla sua seconda moglie Dorothy Swaine Thomas.\nMediante questa asserzione, Thomas voleva esplicitare la capacit\u00e0 dei gruppi di \"rendere reali\" le situazioni sociali che reputano tali mediante un comportamento che si adegui a quelle situazioni. In particolare Thomas enunci\u00f2 il suo \"teorema\" in seguito a degli studi sul rapporto esistente tra devianza e condanna sociale.\nUn buon esempio di situazioni che gli uomini \"definiscono reali\" viene riportato dallo stesso William Thomas. In un Paese \u00e8 in corso una guerra civile tra due etnie che si contendono il potere politico. La stessa guerra si riflette su una piccola isola di questo Stato. Un giorno la guerra finisce, ma non \u00e8 possibile comunicare in tempi brevi la notizia alla piccola isola, dove dunque gli abitanti delle due etnie, ignorando la pace avvenuta, continueranno a combattersi tra di loro. In questo esempio gli uomini hanno \"definito una situazione come reale\", cio\u00e8 si sono comportati come se la guerra non fosse ancora finita, ignorando la notizia, e di fatto hanno agito di conseguenza, cio\u00e8 hanno continuato a combattere. \nMa sembra ci sia una differenza importante al riguardo. Mentre nelle scienze fisiche classiche \u00e8 quasi pacifica la differenza tra l'oggetto in s\u00e9 e l'oggetto come percepito, nelle scienze sociali non \u00e8 affatto detto che esista un mondo sociale oggettivo e un mondo sociale percepito. Ad esempio, leggi come il teorema di Thomas hanno avuto un grande successo nelle scienze sociali anche perch\u00e9 si attribuisce grande importanza a ci\u00f2 che viene rappresentato, che costituisce il dato pi\u00f9 importante per capire molti fenomeni sociali.\nPrecisazione semantica.\nNonostante il nome, il \"teorema di Thomas\" \"non \u00e8\" un teorema; questo perch\u00e9 non \u00e8 dimostrabile tramite una sequenza di passaggi logici nell'ambito di una teoria formale, o, equivalentemente, non \u00e8 un'asserzione logico-matematica."}
{"id": "128143", "revid": "287204", "url": "https://it.wikipedia.org/wiki?curid=128143", "title": "Giorgio Cagnotto", "text": "Biografia.\nDopo Klaus Dibiasi \u00e8 stato il miglior atleta italiano di tutti i tempi in campo maschile in questa specialit\u00e0. Nella sua lunga carriera, iniziata a livello professionale nel 1964 e conclusasi nel 1981, Giorgio Cagnotto ha ottenuto successi ai massimi livelli internazionali e degne di nota furono le medaglie olimpiche vinte ai giochi del 1972, del 1976 e del 1980, quando conquist\u00f2 due argenti e un bronzo nei tuffi dai 3 metri e un bronzo in quelli dalla piattaforma da 10 metri. Nel 1991 \u00e8 stato inserito nella International Swimming Hall of Fame, la \"Hall of Fame\" mondiale degli sport acquatici.\nVive a Bolzano con la moglie Carmen Casteiner, anch'essa campionessa italiana di tuffi negli anni '70, con la quale ha avuto una figlia, Tania. \nHa prestato il servizio di leva come vigile del fuoco presso il Comando di Torino e dopo il servizio militare ha continuato per un po' di tempo a fare il vigile del fuoco volontario discontinuo, ha fatto parte anche Gruppo Sportivo Fiamme Rosse come tuffatore. \nDal 2000 \u00e8 divenuto commissario tecnico della nazionale italiana di tuffi. Sotto la sua guida hanno conquistato medaglie ai mondiali di nuoto la figlia Tania Cagnotto, Cristopher Sacchin, Francesca Dallap\u00e9 e Maicol Verzotto.."}
{"id": "128148", "revid": "123074804", "url": "https://it.wikipedia.org/wiki?curid=128148", "title": "Klaus Dibiasi", "text": "\u00c8 considerato uno dei pi\u00f9 grandi tuffatori di tutti i tempi.\nBiografia.\nNacque in Austria da genitori italiani che fecero ritorno in Italia quando era bambino. Il padre \u00e8 Carlo Dibiasi, pluricampione italiano che partecip\u00f2 ai Giochi di Berlino del 1936. Klaus \u00e8 stato un campione sia nei tuffi dalla piattaforma sia in quelli dal trampolino.\nColse la sua prima vittoria internazionale nel 1963, a sedici anni non ancora compiuti, quando conquist\u00f2 la medaglia d'oro dalla piattaforma alla IV edizione dei Giochi del Mediterraneo. L'anno seguente partecip\u00f2 alla sua prima Olimpiade, vincendo la medaglia d'argento dalla piattaforma. Nella stessa specialit\u00e0 fu medaglia d'oro nei successivi Giochi del 1968 (dove vinse anche l'argento nel trampolino), ai Giochi del 1972 e a quelli del 1976. In quest'ultima edizione, dove fu anche alfiere della squadra italiana nella cerimonia di apertura dei Giochi, totalizz\u00f2 ben 600 punti, record mondiale e olimpico. Dotato di un fisico statuario, aveva come caratteristica peculiare l'entrata in acqua: i pochi spruzzi sollevati contribuivano a convincere i giudici della validit\u00e0 della sua esecuzione.\n\u00c8 l'unico tuffatore al mondo ad aver vinto tre olimpiadi consecutive nella stessa specialit\u00e0 ed in Italia \u00e8 l'unico atleta, insieme a Valentina Vezzali, ad aver vinto tre olimpiadi consecutive nella stessa specialit\u00e0 in uno sport individuale.\nOltre a Giorgio Cagnotto, suo amico-rivale, l'avversario pi\u00f9 temibile per Dibiasi fu lo statunitense Greg Louganis che, essendo di tredici anni pi\u00f9 giovane di Klaus, raccolse il suo testimone una volta che il tuffatore altoatesino si ritir\u00f2 (1977) per intraprendere la carriera di tecnico. \u00c8 stato l'allenatore della squadra olimpica in quattro edizioni dei Giochi: nel 1980 a Mosca, nel 1984 a Los Angeles, nel 1988 a Seoul e nel 1996 ad Atlanta, team Leader nel 2004 ad Atene e nel 2008 a Pechino, dirigente responsabile a Londra 2012 e membro della FINA a Rio 2016 alla sua dodicesima presenza olimpica.\nNel 1981 \u00e8 stato inserito nella International Swimming Hall of Fame, la \"Hall of Fame\" internazionale degli sport acquatici.\nNel 2000 \u00e8 stato eletto consigliere federale della FIN-Federazione Italiana Nuoto.\nIl 26 febbraio 2006 \u00e8 stato portatore della bandiera olimpica nel corso della Cerimonia di chiusura dei XX Giochi olimpici invernali Torino 2006. \u00c8 membro della commissione tecnica per i tuffi nella LEN (Lega Europea di Nuoto) e nella FINA (Federazione Internazionale di Nuoto).\nSposato dal 1989 con Laura Schermi, campionessa italiana di tuffi, con cui ha avuto una figlia, Elisa Dibiasi.\nPalmar\u00e8s.\nAl suo ricco palmar\u00e8s vanno aggiunti 18 titoli italiani assoluti estivi e 11 indoor"}
{"id": "128158", "revid": "1418004", "url": "https://it.wikipedia.org/wiki?curid=128158", "title": "Enrique Serna", "text": "Nel 2000 ha vinto il premio Mazatl\u00e1n per il suo romanzo storico \"El seductor de la patria\" e nel 2019 il Premio Xavier Villaurrutia per \"El vendedor de silencio\".\nFra le sue opere si segnalano: \"Inno alla cellulite\", \"Amours d'occasion\", \"El miedo a los animales\", \"Uno so\u00f1aba que era rey\", \"Se\u00f1orita M\u00e9xico\", la collezione di saggi \"Las caricaturas me hacen llorar\" e il romanzo pubblicato nel 2004 \"\u00c1ngeles del abismo\"."}
{"id": "128161", "revid": "111373", "url": "https://it.wikipedia.org/wiki?curid=128161", "title": "Aadorf", "text": "Aadorf (toponimo tedesco) \u00e8 un comune svizzero di 8\u00a0838 abitanti del Canton Turgovia, nel distretto di M\u00fcnchwilen.\nGeografia fisica.\nAadorf si trova al confine col Canton Zurigo.\nStoria.\nLa presenza umana nella zona di Aadorf risale all'et\u00e0 del bronzo; .\nNel 1996 Aadorf ha inglobato i comuni soppressi di Aawangen, Ettenhausen, Guntershausen bei Aadorf e Wittenwil (tranne le frazioni di Heiterschen e Jakobstal, assegnate a W\u00e4ngi); fino al 2010 ha fatto parte del distretto di Frauenfeld.\nSociet\u00e0.\nEvoluzione demografica.\nCon i suoi 8\u00a0838 abitanti (2016) . L'evoluzione demografica \u00e8 riportata nella seguente tabella (con Aawangen, Ettenhausen, Guntershausen bei Aadorf e Wittenwil):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nAadorf \u00e8 servita dalle stazion di Aadorf e di Guntershausen sulla ferrovia San Gallo-Winterthur."}
{"id": "128166", "revid": "123993318", "url": "https://it.wikipedia.org/wiki?curid=128166", "title": "Karl Korsch", "text": "Biografia.\nNato nei pressi di Amburgo in una famiglia abbastanza ricca (il padre era banchiere), egli frequent\u00f2 le universit\u00e0 di Monaco di Baviera, Ginevra e Jena studiando legge, economia e filosofia. Ottenne il dottorato proprio a Jena nel 1910 e successivamente si occup\u00f2 di politica: membro del Partito Socialdemocratico Indipendente di Germania (USPD), dopo la Prima guerra mondiale ader\u00ec al Partito Comunista (KPD), che si era impegnato nel tentativo di instaurare un governo dei \"Consigli operai\".\nOppositore della politica di Adolf Hitler, nel 1936 si rec\u00f2 in esilio volontario negli Stati Uniti d'America diventando docente della Tulane University di New Orleans ed inoltre lavor\u00f2 per l'Istituto Internazionale per le Ricerche Sociali di New York.\nOpinioni politiche.\nKorsch studi\u00f2 a Londra dal 1912 al 1914: nell'ambiente londinese venne a contatto con la Fabian Society, movimento culturale ed intellettuale della sinistra laburista al quale egli inizialmente ader\u00ec.\nIn seguito alla rivoluzione russa ader\u00ec al comunismo e si iscrisse alla Lega di Spartaco. Dopo il fallimento della sollevazione del 1918-1919 a Berlino dove morirono Rosa Luxemburg e Karl Liebknecht Korsch partecip\u00f2 alla fondazione del governo rivoluzionario della Repubblica Sovietica Bavarese (che ebbe brevissima durata) e pubblic\u00f2 l'opera \"Was ist Sozialisierung?\" nel marzo del 1919.\nNel 1920 ader\u00ec al Partito Comunista di Germania e nell'ottobre del 1923 divenne ministro della giustizia del governo statale della Turingia.\nKorsch attribu\u00ec il fallimento della rivoluzione comunista tedesca alla mancanza di preparazione e di leadership della classe lavoratrice. Focalizz\u00f2 la sua attenzione sullo sviluppo di associazioni di lavoratori. Egli credeva molto nell'educazione dei lavoratori sulla teoria marxista.\nFilosofia.\nKorsch si preoccupava del fatto che la teoria di Marx stesse perdendo validit\u00e0 e precisione - come se fosse stata \"volgarizzata\" dai dirigenti delle organizzazioni socialiste. \nLa sua opera \"Marxismo e filosofia\" fu un tentativo di ristabilire il carattere storico del Marxismo.\nEssa inizia con una citazione dell'opera di Lenin \"Sull'importanza del materialismo militante\": \"Dobbiamo organizzare uno studio sistematico della dialettica hegeliana da un punto di vista materialistico\".\nNella teoria di Korsch, Hegel rappresentava l'ideale progresso della borghesia. Accanto all'estinzione dell'hegelianismo attorno al 1848, la borghesia aveva perso la propria pretesa di avere un ruolo dominante nella societ\u00e0, e aveva cessato di essere la classe universale. Lo stesso Marx, avendo trasformato completamente la filosofia di Hegel, rappresentava il passaggio del testimone della rivoluzione dalla borghesia alla classe operaia.\nLe opinioni di Korsch non erano gradite alla struttura ufficiale del Partito Comunista. Pubblicato nel 1923, \"Marxismo e filosofia\" fu aspramente criticato dal Partito Comunista e da molti opinionisti, tra cui Karl Kautsky e Grigory Zinoviev. \nZinoviev disse: \"Se arriveranno altri professori a spiegare al mondo queste loro teorie, saremo perduti\".\nNei cinque anni seguenti, il partito comunista tedesco cacci\u00f2 gradualmente tutti i dissidenti. Korsch rimase all'interno di una corrente detta \"La sinistra risoluta\" fino alla sua espulsione nell'aprile 1926. Continu\u00f2 comunque ad essere un deputato comunista nel Reichstag.\nInfluenza.\nLa critica di Korsch non era accettata all'interno della teoria comunista ufficiale. Essa rimase confinata tra pochi comunisti dissidenti per interi decenni. Tra queste correnti, soprattutto in Germania, Italia, Ungheria e Gran Bretagna, la sua influenza variava da gruppo a gruppo, ma acquist\u00f2 molta importanza con la breve rinascita delle teorie rivoluzionarie alla fine degli anni sessanta.\nKorsch fu amico e mentore di Bertolt Brecht, il noto drammaturgo marxista: Brecht disse che aveva scelto Korsch come maestro per la sua indipendenza dal Partito Comunista. Korsch fu anche maestro di Felix Weil, il fondatore dell'Istituto di Ricerche Sociali da cui nacque la Scuola di Francoforte.\nTra i discepoli \"indiretti\" di Korsch ci sono Franz Jakubowski, Nildo Viana e Sidney Hook.\nOpere principali.\nUna raccolta contenente le sue opere complete fu pubblicata nel 1973 ad Hannover dalla casa editrice tedesca \"Offizin Verlag\"."}
{"id": "128168", "revid": "729019", "url": "https://it.wikipedia.org/wiki?curid=128168", "title": "Lommis", "text": "Lommis (toponimo tedesco) \u00e8 un comune svizzero di 1\u00a0215 abitanti del Canton Turgovia, nel distretto di M\u00fcnchwilen.\nStoria.\nNel 1995 Lommis ha inglobato i comuni soppressi di Kalth\u00e4usern e Weingarten.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 2000 con Kalth\u00e4usern e Weingarten):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "128171", "revid": "125482083", "url": "https://it.wikipedia.org/wiki?curid=128171", "title": "Fabio Zavattaro", "text": "Biografia.\nDal 1979, ha iniziato a collaborare con il quotidiano Avvenire occupandosi inizialmente di cronaca e politica estera e quindi, dal 1983, dedicandosi all'informazione vaticana. \u00c8 rimasto ad Avvenire fino al 1991, raggiungendo la nomina di vicecaporedattore della redazione romana del quotidiano. Successivamente, \u00e8 stato assunto in Rai, iniziando dalla radio, al GR2. Passa al Tg1 nel 1995, continuando ad occuparsi dell'informazione relativa alla Santa Sede. Quale inviato di Avvenire prima, e della Rai successivamente, ha seguito dal 1983 i viaggi del Papa, in Italia e all'estero, \n che nel 2005 ha visto l'elezione al soglio di Pietro del Cardinale Joseph Ratzinger, che ha assunto il nome di Benedetto XVI.\nDal giugno 2018 \u00e8 direttore scientifico della Scuola di giornalismo dell'Universit\u00e0 LUMSA a Roma.\nFilmografia.\n\u00c8 autore e regista di molti documentari, tra i quali: "}
{"id": "128172", "revid": "287204", "url": "https://it.wikipedia.org/wiki?curid=128172", "title": "Aceto", "text": "Viene definito aceto il liquido acido che \u00e8 ottenuto grazie all'azione di batteri Gram-negativi del genere \"Acetobacter\", che, in presenza di aria e acqua, ossidano l'etanolo contenuto nel vino, nel sidro, nella birra, nell'idromele (da cui si ricava l'aceto di miele) e in altre bevande alcoliche fermentate, oppure in altre materie prime quali malti, riso e frutta (anche mosto cotto), trasformandolo in acido acetico.\nQuesta la reazione generale:\nche si compone di due stadi: nel primo l'etanolo viene ossidato ad acetaldeide per opera dell'alcol deidrogenasi:\nnel secondo, costituito da due sottoreazioni e grazie all'aldeide deidrogenasi l'acetaldeide viene ossidata a triolo in presenza d'acqua:\nsi verifica quindi una successiva perdita di acqua che porta alla formazione di acido acetico.\nL'aceto contiene tipicamente un volume di acido acetico compreso fra il 3 e il 5%; gli aceti naturali contengono anche piccole quantit\u00e0 di acido tartarico e acido citrico. I vini nelle botti sono particolarmente sensibili agli attacchi dei batteri ossidanti se non sigillati perfettamente o se raggiungono temperature troppo alte.\nEtimologia.\n\"Aceto\" deriva dalla parola latina \"ac\u0113tum\", che ha la stessa radice etimologica *\"ak-\", \"essere pungente\", del verbo \"ac\u0113re\", \"inacidire\", nonch\u00e9 di \"\u0101cer\", \"aguzzo, aspro\", \"acus\", \"ago\", \"aci\u0113s\" \"filo della spada\" (da cui acciaio). Sempre dal latino (\"v\u012bnum \u0101cre\", \"vino acido\") deriva il termine francese \"vinaigre\". Dal francese antico derivano poi l'inglese \"vinegar\" e lo spagnolo \"vinagre\".\nProduzione.\nL'aceto si produce tramite l'aggiunta iniziale della madre dell'aceto, un ammasso gelatinoso di colore violaceo dove si annida l\"Acetobacter aceti\" nel vino o nel sidro. L'ossidazione \u00e8 effettuata dai batteri dell'acido acetico, come fu dimostrato da Louis Pasteur nel 1864.\nIn Italia.\nLa legislazione italiana sulla produzione dell'aceto \u00e8 molto precisa.\nLa legislazione del 1965.\nIl DPR n\u00ba 162 del 1965, abrogato dalla successiva Legge 82 del 20 febbraio 2006, conteneva una serie di definizioni e prescrizioni sulla produzione dell'aceto in Italia.\nLa legislazione successiva.\nLa Legge 82 del 20 febbraio 2006 \u00e8 intervenuta a disciplinare direttamente la produzione degli aceti.\nIn seguito \u00e8 inoltre stato stabilito che:\nIn cucina.\nL'aceto \u00e8 comunemente usato nella preparazione di pietanze, in particolare nelle vinaigrette, e nel processo di marinatura. L'aceto \u00e8 usato anche come condimento di pesce e insalata. Dal punto di vista alimentare, rientra nella categoria degli alimenti nervini (con azione eccitante)\nEsempi gastronomici dell'uso di questo ingrediente sono: \nAceto di malto.\nL'aceto di malto \u00e8 prodotto dall'orzo da maltaggio, trasformando l'amido presente nei chicchi di orzo \u2013 parzialmente germogliati e seccati \u2013 in zucchero (maltosio). Dallo zucchero si ottiene una birra tramite fermentazione alcolica, che viene poi ossidata dall'azione degli acetobatteri e tenuta a invecchiare. Un'alternativa meno costosa, chiamata \"non-brewed condiment\", \u00e8 una soluzione del 4-8% di acido acetico colorata con del caramello.\nInglesi e americani usano comunemente l'aceto d'orzo sul \"fish and chips\", sui \"tacos\" messicani e sul \"Kim chi\".\nAceto di vino.\nL'aceto di vino \u00e8 prodotto dal vino bianco o rosso ed \u00e8 il pi\u00f9 comune tipo di aceto in Germania, in Italia e in altri paesi europei. Come con il vino, vi \u00e8 una vasta gamma di qualit\u00e0. Le qualit\u00e0 migliori sono fatte maturare in legno per almeno due anni ed esibiscono un sapore complesso e maturo. Si producono aceti di Champagne e di Sherry dal prezzo non indifferente.\nAceto di mele.\nLaceto di mele \u00e8 prodotto dall'affinamento del sidro o del mosto di mela attraverso il processo di acidificazione e spesso \u00e8 venduto non filtrato.\nViene utilizzato per insaporire i cibi e aumentarne la digeribilit\u00e0 ed \u00e8 diventato piuttosto popolare a causa delle sue presunte propriet\u00e0 benefiche, delle doti disinfettanti e rinfrescanti e delle capacit\u00e0 anti infiammatorie del cavo oro-faringeo.\nAceto di pere.\nL'aceto di pere \u00e8 il prodotto della fermentazione del mosto di pere delle variet\u00e0 a pi\u00f9 alto contenuto zuccherino.\nQuesto particolare tipo di aceto \u00e8 contraddistinto da una gradevole e delicata profumazione aromatica tipica della variet\u00e0 di pera dalla quale viene prodotto.\nAceto di miele.\nL'aceto di miele si ottiene per fermentazione dell'idromele. Di sapore acidulo, colore dorato e intenso profumo, \u00e8 ricco di enzimi e sali minerali.\nAceto bianco.\nL'aceto bianco pu\u00f2 essere prodotto dall'ossidazione di una bevanda distillata. In alternativa, pu\u00f2 essere nient'altro che una soluzione di acido acetico in acqua.\nAceto balsamico.\nL'aceto balsamico \u00e8 un tipo di aceto caratterizzato da un'armonia di gusto tra i sapori acido e dolce.\nIl risultato dell'aceto balsamico, storicamente, veniva ottenuto mediante l'acidificazione spontanea del liquido, ancora molto ricco di zuccheri, derivante dalla fermentazione alcolica di mosto sottoposto a un processo di concentrazione a fuoco diretto. Da tale metodologia dipendevano e dipendono tuttora note aromatiche caratteristiche e toni di colore e densit\u00e0 associabili al caramello. L'acidificazione avveniva in botti aperte, per favorire il massimo scambio di ossigeno tra liquido e atmosfera, durante tempi lunghissimi. La concentrazione per evaporazione permetteva il travaso da botti pi\u00f9 grandi (impiegate a inizio processo) in botti via via sempre pi\u00f9 piccole. Giunto a maturazione il prodotto affinato anche per decenni, in tal modo, era pronto per il consumo.\nDa questa tradizione, originariamente intesa per il consumo domestico o la produzione di un alimento destinato a formare oggetto di doni di estremo prestigio (o di dote matrimoniale, addirittura) derivano gli Aceti Balsamici \"Tradizionali\" di Modena e di Reggio Emilia, Italia, entrambi oggi connotati dalla concessione della DOP da non confondere con l'assai meno pregiato aceto balsamico di Modena IGP.\nAccanto a questa produzione che si riallaccia direttamente a una plurisecolare tradizione, negli ultimi decenni del Novecento si \u00e8 fatta largo una produzione di aceto balsamico (che legalmente non pu\u00f2 fregiarsi dell'aggettivo tradizionale) mediante miscelazione di aceto di vino e mosto concentrato mediante fuoco diretto. Ha cos\u00ec avuto origine l'aceto balsamico generico, privo di indicazione geografica oppure, allorch\u00e9 corrispondente al disciplinare, di Modena, riconosciuto come Indicazione Geografica Protetta: i primi sono prodotti i cui tempi di realizzazione e la cui tecnica produttiva sono evidentemente molto diversi da quelli che caratterizzano il tradizionale, con la conseguenza di un prezzo altrettanto incomparabile; il secondo, prodotto secondo un preciso disciplinare e con un minimo tempo di invecchiamento, pu\u00f2 fregiarsi della dicitura IGP.\nAceto sopraffino.\nL'aceto sopraffino \u00e8 un tipo di aceto invecchiato a base di mosto crudo di uve Cabernet Sauvignon, Raboso e Merlot. Subisce in diversi anni una concentrazione naturale in barrique di rovere, dove annualmente si effettuano rincalzi con una miscela di mosto acetificato fresco. Ideato nella Casa Ducale Estense da Cristoforo di Messisburgo.\nAceto di riso.\nI giapponesi preferiscono un aceto di riso pi\u00f9 delicato e lo usano in molti casi per gli stessi scopi degli europei. L'aceto di riso \u00e8 disponibile nelle varianti bianca, rossa e nera. Quello rosso pu\u00f2 essere usato come sostituto dell'aceto balsamico. Alcuni tipi di aceto di riso sono zuccherati.\nAceto di cocco.\nL'aceto della noce di cocco, prodotto dalla linfa, o \"toddy\", della palma da cocco, \u00e8 usato frequentemente nella cucina dell'Asia sudorientale, cos\u00ec come in alcune cucine dell'India.\nAceto di canna.\nL'aceto di canna, prodotto dal succo della canna da zucchero, \u00e8 molto popolare nelle Filippine, ma \u00e8 prodotto anche in Francia e negli Stati Uniti.\nAceto di uva passa.\nL'aceto fatto dall'uva passa \u00e8 usato nelle cucine del Medio Oriente ed \u00e8 prodotto in Turchia.\nAceto di birra.\nL'aceto fatto dalla birra ha un gusto maltato distintivo ed \u00e8 prodotto in Germania, in Austria e nei Paesi Bassi.\nAceto del frutto della passione.\nPi\u00f9 comune in Francia, colore albicocca intenso, particolarissimo sapore di frutta e consistenza piuttosto densa.\nAceti aromatizzati.\nI popolari aceti di frutta includono quelli aromatizzati con i lamponi e i mirtilli. Alcuni degli aceti pi\u00f9 esotici della frutta includono l'arancia sanguigna e la pera. Gli aceti alle erbe sono aromatizzati con erbe aromatiche mediterranee come timo e origano.\nPulizia.\nL'aceto pu\u00f2 essere un agente sgrassante, economico ed ecologico. L'aceto bianco \u00e8 suggerito generalmente come il pi\u00f9 adatto per la pulizia.\nPer tale utilizzo, viene aggiunto all\u2019aceto, in alcune preparazione, del bicarbonato di sodio. Questa miscela, pur essendo molto popolare, \u00e8 controproducente poich\u00e9 le due sostanze si neutralizzano a vicenda formando anidride carbonica ed acetato di sodio.\nMedicina.\nL'aceto \u00e8 una medicina popolare usata in Cina per impedire la diffusione di virus.\nUna miscela chimica di acido peracetico si forma quando l'acido acetico \u00e8 mischiato con il perossido di idrogeno (H2O2) ed \u00e8 usata nell'industria del bestiame per uccidere i batteri e i virus prima della refrigerazione. Una miscela d'acido acetico al cinque percento e di perossido di idrogeno al tre percento \u00e8 usata comunemente in alcuni paesi asiatici come aerosol spray per controllo della polmonite.\nAltri usi.\nNell'antica Roma miscelando acqua e aceto si otteneva una bevanda detta Posca, diffusa presso il popolo e i legionari, ritenuta dissetante e dalle propriet\u00e0 disinfettanti.\nNel medioevo l'aceto era uno dei pochi solventi a disposizione per la realizzazione di processi chimici. Esso era utilizzato in molte ricette tecniche come per esempio per l'amalgama dei composti o per l'estrazione dei colori per le pitture e le miniature. Odiernamente l'aceto di vino diluito in acqua, in alternativa dello specifico e pi\u00f9 costoso acido acetico, si usa per il passaggio di arresto nei processi chimici fotografici.\nComposizione chimica dell'aceto.\nL'aceto \u00e8 composto per la maggior parte (80%) di acqua e di un gran numero di altri composti (amminoacidi, sali minerali, acidi organici, alcoli, vitamine, coloranti e tannini, nonch\u00e9 alcuni eteri, esteri e acetali) che gli conferiscono le caratteristiche propriet\u00e0. La composizione chimica \"media\" di un litro di aceto di vino oscilla entro i limiti seguenti:"}
{"id": "128173", "revid": "46291", "url": "https://it.wikipedia.org/wiki?curid=128173", "title": "Lilium martagon", "text": "Il giglio martagone (Lilium martagon ) \u00e8 una pianta della famiglia delle Liliaceae, che cresce spontanea in Europa e Asia.\nDescrizione.\nFusto.\n\u00c8 una pianta erbacea a fusto eretto e foglioso, alto dai 30\u00a0cm a 120\u00a0cm..\nFoglie.\nLe foglie sono oblunghe e spatolate o largamente lanceolate, sparse nella superiore e addensate a verticillo nella parte bassa del fusto.\nFiore.\nI fiori sono di colore rosso intenso, rosa pallido o porpora, riuniti in una infiorescenza a racemo terminale in 3-5 fiori. Il peduncolo fiorale \u00e8 incurvato in basso. I tepali sono sei, lanceolati, piegati verso l'esterno, con macchie porporine scure. Anche gli stami sono sei, prima convergenti poi incurvati anch'essi verso l'esterno, molto sporgenti dai tepali, con piccoli filamenti rossi e lunghe antere di colore rosso minio. Il fiore ha quindi la stessa forma delle pi\u00f9 comuni Liliaceae ed \u00e8 solo il colore che lo caratterizza.\nLa fioritura avviene in un periodo compreso tra giugno e agosto.\nFrutti.\nI frutti sono capsule triloculari con tantissimi semi la cui maturazione avviene in genere nel mese di settembre e ottobre.\nDistribuzione e habitat.\nL'habitat ideale \u00e8 costituito dalle brughiere di altitudine, dalle radure dei boschi, su substrato calcareo o su terreno fertile o umido. \u00c8 presente dai 300 a 1800 m s.l.m.\nConservazione.\nNe \u00e8 vietata la raccolta poich\u00e9 \u00e8 specie protetta. Le principali minacce sono la distruzione dei bulbi da parte dei cinghiali."}
{"id": "128174", "revid": "110157", "url": "https://it.wikipedia.org/wiki?curid=128174", "title": "Matzingen", "text": "Matzingen (toponimo tedesco) \u00e8 un comune svizzero di 2\u00a0675 abitanti del Canton Turgovia, nel distretto di Frauenfeld.\nStoria.\nDal suo territorio nel 1817 fu scorporata la localit\u00e0 di Stettfurt, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMatzingen \u00e8 servito dalla ferrovia Frauenfeld-Wil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "128175", "revid": "729019", "url": "https://it.wikipedia.org/wiki?curid=128175", "title": "Stettfurt", "text": "Stettfurt (toponimo tedesco; , localmente ) \u00e8 un comune svizzero di 1\u00a0201 abitanti del Canton Turgovia, nel distretto di Frauenfeld.\nOrigini del nome.\nIl nome \u00e8 composto dal genitivo del sostantivo alto tedesco antico \"stat\", che significa \"luogo, posto, domicilio, paese, citt\u00e0\", e dal sostantivo \"furt\"\u201a \"guado\", qui forse \"letto di ruscello, fossato\".\nStoria.\nStettfurt \u00e8 menzionato per la prima volta nell'827 come \"Stetivurt\"; il comune \u00e8 stato istituito nel 1817 per scorporo da quello di Matzingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "128182", "revid": "111373", "url": "https://it.wikipedia.org/wiki?curid=128182", "title": "Affeltrangen", "text": "Affeltrangen (toponimo tedesco) \u00e8 un comune svizzero di 2\u00a0513 abitanti del Canton Turgovia, nel distretto di Weinfelden.\nStoria.\nNel 1995 Affeltrangen ha inglobato i comuni soppressi di Buch bei M\u00e4rwil, M\u00e4rwil e Zezikon. Fino al 2010 ha fatto parte del distretto di M\u00fcnchwilen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Buch bei M\u00e4rwil, M\u00e4rwil e Zezikon):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\n\u00c8 servito dalle stazioni di Tobel-Affeltrangen e di M\u00e4rwil sulla ferrovia Mittelthurgaubahn."}
{"id": "128185", "revid": "31886", "url": "https://it.wikipedia.org/wiki?curid=128185", "title": "McKinley (hardware)", "text": "McKinley \u00e8 il nome in codice del primo core del processore Intel Itanium 2 che l'8 luglio 2002 ha sostituito sul mercato la CPU Itanium precedentemente conosciuta con il nome di Merced.\nDato lo scarso successo del primo processore Itanium, Intel ha deciso di cambiarne rapidamente il nome in Itanium 2, nel momento in cui ha deciso di iniziare la commercializzazione dell'evoluzione di Merced, McKinley appunto. Una mossa rimasta unica nella storia del chipmaker americano che ha sempre abituato i consumatori a nomi commerciali che si protraevano nel tempo anche se nella realt\u00e0 i primi esemplari erano molto diversi dagli ultimi (basti pensare al Pentium 4 passato dall'iniziale core Willamette all'ultimo attualmente in commercio, Prescott per poi passare nel corso del 2006 al core Cedar Mill che continuer\u00e0 a chiamarsi Pentium 4). In questo modo la casa di Santa Clara sperava di evidenziare maggiormente come il nuovo nato non fosse solo una semplice revisione dell'architettura originaria, ma addirittura un nuovo progetto, innovativo.\nCaratteristiche tecniche.\nProcesso produttivo.\nGi\u00e0 dall'inizio si parlava di performance almeno doppie rispetto a Merced, in abbinamento al nuovo chipset i870, processo costruttivo a 180 nm e frequenze di clock che avrebbero raggiunto 1,6\u00a0GHz (in realt\u00e0 mai raggiunta). La pipeline era a 8 stadi e il bus di sistema a 128 bit, operava alla frequenza di 200\u00a0MHz double pumped, ovvero ben 400\u00a0MHz (Merced invece aveva un BUS di 266\u00a0MHz a 64 bit) in grado di offrire una banda passante pari a 3 volte quella di Merced.\nLa cache di primo livello (L1), pari a 32 KB, era divisa a met\u00e0 tra cache per i dati e cache per le istruzioni; quella di secondo livello (L2) invece, era condivisa tra dati e istruzioni ed era cresciuta sino a 256 KB, contro il valore di 96 KB della CPU Itanium, mentre la cache L3 \u00e8 stata trasferita all'interno del die della cpu, al contrario di quella della precedente CPU Itanium che era esterna al die. Il quantitativo massimo di cache L3 era pari a 3 MB. Inoltre un maggior numero di unit\u00e0 di esecuzione, un miglioramento nelle latenze della cache e nella gestione del BUS dei dati, completavano le migliorie.\nI primi esemplari proposti avevano le seguenti caratteristiche:\nGrandi dimensioni ma basse prestazioni.\nA seconda delle configurazioni potevano essere montati fino a 64 Itanium 2 in parallelo, ciascuno con una superficie pari a 464\u00a0mm\u00b2, una caratteristica che rendeva McKinley uno dei pi\u00f9 grossi chip mai prodotti da Intel. Le imponenti dimensioni del chip derivavano, in parte dal fatto di possedere molti circuiti ridondanti (per ridurre al massimo le CPU da scartare in fase di produzione), ed in parte dall'adozione dei grossi quantitativi di cache e di oltre 220 milioni di transistor.\nLe prestazioni in ambito x86 invece, rimanevano scarse, basti pensare che eseguendo tale codice in emulazione McKinley era equivalente ad un ipotetico Pentium II a 600\u00a0MHz.\nTecnologie implementate.\nIn McKinley non sono implementate tutte quelle tecnologie che Intel ha sviluppato nel corso degli anni e che dovrebbero arrivare \"in blocco\" con i futuri processori Millington e Montecito, rispettivamente per gli Itanium 2 DP (biprocessore) ed MP (multiprocessore). NON include quindi XD-bit e SpeedStep. Nemmeno la tecnologia Hyper-Threading \u00e8 presente in McKinley, cos\u00ec come quella Vanderpool che Intel ha sviluppato nel corso del 2005. Ovviamente non \u00e8 incluso il supporto EM64T dato che questo si applica solo all'architettura IA-32 degli Xeon.\nModelli arrivati sul mercato.\nLa tabella seguente mostra i modelli di Itanium 2, basati sul core McKinley, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina dello Itanium 2.\"\nIl successore.\nIl 30 ottobre 2003 Intel ha annunciato la cessazione del core McKinley, ormai superato a parit\u00e0 di costo dal successore Madison compatibile \"pin to pin\" con la vecchia CPU, in modo da poterlo sostituire senza la necessit\u00e0 di rinnovare l'intera piattaforma. Da Madison venne ricavata anche una versione \"light\" Deerfield con meno cache L3, per poter contenere i costi e indirizzata prettamente all'ambito biprocessore degli Itanium 2 DP."}
