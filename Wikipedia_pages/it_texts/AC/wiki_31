{"id": "104295", "revid": "767487", "url": "https://it.wikipedia.org/wiki?curid=104295", "title": "Madredeus", "text": "I Madredeus sono un gruppo musicale portoghese, di rilievo internazionale, la cui musica combina le influenze del fado con la musica folk moderna.\nBiografia.\nLa loro storia inizia nel 1985 quando Pedro Ayres Magalh\u00e3es, gi\u00e0 bassista degli \"Herois do Mar\", gruppo pop, e Rodrigo Le\u00e3o dei \"S\u00e9tima Legi\u00e3o\", cominciano a provare le prime sperimentazioni a due chitarre. Nel 1986 incontrano Teresa Salgueiro, che a soli 18 anni si dilettava nel cantare classici del fado in un bar del Bairro Alto, quartiere storico di Lisbona, e diventa l'indiscussa voce solista del gruppo.\nGrazie al successo che riscuotevano le loro prime idee, e all'unione al trio di musicisti che condividevano il loro stesso progetto, viene dato un nome al gruppo (che ha origine dal fatto che le prove avvenivano in un convento chiamato Madre de Deus) e alla fine del 1987 viene pubblicato il loro primo disco: \"Os dias da Madredeus\".\nSeguono \"Existir\", e \"Lisboa\", poi (nel 1994) \"O Espirito da Paz\", e nel 95 \"Ainda\", con la colonna sonora di Lisbon story, il film di Wim Wenders, che li proietta sulla scena internazionale.\nPoi, man mano che lavorano fuori dal Portogallo, le radici fadiste si assottigliano, e il gruppo (che nel frattempo ha cambiato alcuni componenti e si \u00e8 strutturato in quintetto) si dedica ad una musica pi\u00f9 raffinata e meno connotata etnicamente. Registrano in Italia \"O Paraiso\" (1997), poi \"O Porto\", nel 2000 \"Antologia\", \"Palavras cantadas\", e nel 2001 \"Movimento\".\nSeguono \"Electronico\", \"Euforia\", \"Um amor infinito\" (al centro del tour 2005).\nNel 2000 la collaborazione con Angelo Branduardi per la realizzazione del suo album \"L'infinitamente piccolo\" dedicato a San Francesco d'Assisi nel brano \"Nelle paludi di Venezia, Francesco si ferm\u00f2 per pregare e tutto tacque\".\nNel 2007 Teresa Salgueiro ha lasciato i Madredeus e nel 2010 \u00e8 morto di cancro Francisco Ribeiro, cofondatore del gruppo."}
{"id": "104298", "revid": "399", "url": "https://it.wikipedia.org/wiki?curid=104298", "title": "Calanco", "text": "I calanchi sono un fenomeno geomorfologico di erosione del terreno che si produce per l'effetto di dilavamento delle acque su rocce argillose degradate, con scarsa copertura vegetale e quindi poco protette dal ruscellamento: si tratta\n(pi\u00f9 semplicemente) dei profondi solchi nel terreno lungo il fianco di un monte o di una collina.\nAspetti geomorfologici.\nI solchi che si formano all'interno del terreno si accentuano rapidamente, allungandosi e procedendo a ritroso, moltiplicandosi e ramificandosi. Tale processo si estende ad interi versanti, suddivisi da numerose vallecole separate a loro volta da strette creste con micro versanti nudi in rapida evoluzione. Le cause di innesco del processo che porta alla formazione dei calanchi sono molteplici e spesso concomitanti: \"in primis\" la presenza di un substrato argilloso con discreta componente sabbiosa; regime climatico caratterizzato da una lunga estate secca e piogge intense concentrate in determinati periodi dell'anno; esposizione meridionale dei versanti; acclivit\u00e0 del pendio compresa tra i 40-60\u00b0 che favorisce il rapido deflusso dell'acqua; esistenza di un livello meno erodibile alla sommit\u00e0 del versante (Ricci; De Sanctis, 2004). \nNon \u00e8 possibile risalire con esattezza al periodo di formazione dei calanchi in Italia, ma si ritiene che durante l'Olocene, il disboscamento delle foreste di querce sempreverdi, avvenuto per opera umana, abbia esposto i suoli argillosi, altamente erodibili, ai rigori del clima. Fenomeni di dissesto idrogeologico, come il dilavamento e il ruscellamento delle acque meteoriche, insieme a frane e \"creep\", divennero i fattori determinanti nel modellamento del terreno, la cui risultante fu la genesi dei calanchi (Phillips, 1998).\nIn Italia, sono presenti soprattutto ove affiorano le argille azzurre plio-pleistoceniche, che hanno dato forma, lungo l'intera catena appenninica, a due distinte formazioni: i calanchi e le \"biancane\" (Phillips, 1998). Queste ultime sono dei rilievi a forma di cupola, con solchi longitudinali, e spesso ricoperti da vegetazione sulla sommit\u00e0. I calanchi si presentano, invece, come profondi solchi \u201ca lama di coltello\u201d disposti spesso parallelamente, caratterizzati da versanti privi di vegetazione e molto scoscesi. Le biancane tendono a formarsi in sedimenti piuttosto coesi con un'alta percentuale di solfato di sodio, che, con le precipitazioni atmosferiche, si scioglie e migra negli strati pi\u00f9 profondi del terreno; la successiva insolazione fa risalire in superficie le soluzioni saline che poi tendono a precipitare nuovamente con l'evaporazione. Questo procedimento, ripetuto pi\u00f9 volte durante la stagione arida, crea le caratteristiche fessurazioni sui versanti.\nI calanchi, invece, tendono a formarsi su suoli pi\u00f9 granulosi (limi argillosi), con una percentuale di sabbia (6-18%) nella loro composizione. In entrambi i casi i suoli sono spesso alcalini, quindi particolarmente soggetti a fenomeni erosivi (Farifteh; Soeters, 2006): l'alto contenuto in sodio conferisce alla massa un comportamento dispersivo e viene facilmente aggredita dall'acqua piovana povera di sali. La velocit\u00e0 di degradazione del pendio argilloso \u00e8 funzione della temperatura che agisce sull'aria e sull'acqua presenti nella massa: durante le piogge questa \u00e8 suscettibile di erosione tanto pi\u00f9 intensa quanto pi\u00f9 \u00e8 secca precedentemente (Del Prete; Bentivenga; Coppola; Rendell, 1994).\nNelle regioni aride, dai suoli sottili e con poca vegetazione, la principale manifestazione di dissesto idrogeologico \u00e8 l'erosione causata dal ruscellamento delle acque meteoriche; al contrario, il fenomeno denominato \"creep\" (lento scorrimento di materiale viscoso, permanente) assume importanza probabilmente solo dopo che piogge ripetute saturano il terreno (Schumm, 1956). Come rimarca Neboit-Guilhot (1990), l'erosione del suolo, in ambito mediterraneo, \u00e8 data dalla concomitanza di precipitazioni molto abbondanti e non costanti, e di forti pendenze. La risposta della superficie dei calanchi a questo tipo di fenomeni meteorologici \u00e8 piuttosto complessa e si caratterizza per la presenza di micro-variazioni nella struttura dei singoli versanti e vallecole, rilevabili per\u00f2 ad una scala di dettaglio maggiore (Sol\u00e9-Benet; Calvo; Cerd\u00e0; L\u00e0zaro; Pini; Barbero, 1997).\nL'inaridimento del terreno e la formazione di croste dure, separate da fessurazioni e spaccature pi\u00f9 o meno profonde, sono le dirette conseguenze delle piogge che rompono e sciolgono le particelle del suolo, le quali successivamente, a causa della veloce evapotraspirazione, si riaggregano e cementificano in strati spessi e duri, sulla superficie. Questo fenomeno \u00e8 particolarmente visibile nelle argille plio-pleistoceniche dell'Italia centro-meridionale, ad eccezione delle aree ricoperte dallo strato di vegetazione semi-naturale, arborea o arbustiva (Robinson; Phillips, 2000). L'erosione e il ruscellamento sono spesso fenomeni correlati, ma suoli diversi e strati di vegetazione ricoprenti possono presentare un'alta incidenza di frane o colate detritiche e una bassa erodibilit\u00e0, dovuta, ad esempio, alla presenza di uno strato di licheni che ricopre e protegge il suolo. In generale, il pericolo di erosione diminuisce con l'aumentare della copertura vegetale (Lesschen; Cammeraat, 2007).\nIn ambiente arido mediterraneo la relazione tra suolo e vegetazione gioca un ruolo decisivo nella prevenzione dall'erosione: la vegetazione protegge il suolo perch\u00e9 la parte aerea e la lettiera intercettano le gocce, riducendo l'energia cinetica. La lettiera inoltre va ad arricchire in minerali e materia organica gli strati del terreno, permettendo lo sviluppo e la stabilizzazione di flora e fauna, contribuendo a far decrescere le possibilit\u00e0 di erosione del suolo da parte degli agenti atmosferici. Nello stesso ambito, per\u00f2, la comprensione dei meccanismi che regolano il sistema clima-suolo-vegetazione \u00e8 considerevolmente complicata dalla natura fluttuante del ciclo idrologico, specie negli ecosistemi aridi delle formazioni calanchive.\nL'estrema variabilit\u00e0 ed aleatoriet\u00e0 della disponibilit\u00e0 idrica ha spinto le piante ad adottare accorgimenti che permettano loro di sopperire a tali problematiche, e la disponibilit\u00e0 d'acqua diventa il fattore di controllo dominante sulla crescita e mantenimento della vegetazione. Nell'ambito dei calanchi, gli esemplari di Lygeum spartum, ad esempio, sono considerati specie \u201cutilizzatrici estensive\u201d di risorsa idrica: infatti nella prima parte della stagione di crescita il principale fattore di controllo \u00e8 rappresentato dall'andamento della precipitazione; nella seconda parte della stagione di crescita il fattore predominante diventa l'elevata domanda atmosferica. La specie fa quindi coincidere il suo ciclo vitale con la stagione piovosa, compiendo le pi\u00f9 importanti fasi di crescita dopo le piogge autunnali, sviluppando un apparato radicale profondo per raggiungere gli strati di suolo con pi\u00f9 umidit\u00e0, vista la loro natura argillosa (Lazzara; D'Asaro; Agnese, 2009).\nQuadro floristico.\nLe piante che si stabiliscono nelle zone calanchive sono soggette a stress per tutto il periodo dell'anno: l'elevato contenuto di sali rende il suolo alomorfo, di conseguenza la vegetazione \u00e8 dominata da specie mioalofile, capaci di tollerare il sodio disciolto nell'acqua ad una concentrazione compresa tra lo 0,01 e l'1%, e calcicole, con una fase di riposo estivo durante la quale la copertura vegetale del calanco si riduce notevolmente. Le piante che crescono nelle zone pi\u00f9 impervie sono poco esigenti e particolarmente adattate a vivere in condizioni estreme, prevalgono le terofite e le emicriptofite.\nL'articolato mosaico vegetazionale \u00e8 legato alla micro-morfologia che risulta dai processi erosivi: le creste solitamente ospitano arbusti xerofili e praterie, sviluppatisi sui versanti prima dell'erosione. Comunit\u00e0 di piante pi\u00f9 ruderali, favorite dal periodico affluire delle acque di impluvio, stazionano sul fondovalle. Le dinamiche calanchive, dettate da fattori ecologici microstazionali, differenziano nettamente il paesaggio vegetale da quello circostante, pertanto quello calanchivo pu\u00f2 bene essere definito, in termini geosinfitosociologici, un microgeosigmeto (Biondi; Pesaresi, 2004).\nPer avere un elenco floristico pi\u00f9 dettagliato si riportano, di seguito, alcuni studi su rilievi fitosociologici compiuti in Italia in diverse aree con la presenza di calanchi e biancane. Biondi e Pesaresi (2004), nell'area dei calanchi di Coste di Staffolo, in provincia di Ancona, hanno riconosciuto le seguenti serie di vegetazione:\nDai rilievi si evince che i fattori di esposizione e pendenza giocano un ruolo fondamentale nella definizione delle nicchie ecologiche delle associazioni vegetali in ambito calanchivo, risultando discriminanti anche per la diffusione della serie di vegetazione all'interno del calanco. Il secondo studio prende, invece, in esame la vegetazione delle biancane della Val d'Orcia, in Toscana (Chiarucci; De Dominicis; Ristori; Calzolari, 1995). La vegetazione dell'area \u00e8 caratterizzata da una spiccata omogeneit\u00e0 floristica, ma al contempo, da una particolare abbondanza di specie: sono stati raccolti, infatti, 114 campioni. Rilevante \u00e8 la relazione tra tipo di vegetazione e umidit\u00e0 del suolo, mentre dallo studio non \u00e8 emersa una particolare corrispondenza tra l'evoluzione della vegetazione e quella del suolo. Il dendrogramma delle specie analizzate in questo studio rivela tre cluster principali, ulteriormente suddivisi in 3 (A,B,C), 2 (D,E), e 3 (F,G,H) sottogruppi.\nIl primo cluster di rilievi consiste in una vegetazione erbacea discontinua, priva di arbusti. Il gruppo A appartiene al Parapholido-Artemisietum cretaceae, la tipica associazione, povera di specie, riscontrabile ai piedi delle biancane. Ad eccezione di A. cretacea, la maggior parte delle specie \u00e8 terofita, perch\u00e9 questa forma biologica meglio si adatta all'aridit\u00e0 del suolo, che lo rende impenetrabile nella stagione secca. La specie ha una radice capace di trattenere la pianta durante gli smottamenti del suolo, mentre lo stelo tollera bene di essere ricoperto dal terreno.\nIl gruppo B rappresenta uno stadio pi\u00f9 evoluto, ricco e strutturato, come dimostrato dalla copertura di erbacee. Ne conseguono minori episodi erosivi, di trasporto e accumulo di detriti. Molte specie caratterizzanti il gruppo sono mioalofite, come Cynara cardunculus, Hedysarum coronarium e Plantago maritima e rappresentano uno stadio dinamico del Parapholido-Artemisietum cretaceae verso una vegetazione pi\u00f9 compatta; si presenta sempre ricca in terofite, ma ha uno strato erbaceo pi\u00f9 strutturato, come denota la presenza di Bromus erectus, Dactylis hispanica, Phleum bertolonii, Aster lynosiris e Plantago lanceolata.\nIl gruppo C comprende rilievi svolti su differenti morfologie di terreno eroso, tra cui le sommit\u00e0 delle biancane e i versanti posti a est. Il quadro vegetale si presenta come una prateria frastagliata, caratterizzata da ricchezza floristica e diverse specie xerofile ed annuali. Le specie che giocano un ruolo pi\u00f9 strutturale sono Bromus erectus, Aster linosyris e , Trifolium lappaceum, Onobrychis viciifolia, Scorpiurus muricatus, e Prunella laciniata. I gruppi di specie pi\u00f9 importanti sono Thero-Brachypodietea e Festuco-Brometea.\nIl secondo cluster si differenzia rispetto al precedente per la carenza di specie appartenenti a Thero-Brachypodietea e Festuco-Brometea, per l'abbondanza di Poa sylvicola, Achillea ageratum, e . Alte frequenze ricorrono anche per Prunus spinosa, e Trifolium echinatum. Queste specie, tutte bisognose di maggiore umidit\u00e0 edafica, sono indicatrici di un ambiente pi\u00f9 umido e freddo. Il gruppo E \u00e8 dominato da Agropyron pungens e appartiene al Phalarido coerulescentis-Agropyretum. Il sottogruppo D presenta una composizione floristica simile al precedente sebbene le specie caratterizzanti il Phalarido-Agropyretum siano pi\u00f9 sporadiche e siano pi\u00f9 presenti specie appartenenti al gruppo Brometalia e Festuco-Brometea.\nIl terzo cluster si presenta come una prateria compatta, dominata da Bromus erectus, con differenti gradi di copertura arbustiva. \u00c8 caratterizzato dalla presenza di numerose specie appartenenti al gruppo Festuco-Brometea. Questi rilievi non sembrano ascrivibili a nessuna associazione conosciuta, nonostante i gruppi F e G presentino parziali somiglianze con il Centaureo bracteatae-Brometum erecti. Inoltre molte di queste associazioni sono stadi di una serie tendente ad arbusteti di Pyrus amygdaliformis e Spartium junceum.\nIl gruppo F contiene rilievi effettuati in aree relativamente salde, come le sommit\u00e0 delle biancane pi\u00f9 alte e stabili. Questa vegetazione, paucispecifica, si differenzia per la presenza di Lotus corniculatus e Dorycnium pentaphyllum ssp. Herbaceum, e per la scarsezza di fanerofite cespitose. In queste aree si ritrovano i suoli pi\u00f9 evoluti. Il gruppo G, contenente i rilievi effettuati sui versanti e sui crinali, presenta una copertura arbustiva piuttosto importante (20-80%), quasi esclusivamente di Spartium junceum. Il gruppo H comprende le specie rilevate negli impluvi idrografici e ai piedi del versante. La vegetazione \u00e8 alta un paio di metri in media, e contraddistinta da diverse specie appartenenti alla classe Rhamno-Prunetea e Prunetalia, tipica dei boschi e degli ambienti umidi (Chiarucci; De Dominicis; Ristori; Calzolari, 1995).\nCome si \u00e8 visto, quindi, l'inclinazione dei versanti, l'instabilit\u00e0 dei substrati e la concentrazione salina nel terreno, sono i fattori maggiormente limitanti per la vegetazione che \u00e8 dunque il risultato di una severa selezione operata da tali restrittive condizioni ambientali e costituisce un insieme floristico di elevato interesse scientifico oltre che paesaggistico.\nIn Italia.\nA seguito delle riforme agrarie degli anni '50, in Italia, molte aree marginali agli apparati calanchivi sono state rimodellate e concimate, per essere utilizzate in ambito agricolo. Le dirette conseguenze sono state una forte riduzione della biodiversit\u00e0 ed un altrettanto preoccupante impoverimento dell'eredit\u00e0 culturale locale. Secondo Phillips (1998), i suoli calanchivi riutilizzati dopo lo spianamento per attivit\u00e0 agricole sono soggetti ad intensa attivit\u00e0 erosiva da parte degli agenti chimico-fisici ed atmosferici, essendo i suoli argillosi oligotrofici e quindi suscettibili di dispersione. Ciononostante, \u00e8 stato dimostrato come, all'aumentare della percentuale di materiale organico, oltre una soglia del 2%, gli stessi terreni tendono a stabilizzarsi. Il risultato \u00e8 che questi calanchi sono alterati in modo irreversibile, e tenderanno a scomparire del tutto. L'autore porta come esempio di questa trasformazione le aree calanchive delle Crete Senesi, in Toscana. Sebbene le forze che contribuirono alla loro formazione non siano del tutto inattive, le regolari e abbondanti concimazioni hanno portato il livello di materia organica presente nel terreno ad un valore superiore al 2%, stabilizzandolo e sottraendolo all'azione erosiva.\nAl contrario, in Basilicata, i calanchi vicino Pisticci, non stanno scomparendo, nonostante alcune aree siano state sottratte nel tempo e destinate alla produzione cerealicola. La differenza \u00e8 stata nel processo di bonifica pi\u00f9 graduale, nei ridotti apporti di concime per opera umana, e nella presenza di un clima particolarmente aggressivo. Tutto ci\u00f2 ha permesso ai processi erosivi di continuare la loro azione e conservare la morfologia originaria del calanco.\nUn caso a parte \u00e8 rappresentato dai calanchi abruzzesi siti nella Riserva Naturale di Atri; anche qui, nel corso degli ultimi decenni, si \u00e8 assistito ad un progressivo livellamento del suolo e ad una sua maggiore stabilizzazione, che ha portato alla scomparsa di alcune aree calanchive. In questo caso per\u00f2, non \u00e8 stata l'opera di bonifica per la realizzazione di aree coltivabili a rimodellare il paesaggio, ma un insieme di fenomeni che hanno caratterizzato diverse parti della regione e dell'Appennino in genere: la ricolonizzazione spontanea da parte del bosco, la diminuzione dei coltivi in aree marginali e la realizzazione di pi\u00f9 ampi appezzamenti monocolturali. Tutto ci\u00f2 ha avuto come conseguenza una diminuzione della forza erosiva che porta alla formazione dei calanchi. Nell'area \u00e8 stato, quindi, il naturale processo di ricolonizzazione a fare da freno all'erosione del terreno (Ricci; De Sanctis, 2004).\nLa scomparsa, pi\u00f9 o meno graduale, delle aree dei calanchi, \u00e8 una seria minaccia al patrimonio paesaggistico e culturale in Italia; un lungo processo di trasformazioni sta portando al livellamento ed alla omogeneizzazione del paesaggio. Da qui l'esigenza di cercare nuovi approcci alla gestione del patrimonio naturale, che portino ad uno sviluppo pi\u00f9 sostenibile e rispettoso delle peculiarit\u00e0 fisiche, morfologiche ed ecologiche, al fine di preservare la ricchezza e la biodiversit\u00e0 di zone governate da equilibri particolarmente fragili. In un recente studio dell'Universit\u00e0 di Siena (Marignani; Rocchini; Torri; Chiarucci; Maccherini, 2007) \u00e8 stato messo a punto un metodo di ripristino del paesaggio culturale dei calanchi, attraverso l'analisi diacronica di alcune aree che, a causa degli intensi processi agricoli, hanno perso nel tempo l'aspetto originario. Al fine di individuare le zone di riferimento in cui operare, \u00e8 stata redatta una carta della copertura del suolo, attraverso il confronto di foto aeree scattate nel 1954 e altre datate al 2002. Per ottenere le patches vegetazionali da analizzare \u00e8 stato utilizzato un metodo di segmentazione dell'immagine in grado di riprodurre dei poligoni, ossia gruppi di pixel spazialmente contigui e simili tra loro. A queste immagini sono state affiancate informazioni derivate dalla consultazione di documenti del catasto storico.\nAl fine di proporre un'adeguata azione di ristabilimento sostenibile del paesaggio, sono state individuate le aree con il pi\u00f9 alto potenziale di recupero, le stesse che nei primi anni '50 erano sterili e scarsamente ricoperte da vegetazione. In seguito \u00e8 stato introdotto un disturbo di lieve intensit\u00e0 in grado di innescare moderati e graduali processi erosivi, specialmente nei versanti meridionali, ripristinare gli habitat originari e di conseguenza il paesaggio cos\u00ec come era prima della trasformazione. \u00c8 consigliato iniziare l'opera di recupero con piccole aree selezionate ad hoc, in cui intervenire con incendi controllati o taglio del bosco, per mantenere quanto pi\u00f9 possibile un livello di omogeneit\u00e0 con il paesaggio circostante. Questo metodo cerca di coniugare il pi\u00f9 possibile le esigenze di recupero del paesaggio storico con l'ecologia del paesaggio e il rispetto degli habitat.\nI Calanchi da un punto di vista artistico hanno pure ispirato un singolare pittore; costituiscono infatti il tema dominante dell'opera del pittore marchigiano Virginio Ridolfi (1922-1983), noto come \"il pittore dei Calanchi\", eseguita nell'ultimo decennio della sua carriera artistica.\nNegli Stati Uniti.\nLe \"bad lands\" o \"badlands\" (in italiano \"terre cattive\", \"male terre\") sono formazioni calanchive tipiche degli Stati Uniti.\nSi trovano principalmente in Dakota del Sud (dove si trova il parco nazionale delle Badlands), Nebraska e California.\nRispetto ai calanchi e alle biancane europee hanno caratteristiche particolari, dovute a condizioni climatiche estreme:\nSi sono formate a causa di violente e brevissime piogge che vi cadono con frequenza scarsa ma grande intensit\u00e0 e che provoca numerosissimi avvallamenti; le piogge annuali invece sono cos\u00ec modeste da non permettere una normale vegetazione. Tuttavia in alcune di esse (per es. in Nebraska) \u00e8 presente una modesta copertura erbacea, che pu\u00f2 fornire foraggio per il bestiame.\nLe creste delle \"bad lands\" californiane sono particolarmente aguzze e allungate e separano solchi incisi in sedimenti lacustri attaccati dalle sporadiche ma violente inondazioni."}
{"id": "104305", "revid": "287204", "url": "https://it.wikipedia.org/wiki?curid=104305", "title": "Verdi", "text": "Partiti politici.\nItalia.\nIn ordine cronologico: "}
{"id": "104309", "revid": "1318658", "url": "https://it.wikipedia.org/wiki?curid=104309", "title": "Raffaele La Capria", "text": " \nAutore di \"Ferito a morte\", si \u00e8 imposto come una delle voci pi\u00f9 significative della letteratura italiana del secondo '900.\nBiografia.\nDopo essersi laureato in giurisprudenza all'Universit\u00e0 degli Studi di Napoli Federico II nel 1947 e dopo aver soggiornato in Francia, Inghilterra e Stati Uniti, nel 1950 si \u00e8 trasferito a Roma. Nel 1957 ha frequentato a Harvard l'International Seminar of Literature.\nCollabora alle pagine culturali del \"Corriere della Sera\": Dal 1990 \u00e8 condirettore della rivista letteraria \"Nuovi Argomenti\". \u00c8 autore di radiodrammi per la Rai. \u00c8 stato anche co-sceneggiatore di molti film di Francesco Rosi, tra i quali \"Le mani sulla citt\u00e0\" (1963) e \"Uomini contro\" (1970) e ha collaborato con Lina Wertm\u00fcller alla sceneggiatura del film \"Ferdinando e Carolina\".\nNel 1961 vinse il Premio Strega per \"Ferito a morte\". Nel settembre del 2001 ha ricevuto il Premio Campiello alla carriera e nel 2002 gli viene assegnato il Premio Chiara, sempre alla carriera. Nel 2005 vinse il Premio Viareggio per la raccolta \"L'estro quotidiano\". Nel 2011 gli \u00e8 stato assegnato il premio Alabarda d'oro alla carriera per la letteratura; nel 2012 il Premio Brancati.\nVita personale.\n\u00c8 stato sposato con l'attrice Ilaria Occhini, deceduta il 20 luglio 2019, che era nipote dello scrittore Giovanni Papini. Dalla moglie ha avuto la figlia Alexandra La Capria, ex moglie di Francesco Venditti. \u00c8 quindi stato consuocero del cantautore Antonello Venditti e di Simona Izzo.\nProduzione letteraria e lavoro intellettuale.\nNella sua carriera La Capria ha pubblicato oltre venti libri.\nHa esordito con il romanzo \"Un giorno d'impazienza\" nel 1952. \nNel 1959 \u00e8 autore del radiodramma \"Il Topo\", realizzato dalla Compagnia di Prosa di Firenze della RAI con la regia di Umberto Benedetto.\nIl suo secondo libro, \"Ferito a morte\", \u00e8 uscito quasi dieci anni dopo, nel 1961, ha vinto il Premio Strega ed \u00e8 il suo romanzo pi\u00f9 noto.\nNel 1982 ha raccolto nel volume \"Tre romanzi di una giornata\", tre pubblicazioni \"Un giorno d'impazienza\", \"Ferito a morte\" e \"Amore e psiche\" (1973) \nHa pubblicato anche raccolte di racconti come \"La neve del Vesuvio\", \"Fiori giapponesi\" (1979), il racconto \"Colapesce\" (1997) e si \u00e8 dedicato molto alla saggistica, pubblicando, tra gli altri, \"False partenze\" (1964), \"Il sentimento della letteratura\" (1997) e un'autobiografia, \"Cinquant'anni di false partenze\" (2002). Altri suoi scritti (come le raccolte \"La mosca nella bottiglia\", \"Lo stile dell'anatra\" e \"La bellezza di Roma\") sono di tipo civile. Nel 2003 le opere di Raffaele La Capria sono state pubblicate in un volume della prestigiosa collana \"I Meridiani\", a cura di Silvio Perrella; una nuova edizione riveduta e aggiornata, in due volumi, \u00e8 stata pubblicata nel 2015.\nLa Capria ha anche tradotto opere per il teatro di autori come Jean-Paul Sartre, Jean Cocteau, T. S. Eliot, George Orwell ecc. e introdotto o prefato edizioni di opere di Ignazio Silone, Giosetta Fioroni, Giuseppe Patroni Griffi, Antonio Ghirelli, Furio Sampoli, Randall Morgan, Damiano Damiani, Eduardo De Filippo, Ruggero Guarini, Sandro Veronesi, Stendhal, Predrag Matvejevi\u0107 e Stefano Di Michele."}
{"id": "104312", "revid": "113377311", "url": "https://it.wikipedia.org/wiki?curid=104312", "title": "Michelina", "text": "Michelina - Scena milanese del 1836 \u00e8 il primo e unico romanzo di Temistocle Solera, il librettista a lungo amico e collaboratore di Giuseppe Verdi. Scritto nel 1842, \u00e8 ambientato a Milano sei anni prima, durante l'epidemia di colera che sconvolse il nord Italia. La stesura del romanzo avvenne sulla scia del pi\u00f9 grande successo di Solera, il libretto per \"Nabucco\", opera che and\u00f2 in scena per la prima volta nello stesso 1842.\nTrama.\nMichelina, giovane ragazza cacciata di casa dalla perfida madre Camilla, e ospitata dall'amata zia Teresa, \u00e8 innamorata di Vico, ricambiata. La madre aveva prospettato un diverso futuro per la figlia, la quale tuttavia preferisce allontanarsi da casa piuttosto che obbedire alle rigide regole che le erano state imposte. Il ricongiungimento con Vico, osteggiato non solo da Camilla, ma intorbidito dai sotterfugi di Antonio e del Conte, e non agevolato dall'indifferente padre di Michelina, Francesco, avr\u00e0 esiti imprevedibili."}
{"id": "104314", "revid": "111203723", "url": "https://it.wikipedia.org/wiki?curid=104314", "title": "Sen no Riky\u016b", "text": "La vita.\nSen no Riky\u016b nacque a Sakai, cosmopolita citt\u00e0 portuale di mercanti, ubicata vicino a \u014csaka. Figlio di un gestore di magazzini di nome Tanaka Yohei (\u7530\u4e2d\u4e0e\u5175\u536b, date sconosciute) e di Gesshin My\u014dchin (\u6708\u5c91\u5999\u73ce, date sconosciute), il suo nome era Yoshiro. All'et\u00e0 di diciassette anni divenne discepolo del maestro del t\u00e8 Kitamuki Dochin (\u5317\u5411\u9053\u9673, 1504-1562) e, poco dopo, entr\u00f2 come monaco nel tempio buddhista zen \"rinzai\" Nanshu-ji di Sakai, ricevendo il nome monastico di S\u014deki (\u5b97\u6613). L\u00ec studio sotto il maestro \"zen\" Dairin S\u014dt\u014d (1480-1568). Due anni dopo divenne allievo di un altro maestro \"zen\", Takeno J\u014d\u014d (\u6b66\u91ce\u7d39\u9d0e, 1502-1555) che era a sua volta stato allievo dei discepoli di Murata Juk\u014d (\u6751\u7530\u73e0\u5149, 1423-1502), Sochin e Sogo. Takeno J\u014d\u014d era dunque erede del lignaggio della cerimonia del t\u00e8 avviata circa mezzo secolo prima da Murata Juk\u014d e dal grande maestro \"zen\" Ikky\u016b S\u014djun (\u4e00\u4f11\u5b97\u7d14, 1394 \u2013 1481). Sen no Riky\u016b rimase allievo di Takeno J\u014d\u014d per i successivi quindici anni, nei quali approfond\u00ec lo stile \"wabi-cha\".\nSuccessivamente si trasfer\u00ec presso il monastero buddhista zen \"rinzai\", il Daitoku-ji (\u5927\u5fb3\u5bfa) di Ky\u014dto, approfondendo gli studi religiosi e quelli inerenti alla cerimonia del t\u00e8. Nel 1580, a 58 anni, Sen no Riky\u016b divenne maestro del t\u00e8 personale dello \"sh\u014dgun\" Oda Nobunaga (\u7e54\u7530 \u4fe1\u9577, 1534-1582). \u00c8 il periodo della diffusione presso la casta dei \"samurai\" della cerimonia del t\u00e8 di ispirazione \"zen\" nello stile \"wabi-cha\", uno stile che se da una parte si presentava come estremamente disciplinato ed estetico, nella sua radicale sobriet\u00e0 esponeva quei principi religiosi sulla vita e sulla morte tipici dello \"zen\". Non di rado questa cerimonia era praticata negli accampamenti militari. Entrato in rapporto con Oda Nobunaga, nel ruolo di suo maestro del t\u00e8, questa carica andava al di l\u00e0 delle sue finalit\u00e0 apparenti. In un'epoca difficilissima come quella dell'ultimo quarto del cinquecento, funestata da lotte intestine sanguinosissime, gli equilibri tra i vari clan dominanti erano difficilissimi e assai instabili. Alla corte del \"daimy\u014d\", Sen no Riky\u016b svolgeva quindi anche un ruolo politico e diplomatico, oltre quello istituzionale legato al cerimoniale. Alla morte di Oda Nobunaga, nel 1582, pass\u00f2 al servizio del suo successore Toyotomi Hideyoshi (\u8c4a\u81e3\u79c0\u5409, 1536-1598). Quest'ultimo era un generale di Oda Nobunaga dalla personalit\u00e0 molto forte e dai metodi piuttosto sbrigativi. Tuttavia Toyotomi Hideyoshi era anche un raffinato esteta e un sincero appassionato dell'arte del t\u00e8 e di tutto il contesto estetico-religioso che circondava questa disciplina. Cos\u00ec in occasione della presentazione della cerimonia del t\u00e8 nello stile \"wabi-cha\" all'imperatore \u014cgimachi (\u6b63\u89aa\u753a\u5929\u7687 \"\u014cgimachi-tenn\u014d\", 1517-1593), evento procuratogli grazie all'intercessione di Toyotomi Hideyoshi, Se no Riky\u016b ottiene dall'imperatore il nome onorifico buddhista \"Riky\u016b Koji\" (\u5229\u4f11 \u5c45\u58ebche il maestro semplificher\u00e0 successivamente in \"Riky\u016b\".\nNel 1587, sempre con l'aiuto di Toyotomi Hideyoshi, Sen no Riky\u016b organizz\u00f2 un'importante riunione sulla cerimonia del t\u00e8 presso il Kitano Tenman-g\u016b (\u5317\u91ce\u5929\u6e80\u5bae, un tempio scintoista a Kamigy\u014d-ku nei pressi di Ky\u014dto) invitando centinaia di persone di ogni estrazione sociale e consentendo ai meno abbienti l'utilizzo di riso tostato al posto del t\u00e8, prodotto pi\u00f9 costoso.\nIl grande ricevimento del 1587 fu uno degli ultimi episodi dell'amicizia tra lo shogun Hideyoshi e il maestro del t\u00e8.\nCol tempo i due entrarono in rotta di collisione. Di fondo, il dissidio era di tipo filosofico: il \"wabi-cha\" di Sen no Riky\u016b, cio\u00e8 la ricerca instancabile della semplicit\u00e0 e il rifiuto, connaturato al suo carattere, di qualsiasi ostentazione, si contrapponeva al gusto sfarzoso di Toyotomi.\nIl conflitto dei due \u00e8 stato minuziosamente analizzato e sono state fatte molte ipotesi. Si disse che Toyotomi si fosse invaghito di Ogin, giovane figlia di Rikyu. Che si rimproverasse a Rikyu il tentativo di griffare gli utensili del t\u00e8, imponendo e sfruttando la moda per ritrarre dalla vendita degli oggetti profitti considerevoli.\nSembra che Toyotomi accusasse Rikyu di culto della personalit\u00e0 in relazione alla presunta erezione di una statua, rappresentante il maestro, all'ingresso del Daitoku-ji.\nDi certo il dissidio si aggrav\u00f2 con la spedizione militare in Corea, organizzata da Toyotomi per spirito di conquista e giudicata da Rikyu un'operazione di espansionismo non condivisibile. Sicuramente l'estensione dei conflitti anche all'estero, e su rotte commerciali importanti, turbava non poco la classe mercantile di cui, per nascita, Rikyu faceva parte. Quindi la censura, ben lungi dall'essere morale, era incardinata su interessi economici rilevantissimi.\nVa tuttavia considerato che l'espansionismo di Toyotomi era ampiamente giustificato dalle esigenze della classe samurai che erano divenute ormai difficilissime, se non impossibili, da soddisfare in Giappone, in quanto le terre disponibili erano ormai tutte occupate e non si poteva materialmente far luogo a nuove assegnazioni al numero sempre crescente di samurai che le esigenze di potere di Toyotomi richiedevano.\nDa ultimo sembra che un supposto avvicinamento di Rikyu ai Tokugawa fosse visto come un tentativo di tradimento. Toyotomi non aveva tutti i torti a temere il clan rivale, se \u00e8 vero che alla sua morte divennero i nuovi signori e che in seguito alla battaglia di Sekigahara (21 ottobre 1600) riuscirono in un'impresa, giudicata impossibile: l'unificazione del paese sotto il loro potere.\nIl conflitto tra i due si acuiva e Toyotomi insisteva nella sua politica di utilizzare l'arte del t\u00e8 per costruire un'estetica di corte sfarzosa e nello stesso tempo popolare. Ai suoi ricevimenti, cosiddetti \"chakai\", partecipava un numero sempre pi\u00f9 grande di persone. Al famoso \"daichakai\" (grande cerimonia del t\u00e8) di Kitano, furono invitati tutti quelli che coltivassero interesse per il \"cha no yu\" trasformandolo in un fenomeno di massa.\nA un certo punto il conflitto giunse al suo epilogo e le personalit\u00e0 dei due contendenti erano troppo forti per cercare un compromesso. Toyotomi ordin\u00f2 a Rikyu di eseguire il \"seppuku,\" forse sperando in un cedimento dell'altro. Ma Rikyu non era tipo da piegarsi e, dopo aver offerto a Toyotomi per l'ultima volta il t\u00e8 nella sua spoglia ed essenziale \"chashitsu\", si suicid\u00f2. Prima di morire scrisse una poesia di addio, secondo l'usanza, e incise un ultimo \"chashaku\", il cucchiaino di bamb\u00f9 che si usa per preparare il t\u00e8, cui diede il nome di \"Namida\" cio\u00e8 \"Lacrime\". Si dice che in quest'ultimo oggetto Rikyu abbia trasfuso tutta la sua forza spirituale, tutto il suo credo estetico.\nIl \"wabi-cha\".\nL'essenza del pensiero di Rikyu \u00e8 il concetto di \"wabi-cha\". Al \"sabi\", cio\u00e8 la patina del tempo che segna l'aspetto delle cose e allo \"y\u016bgen\", l'incanto sottile che non si pu\u00f2 descrivere con le parole, tanto caro agli autori dei drammi N\u014d, Rikyu aggiunse questo concetto che dopo di lui diverr\u00e0 il fulcro di tutta l'estetica zen.\nIl \"wabi\" \u00e8 la semplicit\u00e0, la povert\u00e0 ricercata fino a divenire estrema sintesi di ogni forma. \u00c8 anche il rifiuto di qualsiasi orpello, di ogni ostentazione, che appesantisca l'espressione. Pi\u00f9 che gli scritti di Rikyu, descrivono il concetto gli aneddoti che rappresentano assai bene il suo pensiero. Come quando, dovendo ricevere Toyotomi, elimin\u00f2 tutti i fiori del giardino per lasciarne uno solo esposto nel \"tokonoma\" affinch\u00e9 la sua forma fosse essenziale, concettuale, archetipica. La vita stessa di Rikyu \u00e8 un paradigma del \"wabi\".\nE anche la sua morte, cos\u00ec scarna, dignitosa, quasi disumana. Rikyu fu costretto al \"seppuku\", al suicidio rituale, da Toyotomi e nulla fece per sottrarsi al suo destino. Protestando contro l'atto del tiranno nella forma pi\u00f9 semplice possibile: avviandosi alla morte senza concedere nulla alla debolezza, alla fragilit\u00e0 umana.\nDei due fu Rikyu il vincitore: Toyotomi mor\u00ec nel 1598 e nulla rimase del suo sogno egemonico. Due successive spedizioni in Corea ebbero esito catastrofico. Il clan Tokugawa riunific\u00f2 il Giappone ponendo fine all'epoca terribile delle guerre civili e iniziando una signoria destinata a durare oltre due secoli e mezzo, fino alla restaurazione imperiale Meiji. Di Rikyu e della sua filosofia \u00e8 rimasta una traccia profonda sia in Giappone che in molti paesi e ancora oggi ogni giorno migliaia di suoi epigoni ripetono i gesti da lui fissati pi\u00f9 di quattro secoli fa.\nL'eredit\u00e0 di Rikyu.\nDopo la morte del maestro non ci furono particolari atti persecutori nei confronti della sua famiglia e i suoi discendenti, con l'avvento dell'era Tokugawa, ritornarono nelle case dei Sen. I nipoti fondarono varie scuole ancora oggi esistenti. Le due principali sono l'Ura Senke ( \u88cf\u5343\u5bb6)\ne l'Omote Senke ( \u8868\u5343\u5bb6).\nIl nome deriva dalla posizione delle case davanti (\"omote\") o dietro (\"ura\") rispetto al fronte della strada. Le case sono ancora l\u00ec: in una via periferica di Ky\u014dto, con tutto il loro contenuto di tesori sia materiali che spirituali.\nIl \"cha no yu\", un tempo corredo spirituale e di etichetta delle giovani spose giapponesi, \u00e8 divenuto un fenomeno che raccoglie, nel mondo, migliaia di adepti. E il pensiero di Rikyu \u00e8 ancora vivo e costituisce ancora un sostegno per i samurai di oggi. Si dice che nella sede di ogni grande multinazionale giapponese vi sia, in disparte, una \"chashitsu\", dove i manager ritrovano l'armonia, lontani dal frastuono del mondo. L'arte \u00e8 comunque assai praticata anche in occidente e molti capiscuola, in vari paesi, sono degli occidentali.\nFilm.\nUno dei migliori film sulla vita di Rikyu e sulle problematiche che lo condussero alla morte \u00e8 \"Morte di un maestro del t\u00e8\" (1989), del regista Kei Kumai, Leone d'Argento alla Mostra del Cinema di Venezia, con Toshir\u014d Mifune, Eiji Okuda, Kinnosuke Yorozuya, Go Kato, Shinsuke Ashida. Il film \u00e8 tratto da un'opera di Yasushi Inoue \"Honkakubo Ibun\" (Il testamento di Honkakubo, 1981) ed \u00e8 basato su elementi e figure realmente esistite, come l'allievo di Rikyu, Honkakubo e Urukasai, fratello minore del \"daimy\u014d\" Oda Nobunaga.\nUn altro film certamente da segnalare sullo stesso argomento \u00e8 \"Rikyu\" (1991) del regista Hiroshi Teshigahara con Rentaro Mikuni, Yoshiko Mita, Tsutomu Yamazaki e Ky\u00f4ko Kishida."}
{"id": "104316", "revid": "228587", "url": "https://it.wikipedia.org/wiki?curid=104316", "title": "Gian Burrasca (disambigua)", "text": ""}
{"id": "104318", "revid": "486946", "url": "https://it.wikipedia.org/wiki?curid=104318", "title": "Gianburrasca", "text": ""}
{"id": "104319", "revid": "22166", "url": "https://it.wikipedia.org/wiki?curid=104319", "title": "Giannino Stoppani", "text": ""}
{"id": "104322", "revid": "869733", "url": "https://it.wikipedia.org/wiki?curid=104322", "title": "RTHB", "text": ""}
{"id": "104324", "revid": "466539", "url": "https://it.wikipedia.org/wiki?curid=104324", "title": "RTFM", "text": "RTFM \u00e8 la sigla della frase inglese \"Read The Fucking Manual\", ovvero \"leggiti il fottuto manuale\", con possibili varianti per evitare espressioni che possono risultare offensive, con 'F' a indicare \"fine\" (eccellente), \"friendly\" (amichevole), \"fabulous\" (favoloso), \"fascinating\" (affascinante); o anche semplicemente RTM.\nUtilizzo.\n\u00c8 usato solitamente per rispondere a domande banali o a comportamenti scorretti che potrebbero trovare risposta in documentazioni ampiamente disponibili in rete o rispettando le pi\u00f9 basilari regole di etichetta. Ne \u00e8 frequente l'uso nei newsgroup e nelle mailing list, dove alle volte nascono dei flame in seguito all'uso di tale invito a leggere le FAQ che viene rivolto ai niubbi, visto da alcuni come un invito poco cortese o una forma di arroganza."}
{"id": "104325", "revid": "1573940", "url": "https://it.wikipedia.org/wiki?curid=104325", "title": "Vipera ursinii", "text": "La vipera dell'Orsini (Vipera ursinii () \u00e8 un serpente della famiglia dei Viperidi che vive in alcune regioni d'alta quota dell'Europa centrale e meridionale. Il nome \u00e8 un omaggio al naturalista ascolano Antonio Orsini (1788-1870). In Italia \u00e8 presente in alcune aree dell'Appennino centrale, ma \u00e8 specie rara a causa dell'alterazione del suo habitat naturale da parte dell'uomo e per questo \u00e8 considerata specie protetta da varie convenzioni internazionali tra cui il CITES.\nDescrizione.\n\u00c8 caratterizzata da un corpo tozzo e da una testa stretta; \u00e8 lunga fino a 50 cm. La sua colorazione \u00e8 grigio-crema o rossastra, con un'elegante striscia a zig-zag bruna o nera sul dorso.\nBiologia.\nGeneralmente \u00e8 diurna e trascorre il giorno cacciando e riscaldandosi al sole ai margini dei cespugli. Si nasconde al minimo segnale di pericolo entro buchi nel terreno, cavit\u00e0 della roccia, e nel fitto intreccio dei ginepri. I maschi combattono per le femmine durante il periodo degli accoppiamenti che avvengono solitamente a maggio, e le femmine partoriscono 2-5 figli in agosto o settembre. Preda soprattutto insetti ortotteri, ma non disdegna lucertole e piccoli roditori.\nLa vipera dell'Orsini abita esclusivamente le praterie di alta quota e conduce vita solitaria eccetto nel periodo riproduttivo, quando la si vede in coppia o in gruppi di maschi nell'atto del combattimento per conquistare la femmina.\n\u00c8 dotata di un apparato velenifero funzionante, ma assai debole, anche per le dimensioni ridotte delle zanne; morde rarissimamente ed ha un carattere molto mansueto: un suo eventuale morso non comporta in genere danni rilevanti. Vive dai 7 ai 10 anni."}
{"id": "104326", "revid": "834", "url": "https://it.wikipedia.org/wiki?curid=104326", "title": "Caterina la Grande", "text": ""}
{"id": "104327", "revid": "1183661", "url": "https://it.wikipedia.org/wiki?curid=104327", "title": "Procyon", "text": "I procioni (Procyon Storr, 1780\n) sono un genere di mammiferi carnivori appartenenti alla famiglia dei Procionidi.\nEtimologia.\nIl nome scientifico, \"Procyon\", deriva dallo greco \"\u03c0\u03c1\u03bf\u03ba\u03cd\u03c9\u03bd\" (cagnolino latrante).\nDistribuzione.\nSono animali originari del continente americano ma possiamo trovarlo anche in Europa centrale e in Asia.\nDescrizione.\nLa specie pi\u00f9 nota \u00e8 il procione (od orsetto) lavatore (\"Procyon lotor\"), chiamato cos\u00ec perch\u00e9 ha l'abitudine in cattivit\u00e0 di lavare il cibo in un corso d'acqua prima di consumarlo: in natura pesca soprattutto in acqua. \u00c8 lungo fino a un metro, ha una pelliccia grigia, nera e beige, ed una bella coda inanellata. Pu\u00f2 pesare fino a 15 chili.\nBiologia.\nMangia tutto o quasi: carne, pesci, molluschi, uova, gamberi, uccelli, insetti, piante, frutti, semi, e spesso fruga tra i rifiuti dell'uomo.\nSi riproduce in primavera, i suoi piccoli sono in genere quattro e restano con la mamma fino alla fine dell'inverno successivo. Passa l'inverno nella tana, al caldo, ma non va in letargo. Alcuni scienziati hanno scoperto che i procioni hanno la possibilit\u00e0 di una rapida evoluzione perch\u00e9 hanno mani prensili e possono manovrare oggetti. Se accolto da piccolo si adatta a vivere con gli uomini.\nSpecie.\nIl genere \"Procyon\" \u00e8 rappresentato da 3 specie viventi:"}
{"id": "104328", "revid": "22356", "url": "https://it.wikipedia.org/wiki?curid=104328", "title": "Vipera dell'Orsini", "text": ""}
{"id": "104329", "revid": "29244", "url": "https://it.wikipedia.org/wiki?curid=104329", "title": "Corallo", "text": ""}
{"id": "104330", "revid": "465169", "url": "https://it.wikipedia.org/wiki?curid=104330", "title": "Falco", "text": "Falco \u00e8 un genere di uccelli rapaci della famiglia dei Falchidie diffusi in tutto il globo. \u00c8 l'unico genere della sottofamiglia Falconinie.\nLa struttura corporea e il piumaggio di questi falchi dimostrano che essi sono perfettamente adatti a catturare prede vive, sia in acqua sia su territori aperti. I cosiddetti falchi nobili (tra cui sono compresi i falchi cacciatori, i falchi pellegrini, i falchi balena, i falchi lodolai, i falchi della regina e gli smerigli) sono superiori a tutti gli altri animali sia per la velocit\u00e0 che possono raggiungere in volo, sia per la straordinaria rapidit\u00e0 con cui si calano in picchiata con vigorosi battiti delle ali. I falchi \u00ablibratori\u00bb, al contrario, (che comprendono i gheppi, i falchi grigi e i falchi cuculi) catturano la preda a terra, dopo aver perlustrato il territorio librandosi immobili nell'aria, oppure calandosi in picchiata da un punto di vedetta.\nDescrizione.\nTra il pi\u00f9 piccolo e il pi\u00f9 grande rappresentante del genere \"Falco\" vi sono differenze di peso e di dimensioni marcatissime; il gheppio americano (\"Falco sparverius\"), ad esempio, pesa all'incirca 100 g, mentre la femmina del girfalco (\"Falco rusticolus\") pu\u00f2 raggiungere un peso di 2000 g; tutti i Falconidi presentano comunque le seguenti caratteristiche:\nAl contrario degli Accipitridi, che uccidono le prede con gli acuminati artigli delle zampe, i Falconidi si servono degli arti inferiori soltanto per afferrare e trattenere le vittime, che uccidono poi spezzando loro la nuca con il becco.\nBiologia.\nI falchi non costruiscono nidi, ma depongono e covano le uova nei vecchi nidi di altri uccelli, all'interno di alberi cavi, su spuntoni rocciosi, oppure in un avvallamento che scavano nel terreno. Le uova hanno il guscio giallo, coperto di macchie brune pi\u00f9 o meno fitte.\nLa femmina, soprattutto di maggiori dimensioni, \u00e8 notevolmente pi\u00f9 grande e pesante del maschio. Tale fatto sembra avere una funzione alquanto importante nella suddivisione dei compiti durante l'incubazione delle uova e l'allevamento dei piccoli: il maschio infatti, grazie alla sua maggiore velocit\u00e0, provvede a procurare il cibo per l'intera famiglia, mentre la femmina si assume l'onere della cova, dell'assistenza e della difesa dei figli. Soltanto quando essi non hanno pi\u00f9 bisogno di protezione, ma nello stesso tempo \u00e8 loro necessaria una alimentazione pi\u00f9 abbondante, anche la femmina si dedica alla caccia, riuscendo spesso a catturare prede pi\u00f9 grandi di quelle uccise dal compagno. Per quasi tutti i falconini l'incubazione dura circa 30 giorni, mentre il periodo che i piccoli trascorrono nel nido si aggira sulle 4 settimane per le specie minori, e attorno alle 7 per quelle maggiori.\nTassonomia.\nComprende le seguenti specie:"}
{"id": "104332", "revid": "110157", "url": "https://it.wikipedia.org/wiki?curid=104332", "title": "H2g2", "text": "h2g2 \u00e8 una comunit\u00e0 online nata con lo scopo di compilare una guida su \"la vita, l'universo e tutto quanto\", secondo una celebre frase della \"Guida galattica per gli autostoppisti\", una serie radiofonica della BBC di fantascienza ideata da Douglas Adams, poi divenuta una serie di fortunati libri, da cui prende il nome (dal titolo originale \"The Hitchhiker's Guide to the Galaxy\").\nStoria.\n\"h2g2\" \u00e8 stata fondata dall'autore della serie, Douglas Adams, e da suoi amici e colleghi della societ\u00e0 The Digital Village nel mese di aprile del 1999; la BBC ha assunto la direzione editoriale nel mese di febbraio del 2001. Nel 1971 Douglas, sdraiato ubriaco in un campo a Innsbruck, in Austria, si interrog\u00f2 sulla galassia, sullo scopo e sul mistero della vita. La sua geniale e paradossale soluzione, la \"Guida galattica per gli autostoppisti\", era un dispositivo simile agli attuali motori di ricerca su internet.\nQuesta visione fu anticipata da ricercatori come Vannevar Bush, che in un articolo nel 1945 descrisse il \"Memex\", abbreviazione di \"memory expansion\". In questo articolo afferma: \"compariranno nuovi tipi di enciclopedie confezionate con una rete di percorsi associativi che le collegano, pronte ad essere inserite in memex e qui ampliate\". Joseph Licklider e Welden Clark, del MIT, pubblicano nel 1962 l'articolo \"On-Line Man Computer Communication\", che ipotizza una rete, chiamata \"Galactic Network\"."}
{"id": "104333", "revid": "1610933", "url": "https://it.wikipedia.org/wiki?curid=104333", "title": "Pipistrello", "text": ""}
{"id": "104334", "revid": "834", "url": "https://it.wikipedia.org/wiki?curid=104334", "title": "Caterina de Medici", "text": ""}
{"id": "104335", "revid": "834", "url": "https://it.wikipedia.org/wiki?curid=104335", "title": "Caterina di Aragona", "text": ""}
{"id": "104336", "revid": "1534511", "url": "https://it.wikipedia.org/wiki?curid=104336", "title": "Corollario", "text": "In matematica, il corollario \u00e8 un enunciato la cui deduzione e dimostrazione segue in maniera naturale da un teorema, un lemma o una qualsiasi proposizione derivabile dagli assiomi della teoria stessa.\nIl termine corollario deriva dalla parte dei fiori chiamata corolla.\nDescrizione.\nOgni corollario \u00e8 dunque associato ad un proprio \"teorema antecedente\". Molti corollari si ottengono dal relativo teorema antecedente come casi particolari, cio\u00e8 semplificando, riducendo o specializzando le sue ipotesi. Altri invece sono pi\u00f9 rivolti alle applicazioni (all'interno della matematica o nell'ambito di un modello matematico-fisico, matematico, matematico-economico, ecc.) e quindi si collocano ad un livello di astrazione inferiore di quello del teorema; per taluni di questi corollari si devono precisare delle costruzioni o dei collegamenti rivolti alle applicazioni.\nMolti dei corollari che particolarizzano l'enunciato \u2013 che in una pi\u00f9 completa esposizione della teoria \u00e8 il loro teorema antecedente \u2013 sono stati ottenuti prima di quello. In effetti \u00e8 accaduto spesso che si ottenesse prima un risultato particolare C1 e poi un risultato pi\u00f9 generale T con un enunciato non molto pi\u00f9 complesso di quello di C1 e ottenibile senza modificare e complicare profondamente la dimostrazione di C1. In una tale circostanza risulta ragionevole esporre la teoria assegnando a T il ruolo di teorema e a C1 quello di corollario. La cosa risulta particolarmente conveniente se da T si possono derivare senza molti passaggi dimostrativi altri enunciati C2, C3, ecc., i quali potrebbero riguardare casi particolari in posizioni complementari rispetto a quelle concernenti C1, oppure aspetti applicativi che richiedono costruzioni e collegamenti diversi da quelli concernenti C1.\nIn genere un capitolo di una teoria matematica che vede un teorema seguito da vari corollari si incontra quando la teoria ha raggiunto un buon livello di maturit\u00e0: l'esposizione consente sia di impadronirsi dei contenuti del capitolo investendo il tempo necessario per la comprensione della dimostrazione del teorema e delle successive derivazioni di corollari, sia di cercare di padroneggiare solo una parte dei contenuti con un minore investimento di tempo, limitandosi a ricercare il senso del teorema e ad esaminare la deduzione di uno o di pochi corollari al fine di utilizzarli per le applicazioni.\nIl termine corollario viene utilizzato anche in filosofia o in esposizioni non formalizzate, ma di tono razionale, ovvero dotate di una riconoscibile struttura logica, per indicare una affermazione che si ricava facilmente da una precedente che sia stata sufficientemente motivata.\nNel mondo dei libri il termine viene usato con il significato di appendice, aggiunta."}
{"id": "104338", "revid": "33689", "url": "https://it.wikipedia.org/wiki?curid=104338", "title": "Turbina Pelton", "text": "La turbina Pelton fu inventata (Brevetto 1880) da Lester Allan Pelton, carpentiere, nel 1879 mentre lavorava in California, e risulta essere ancora oggi la turbina ad azione con rendimento pi\u00f9 elevato. \u00c8 utilizzata per grandi salti (molto maggiori di 15\u00a0m, di solito tra i 300 e i 1400\u00a0m) e piccole portate (inferiori a 50\u00a0m\u00b3/s), si utilizza quindi solitamente per i bacini idroelettrici alpini.\nGeneralit\u00e0.\nL'energia potenziale dell'acqua (formula_1) accumulata ad elevate altitudini giunge alla turbina tramite dei \"condotti forzati\" (grosse tubature) che conducono l'acqua a valle. Un ugello (o pi\u00f9 di uno) indirizzano l'acqua sulle pale della Pelton determinandone la rotazione. L'ugello grazie alla sua forma trasforma in energia cinetica (formula_2) tutta la pressione contenuta nei condotti, cos\u00ec il getto sulla turbina non sar\u00e0 in pressione: proprio per questo la turbina Pelton \u00e8 una turbina ad azione (vedi stadi ad azione).\nLa forma delle pale \u00e8 quella di due cucchiai appaiati, tra i quali si trova un tagliante che divide a met\u00e0 il getto, per farlo uscire ai lati sotto forma di due getti separati ed equilibrare la spinta sui due lati della turbina, evitando l'urto dell'acqua in ritorno dalla paletta contro la paletta successiva (evento che ridurrebbe il lavoro prodotto).\nIl flusso di acqua in uscita dall'ugello viene deviato di circa 180\u00b0 dalle pale della turbina, che, come conseguenza, subiscono una spinta (verso l'alto nel disegno) come reazione alla deviazione del flusso stesso. Tale spinta \u00e8 pari a:\ndove: formula_4 = densit\u00e0 di massa del fluido, formula_5 = portata, formula_6 = componente tangenziale della velocit\u00e0 in uscita, formula_7 = componente tangenziale della velocit\u00e0 in ingresso.\nLe pale \"in presa\", contribuenti alla rotazione poich\u00e9 contengono acqua, sono sempre pi\u00f9 di una, questo \u00e8 necessario per avere regolarit\u00e0 nella spinta.\nUn aspetto da non trascurare \u00e8 il diametro della girante: pi\u00f9 \u00e8 grande, minore sar\u00e0 la velocit\u00e0 di rotazione formula_8,\nove: formula_10 \u00e8 la velocit\u00e0 tangenziale, formula_11 il diametro della girante.\nUna girante lenta \u00e8 poco apprezzata in una centrale idroelettrica, poich\u00e9 fa aumentare i costi a parit\u00e0 di energia prodotta; per questo motivo si utilizzano tipicamente alternatori a magnete rotante bipolare, il che significa una velocit\u00e0 di rotazione di 3000 giri/min (=50 giri/s) per la generazione della corrente AC a 50 Hz usata in Europa (3600 giri/min e 60\u00a0Hz negli USA).\nCaratteristiche.\nLa massima spinta avviene quando \u00e8 ferma, ovvero quando la differenza tra la velocit\u00e0 del getto e della girante \u00e8 pi\u00f9 grande, quindi una caratteristica positiva di questo tipo di turbina \u00e8 avere un transitorio di avviamento molto breve.\nUn altro aspetto particolarmente apprezzato \u00e8 l'ampio margine di regolazione della girante, si pu\u00f2 regolare la portata del getto, riducendolo in sezione (quindi ottenere una potenza minore), senza che vada ad influire negativamente sul rendimento della trasformazione energetica. La regolazione della sezione avviene mediante una spina (ago doble) che scorrendo orizzontalmente va ad ostruire tutta la sezione del getto o parte di essa. La regolazione mediante ago non pu\u00f2 essere improvvisa, in modo da evitare colpi d'ariete indesiderati. Un altro strumento utile in regolazione \u00e8 il tegolo deviatore che intercetta parte del flusso in uscita dall'ugello, deviandolo.\nI salti su cui si impiegano le turbine Pelton vanno generalmente dai 1.400\u00a0m fino anche ai 300\u00a0m: ovviamente l'architettura della girante tra i due estremi varier\u00e0 abbastanza. Man mano che il salto decresce, cio\u00e8 scendendo a valle, si ha un bacino di raccolta maggiore con conseguenti portate pi\u00f9 impegnative. Per far fronte a questo fenomeno \u00e8 necessario impiegare Pelton con cucchiai pi\u00f9 grandi oppure suddividere il getto in pi\u00f9 parti, cos\u00ec da avere la Pelton poligetto. Questa seconda soluzione permette di utilizzare giranti pi\u00f9 piccole di diametro e quindi che ruotano pi\u00f9 velocemente.\nUn difetto intrinseco di questa turbina \u00e8 quello di non potere utilizzare l'intera altezza del salto, in quanto la girante, non potendo essere immersa nel canale di scarico, \u00e8 sollevata rispetto al pelo dell'acqua libera; una quota del salto, quindi, maggiore del raggio della girante, \u00e8 persa.\nL'inconveniente \u00e8 chiaramente tanto pi\u00f9 trascurabile quanto pi\u00f9 il salto dell'acqua \u00e8 elevato.\nTriangoli di velocit\u00e0.\nLa portata d'acqua viene fatta impattare sulle pale grazie a dei getti (di numero variabile) di diametro pari a formula_12. Tale portata pu\u00f2 essere variata grazie alla spina Doble che riduce al minimo le perdite di attrito nel momento in cui viene \"occlusa\" parte della sezione di passaggio.\nLa velocit\u00e0 formula_13 con cui il flusso impatta sulle pale dipende esclusivamente dalla caduta disponibile: applicando il principio di conservazione dell'energia, conosciuta come velocit\u00e0 torricelliana si ottiene formula_14. Il triangolo di velocit\u00e0 in ingresso degenera in una retta poich\u00e9 in condizioni di funzionamento la velocit\u00e0 di trascinamento formula_10 ha la stessa direzione di formula_13. Per cui formula_17 (velocit\u00e0 relativa) ha modulo pari alla differenza formula_18.\nLa pala devia il flusso in due parti (essa permette una risultante della variazione di quantit\u00e0 di moto in direzione assiale nulla): la velocit\u00e0 relativa di uscita presenta un angolo beta (che coincide con quello fluidodinamico in condizioni ideali) e ha modulo minore di formula_17 per via delle perdite in girante (che in verit\u00e0 non sono elevatissime in questa turbina), la velocit\u00e0 di trascinamento \u00e8 sempre la stessa (vedi geometria della turbina).\nIl rendimento idraulico presenta un massimo per un rapporto formula_20 pari a 0,48; infatti le perdite per attrito ventilante spostano il punto di massimo (nel caso ideale infatti il rapporto vale 0,5).\nLa componente formula_21 in figura permette di evitare l'urto dell'acqua sulla paletta adiacente.\nPotenza.\nLa potenza di una turbina Pelton sar\u00e0 data dalla forza che l'acqua esercita sulla turbina per la velocit\u00e0 periferica, cio\u00e8 la velocit\u00e0 della parte pi\u00f9 esterna della turbina.\nformula_22\nDimostrazione.\nIniziamo con scrivere il principio di conservazione della quantit\u00e0 di moto, proiettato lungo l'asse che passa tra il centro dell'ugello e il centro della turbina. Non consideriamo le forze gravitazionale perch\u00e9 in un tratto cos\u00ec breve sono trascurabili. Possiamo scrivere:\nformula_23\nformula_24\nDove:\nLa potenza sar\u00e0 data da:\nformula_25\nPer trovare il massimo rapporto tra la velocit\u00e0 periferica e la velocit\u00e0 dell'acqua, per avere un pi\u00f9 alto rendimento, scriviamo la derivata rispetto alla velocit\u00e0 periferica della potenza:\nformula_26\nSecondo l'analisi matematica poniamo uguale a zero per sapere dove abbiamo un massimo:\nformula_27\nformula_28\nformula_29\nRendimento.\nLa particolarit\u00e0 della superiorit\u00e0 a livello di rendimento della turbina Pelton, deriva dalla pala a forma di cucchiaio, che permette di recuperare parte della potenza generata. Il rendimento dipender\u00e0 dall'angolo \u03b1, cio\u00e8 l'angolo che si genera tra il limite esterno del cucchiaio e la mezzeria del cucchiaio. Il rendimento sar\u00e0 dato da:\nformula_30\nDimostrazione.\nInnanzi tutto possiamo dire che il rendimento di una turbina potr\u00e0 essere uguale al quoziente tra la potenza efficace diviso quella disponibile. In termini matematici sar\u00e0:\nformula_31\n\u00c8 dimostrato che il rendimento massimo sar\u00e0 quando la velocit\u00e0 periferica della pala \"vp\" \u00e8 uguale alle met\u00e0 della velocit\u00e0 del getto all'uscita dell'ugello, \"v1\": formula_32. Sostituendo nell'espressione sopra sopra:\nformula_33\nSemplificando, possiamo scrivere:\nformula_34\nQuindi basta semplificare per scrivere l'equazione finale:\nformula_30\nEsempio di potenza.\nUna turbina Pelton serve principalmente per produrre energia elettrica tramite la trasformazione di energia. Per fare questo una certa quantit\u00e0 d'acqua da un certo dislivello viene fatta passare per un tubo di diametro maggiore per poi concentrarsi in un ugello che sprigiona un flusso d'acqua che fa girare la turbina. L'impianto comprende un lago di raccolta delle acque, che sar\u00e0 ad un dislivello rispetto alla centrale \"\u0394Z\", una condotta che avr\u00e0 una lunghezza L, il rendimento \u03b7 sar\u00e0 dato dal tipo di impianto che avremo, mentre il tubo principale avr\u00e0 un diametro maggiore \"D\" mentre l'ugello avr\u00e0 un diametro molto pi\u00f9 piccolo, \"d\", mentre \u00e8 difficile calcolare in anticipo le perdite di carico distribuite, \"J\" che avremo.\nIl carico totale \"h\" sar\u00e0 dato da:\nformula_36\nIpotizziamo, in maniera ideale, che le perdite di carico siano nulle, \"\u0394Z=h\"\nUsando la velocit\u00e0 torriceliana, sappiamo che la velocit\u00e0 del flusso d'acqua all'uscita dell'ugello sar\u00e0:\nformula_37\nQuindi possiamo calcolare la velocit\u00e0 nel tubo principale, sapendo che la portata si conserva ed equivale a \"Q= \u03a9d * vg\"\nformula_38\nQuindi, possiamo utilizzare la formula inversa, derivante dalla Formula di Ch\u00e9zy per calcolare le perdite di carico, conoscendo il materiale del tubo, possiamo ipotizzare ks il Coefficiente di Strickler-Manning, e sapendo la forma della tubazione, il raggio idraulico, che per una tubazione rotonda equivale a D/4. Pertanto\nformula_39\nLe perdite di carico dovranno essere minore del 10%, altrimenti c'\u00e8 qualcosa che non va. Possiamo riprocedere ai calcoli, considerando per\u00f2 le perdite di carico:\nformula_40\nformula_41\nQuindi possiamo calcolare la potenza della turbina:\nformula_42"}
{"id": "104340", "revid": "834", "url": "https://it.wikipedia.org/wiki?curid=104340", "title": "Charles Coulomb", "text": ""}
{"id": "104342", "revid": "287204", "url": "https://it.wikipedia.org/wiki?curid=104342", "title": "Profase", "text": "La profase \u00e8 la prima fase della divisione cellulare: nella mitosi avviene una sola volta, nella meiosi due volte, distinguendosi in profase I e profase II. La profase pu\u00f2 aver inizio solo se la cellula ha gi\u00e0 replicato il DNA e duplicato il centrosoma, che \u00e8 il principale centro organizzatore dei microtubuli. Nella profase si condensano i cromosomi, costituiti da due cromatidi fratelli, e all'esterno della membrana nucleare inizia a formarsi il fuso mitotico, mentre i centrosomi si allontanano verso i poli opposti della cellula. La profase si conclude quando inizia la disgregazione della membrana nucleare: \u00e8 l'inizio della prometafase.\nDivisione meiotica.\nNella profase I della divisione meiotica avviene la ricombinazione omologa, cio\u00e8 lo scambio di materiale genetico tra cromosomi omologhi. Il processo durante il quale due cromatidi non fratelli si scambiano parte dei filamenti di DNA viene detto crossing-over. Alla fine della profase I gli omologhi sono liberi di separarsi, ma le coppie di cromatidi di origine paterna e materna, dette bivalenti o tetradi, rimangono collegate fino all'inizio dell'anafase I grazie ai chiasmi, il punto dello scambio tra i cromatidi non fratelli. In ogni bivalente possono avvenire pi\u00f9 scambi."}
{"id": "104343", "revid": "1543377", "url": "https://it.wikipedia.org/wiki?curid=104343", "title": "Moby Dick", "text": "Moby Dick o La balena (\"Moby-Dick; or, The Whale\") \u00e8 un romanzo del 1851 scritto da Herman Melville. \u00c8 considerato un capolavoro della letteratura americana della cosiddetta \"American Renaissance\".\nLa storia \u00e8 quella della nave condannata ad essere affondata da una balena bianca: il viaggio della baleniera \"Pequod\", comandata dal capitano Achab, a caccia di balene e capodogli, e in particolare dell'enorme balena bianca (in realt\u00e0 un capodoglio) che d\u00e0 il titolo al romanzo, verso la quale Achab nutre una smisurata sete di vendetta.\nStoria editoriale.\nIl libro fu pubblicato in due versioni differenti nel 1851: in ottobre a Londra - dall'editore Bentley - col titolo \"The Whale\" (\"La balena\") con modifiche fatte dall'autore e dall'editore per emendare il testo dalle parti considerate oscene, blasfeme e dalle ironie verso la Corona britannica; in novembre a New York - presso l'Editore Harper &amp; Brothers - col titolo definitivo \"Moby-Dick, or The Whale\" (\"Moby Dick, ossia la balena\"), ma soggetta a vari passaggi di mano ed errori di copiatura.\nIl romanzo, scritto in un anno e mezzo, fu dedicato all'amico Nathaniel Hawthorne. Il libro non piacque ai contemporanei e fu un fallimento commerciale. Il fiasco di critica e pubblico - ad eccezione di Hawthorne, che plaud\u00ec all'opera - determin\u00f2 la fine della carriera letteraria di Melville: alla sua morte, nel 1891, l'opera era fuori stampa, e ne erano state vendute circa 3200 copie.. Il romanzo fu riscoperto solo negli anni Venti del Novecento, collocandolo ai vertici della letteratura mondiale. L'opera di rilancio di \"Moby Dick\" si deve a D. H. Lawrence, Carl Van Doren e Lewis Mumford (su The New Republic, 1928).\n\"Moby Dick\" fu tradotto in italiano per la prima volta nel 1930 dallo scrittore Cesare Pavese che non riusc\u00ec a farlo pubblicare. Solo nel 1932 l'editore Carlo Frassinelli lo fece stampare nella sua neonata casa editrice come primo titolo della collana \"Biblioteca europea\" diretta da Franco Antonicelli. Del 1958 \u00e8 la traduzione per UTET di Cesarina Minoli poi ripresa nel 1986 dagli Oscar Mondadori. Nel 2010, Giuseppe Natali ha pubblicato una nuova traduzione per UTET avvalendosi della \"Longman Critical Edition\" (a cura di John Bryant e Haskell Springer), che mette a confronto le due edizioni del 1851. A fine 2015, per Einaudi, \u00e8 stata pubblicata l'ultima traduzione, opera di Ottavio Fatica. Le versioni italiane hanno cercato di integrare le due differenti edizioni - inglese e americana - che differiscono per centinaia di varianti, pi\u00f9 o meno importanti.\nGenesi.\nTornato a New York nell'autunno del 1844, e determinato ad affermarsi come scrittore, Melville pubblic\u00f2 due racconti che furono bene accolti: \"Typee\" e \"Omoo\", basati sul suo vagabondare sull'Oceano Pacifico che possono considerarsi l'anteprima del romanzo \"Moby Dick\", pubblicato nel 1851, durante il periodo che \u00e8 stato chiamato il Rinascimento americano, il quale vide la pubblicazione di opere letterarie come \"La lettera scarlatta\" di Nathaniel Hawthorne (1850), \"La capanna dello zio Tom\" di Harriet Beecher Stowe (1852) cos\u00ec come \"Walden\" (1854) di Henry David Thoreau e la prima edizione di \"Foglie d'erba\" di Walt Whitman (1855).\nDue avvenimenti reali costituirono la genesi del racconto di Melville. Il primo \u00e8 l'affondamento nel 1820 della baleniera Essex di Nantucket, dopo l'urto con un enorme capodoglio 3200\u00a0km dalla costa occidentale del Sud America. Il primo ufficiale Owen Chase, uno degli otto sopravvissuti, riport\u00f2 l'avvenimento nel suo libro del 1821 \"Narrazione del naufragio della Baleniera Essex di Nantucket che fu affondata da un grosso capodoglio al largo dell'Oceano Pacifico\".\nIl secondo evento fu la presunta uccisione, attorno al 1830, del capodoglio albino Mocha Dick nelle acque al largo dell'isola cilena di Mocha. Si raccontava che Mocha Dick avesse venti o pi\u00f9 ramponi conficcatigli nel dorso da altri balenieri e che sembrava attaccare le navi con una ferocia premeditata come raccont\u00f2 l'esploratore Jeremiah N. Reynolds, nel maggio 1839 sul \"The Knickerbocker\".\nTema.\nSul modello dell'opera settecentesca \"Tristram Shandy\" di Laurence Sterne, demistificatore del romanzo, genere letterario pi\u00f9 in voga ai suoi tempi, anche l'opera di Melville vuole essere fuori dagli schemi tradizionali narrativi: il contenuto enciclopedico e allo stesso tempo fortemente digressivo richiede che la lettura sia accompagnata dall'interpretazione, in quanto l'autore utilizza un gran numero di citazioni di storie epiche, shakespeariane, bibliche che rendono Melville quasi un precursore del modernismo, come quello in particolare di James Joyce.\nIn \"Moby Dick\" oltre alle scene di caccia alla balena, si affronta il dilemma dell'ignoto, del senso di speranza, della possibilit\u00e0 di riscattarsi che si pu\u00f2 presentare da un momento all'altro. Alla paura e al terrore e alle tenebre, si affiancano lo stupore, la diversit\u00e0, le emozioni che convivono insieme in questo romanzo di avventure: interiorizzando tutte le questioni, Melville vi profuse riflessioni scientifiche, religiose, filosofiche - il dibattito sui limiti umani, sulla verit\u00e0 e la giustizia - e artistiche del narratore \"Ismaele\", suo alter ego e una delle voci pi\u00f9 grandi della letteratura mondiale, che trasforma il viaggio in un'allegoria della condizione della natura umana e al contempo in una parabola avvincente dell'imprudente espansione della giovane repubblica americana.\nPer il puritano Melville la lotta epica tra Achab e la balena rappresenta una sfida tra il Bene e il Male. Moby Dick riassume, inoltre, il Male dell'universo e il demoniaco presente nell'animo umano. Achab ha l'idea fissa di vendicarsi della balena che lo ha mutilato e a ci\u00f2 si unisce una furia autodistruttiva: \u00ab\"La Balena Bianca gli nuotava davanti come la monomaniaca incarnazione di tutte quelle forze malvagie da cui certi uomini profondi si sentono rodere nell'intimo...\"\u00bb (trad. di Cesare Pavese).\nMa la balena rappresenta anche l'Assoluto che l'uomo insegue e non pu\u00f2 conoscere mai:\nQuanto alla rappresentazione nel romanzo della natura, essa \u00e8 un'entit\u00e0 tremenda e fascinosa (il mare, gli abissi) e pu\u00f2 essere vista come esempio di Sublime romantico: lo spruzzo intermittente della balena \u00e8 come un soffio potente per cui i marinai \u00ab\"non avrebbero potuto rabbrividire di pi\u00f9, eppure non provavano terrore, ma piuttosto un piacere...\"\u00bb\nIn una lettera a Hawthorne, Melville definiva il suo romanzo come il \"libro malvagio\" poich\u00e9 il protagonista del racconto era il male, della natura e degli uomini, che egli per\u00f2 voleva descrivere senza rimanerne sentimentalmente o moralmente coinvolto.\nPoich\u00e9 l'edizione inglese mancava dell'Epilogo, che racconta la salvezza di Ishmael, sembrava che la storia fosse raccontata da qualcuno che si supponeva fosse perito. Il fatto fu riconosciuto da molti recensori britannici come una violazione delle regole delle opere di \"fiction\" e una seria pecca dell'autore.\nTrama.\nIl narratore, Ismaele, \u00e8 un marinaio in procinto di partire da Manhattan. Nonostante \u00ab\"sia oramai piuttosto vecchio del mestiere\"\u00bb per le esperienze vissute nella marina mercantile, questa volta ha deciso che per il suo prossimo viaggio s'imbarcher\u00e0 su una baleniera. In una notte di dicembre giunge cos\u00ec alla \"Locanda dello Sfiatatoio\", presso New Bedford (Massachusetts), accettando di dividere un letto con uno sconosciuto al momento assente. Quando il suo compagno di branda, un tatuatissimo ramponiere polinesiano chiamato Queequeg, fa ritorno a ora tarda e scopre Ismaele sotto le sue coperte, i due uomini si spaventano reciprocamente. Diventati presto amici, i due decideranno di imbarcarsi assieme dall'isola di Nantucket sulla \"Pequod\", \u00ab...bastimento vecchio e inusitato... una nave della vecchia scuola, piuttosto piccola... Stagionata e tinta dalle intemperie di tutti e quattro gli oceani. Un veliero cannibale, che si ornava delle ossa cesellate dei suoi nemici\u00bb con le quali \u00e8 stata adornata. La nave \u00e8 equipaggiata da 30 marinai di ogni razza e provenienti da ogni angolo del pianeta.\n\u00c8 comandata da un inflessibile capitano quacchero, chiamato Achab, che sembra non essere sulla nave, descritto da uno degli armatori come \u00abun grand'uomo, senza religione, simile a un dio\u00bb, il quale \u00ab\u00e8 stato all'universit\u00e0 e insieme ai cannibali\u00bb. Poco dopo, sul molo, i due amici s'imbattono in un misterioso uomo dal nome biblico di Elia che allude a future disgrazie che colpiranno Achab. Il clima di mistero cresce la mattina di Natale quando Ismaele vede delle oscure figure nella nebbia vicine al \"Pequod,\" che proprio quel giorno spiega le vele.\nAll'inizio sono gli ufficiali della nave a dirigere la rotta, mentre Achab se ne sta rinchiuso nella sua cabina. Il primo ufficiale \u00e8 Starbuck, un Quacchero serio e sincero che si dimostra anche un abile comandante; in seconda c'\u00e8 Stubb, spensierato e allegro, sempre con la sua pipa in bocca; il terzo ufficiale \u00e8 Flask, tozzo e di bassa statura e del tutto affidabile. Ciascun ufficiale \u00e8 responsabile di una lancia con il proprio ramponiere.\nUna mattina, qualche tempo dopo la partenza, finalmente Achab compare sul cassero della nave. La sua \u00e8 una figura imponente e impressionante con una gamba che gli manca dal ginocchio in gi\u00f9, rimpiazzata da una protesi realizzata con la mascella di un capodoglio. Achab svela all'equipaggio che il vero obiettivo della caccia \u00e8 \"Moby Dick\", un vecchio ed enorme capodoglio, dalla pelle chiazzata e con una gobba pallida come la neve, che lo ha menomato durante il suo ultimo viaggio a caccia di balene. Egli non si fermer\u00e0 davanti a niente nel suo tentativo di uccidere la balena bianca. Il primo ufficiale Starbuck, che vorrebbe invece cacciare le balene e ritornarsene tranquillamente a casa, rifuggendo dall'odio e dalla vendetta, alla fine obbedir\u00e0 al suo capitano.\nMelville, intervenendo in prima persona, prova a dare una prima classificazione enciclopedica delle balene, dividendole in balene In-Folio, balene In-Ottavo e balene In-dodicesimo; si noti che l'autore definisce la balena come \"un pesce che sfiata e con pinna orizzontale\". \nDurante la prima calata della lance per inseguire un gruppo di balene, Ismaele riconosce gli uomini intravisti nella foschia prima che il \"Pequod\" salpasse. Achab aveva in segreto portato con s\u00e9 il proprio equipaggio, incluso un ramponiere chiamato Fedallah (a cui si fa anche riferimento come 'il Parsi'), un enigmatico personaggio che esercita una sinistra influenza su Achab al quale profeter\u00e0 che la morte li colpir\u00e0 assieme.\nIl romanzo descrive numerosi \"gam\", incontri fra due navi in mare aperto durante i quali per Achab c'\u00e8 un'unica domanda che sempre pone all'equipaggio delle altre navi: \u00abAvete visto la Balena Bianca?\u00bb\nQuando il \"Pequod\" entra nell'Oceano Pacifico, Queequeg si ammala mortalmente e chiede al carpentiere della nave che gli venga costruita una bara, ma poi decide di continuare a vivere, e la bara diviene cos\u00ec la sua cassa portaoggetti che poi verr\u00e0 calafatata e adattata per rimpiazzare il gavitello del \"Pequod\".\nDa equipaggi di altre baleniere giungono notizie su Moby Dick. Il capitano Boomer del \"Samuel Enderby\", che ha perso un braccio proprio a causa della balena, si stupisce di fronte al bruciante bisogno di vendetta di Achab. Dalla nave \"Rachele\" arriva una richiesta di aiuto per ricercare il figlio pi\u00f9 giovane del capitano andato disperso con la sua barca durante un recente scontro con la balena bianca. Ma il \"Pequod\" adesso \u00e8 davvero vicino a Moby Dick e Achab non si fermer\u00e0 di certo per soccorrerli. Infine viene incrociata la \"Letizia\" mentre il suo capitano sta facendo gettare a mare un marinaio ucciso da Moby Dick.\nStarbuck, sentendo vicino il disastro, implora vanamente Achab per l'ultima volta di riconsiderare la sua sete di vendetta.\nIl giorno dopo, il \"Pequod\" avvista Moby Dick. Per due giorni l'equipaggio insegue la balena, che infligge loro numerosi danni, compresa la scomparsa in mare del ramponiere Fedallah che al terzo giorno Moby Dick, riemergendo, mostra ormai morto avviluppato dalle corde dei ramponi. Conscio che il capodoglio che nuota lontano dal Pequod non cerca la morte dei balenieri, e che Achab \u00e8 ossessionato dalla sua vendetta, Starbuck esorta un'ultima volta Achab a desistere, osservando che: \nAchab ignora per l'ennesima volta la voce della ragione e continua con la sua caccia sventurata. Poich\u00e9 Moby Dick aveva danneggiato due delle tre lance che erano salpate per cacciarlo, l'imbarcazione di Achab \u00e8 l'unica rimasta intatta. Achab rampona la balena, ma la corda del rampone si rompe. Moby Dick si scaglia allora contro il \"Pequod\" stesso, il quale, danneggiato gravemente, comincia ad affondare. Il capitano Achab rampona nuovamente la balena ma questa volta il cavo gli si impiglia al collo e, quando Moby Dick si immerge, viene trascinato negli abissi oceanici. Anche in punto di morte egli inveisce contro Moby Dick: \u00abin nome dell'odio che provo, sputo su di te il mio ultimo respiro\u00bb. La lancia viene quindi inghiottita dal vortice generato dall'affondamento della nave, nel quale quasi tutti i membri dell'equipaggio trovano la morte. Soltanto Ismaele riesce a salvarsi, aggrappandosi alla bara-gavitello di Queequeg, e dopo un intero giorno e un'intera notte viene fortunosamente recuperato dalla \"Rachele\".\nPersonaggi.\nIl Pequod e il suo equipaggio.\nLa nave con il suo equipaggio, destinati profeticamente alla morte, non solo \u00e8 la protagonista del racconto di tutta la navigazione diretta alla caccia della balena, sia quando si ferma immobile, priva di vita, per l'assenza dei venti sia quando \u00e8 squassata in tutte le sue strutture dalla tempesta, ma essa \u00e8 anche il simbolo di un'avventurosa societ\u00e0 americana multirazziale fiduciosa della forza che le proviene dalla comune volont\u00e0 di vincere il male e progredire:&lt;br&gt;\n\u00ab\"\u00c8 la propaggine di una civilt\u00e0 americana affascinata dalle proprie potenzialit\u00e0 di crescita e potenza. Dall\u2019osservazione della vita sul Pequod Ismaele trae un\u2019immensa variet\u00e0 di significati: ... le ragioni e i limiti del vivere sociale; la possibilit\u00e0 di una comunione che travalichi le barriere religiose, razziali, sessuali; infine, i processi che determinano l\u2019ascesa di un capo politico.\"\u00bb\nIl capitano Achab.\nIl capitano Achab \u00e8 il protagonista assoluto della storia. La sua figura titanica ha un nome biblico: \"Ahab\", nel Primo Libro dei Re (21: 26), \u00e8 colui che \u00abcommise molti abomini, seguendo gli idoli\u00bb. Egli guida l'equipaggio del Pequod nella folle impresa di caccia, ai quattro angoli dell'oceano, del bianco capodoglio, che ai suoi occhi ha le sembianze del biblico Leviatano. \u00ab\"Roso di dentro e arso di fuori dagli artigli fissi e inesorabili di un'idea incurabile\"\u00bb, Achab deve vendicarsi di Moby Dick che, aggredito, aveva reagito e gli aveva tranciato e divorato una gamba quando \u00ab.. venne allora che il corpo straziato e l'anima ferita sanguinarono l'uno nell'altra [e] ... Achab e l'angoscia giacquero coricati insieme nella stessa branda\u00bb. Ai suoi occhi, il capodoglio \u00e8 l'incarnazione del male, che egli insegue e persegue fino alla catastrofe.\nIsmaele.\nIsmaele \u00e8 il narratore, unico sopravvissuto, ma non il protagonista dell'epico racconto, e cos\u00ec si presenta ai lettori: \u00abChiamatemi Ismaele\u00bb (\"Call me Ishmael\"). Il nome ha origine biblica, nella Genesi infatti Ismaele \u00e8 il figlio ripudiato di Abramo e della schiava Agar, entrambi cacciati nel deserto. Sicch\u00e9 \"Chiamatemi Ismaele\" \u00e8 come dire \"Chiamatemi esule, vagabondo\". Egli riassume in s\u00e9 la voce di tutti gli orfani, i diseredati della terra, ossia la condizione creaturale di tutti gli uomini e le donne del mondo. Descrive poco di s\u00e9 stesso: solo che ha le spalle larghe e che \u00e8 newyorkese.\nMoby Dick.\nMoby Dick \u00e8 descritta nel titolo come una balena bianca con uno sfiatatoio enorme e i fianchi flagellati da ramponi e \u00abtre buchi alla pinna di tribordo\u00bb. L'animale \u00e8 il punto di riferimento per ogni personaggio; la sua insolita bianchezza - ovvero assenza di connotazioni etiche - simboleggia l'inaccettabile indifferenza della natura nei confronti dell'uomo.\nIl viaggio del Pequod.\nDunque il capitano Achab non doppia Capo Horn, ma il Capo di Buona Speranza: si dirige dunque a Sud, poi a Est, raggiungendo l'Oceano Pacifico attraverso l'Oceano Indiano.\nRiferimenti nella cultura di massa.\nIl romanzo di Melville ha notevolmente influenzato gli autori successivi e ha generato innumerevoli citazioni in opere successive."}
{"id": "104348", "revid": "1543377", "url": "https://it.wikipedia.org/wiki?curid=104348", "title": "Entella (fiume)", "text": "L'Entella \u00e8 un breve fiume (8\u00a0km) della Liguria.\nPercorso.\nL'Entella si forma nel comune di Carasco dalla confluenza di due torrenti: Lavagna e Graveglia; poco prima dell'unione di questi due corsi d'acqua, il Lavagna riceve da sinistra il contributo di un terzo importante torrente, lo Sturla. Vari testi consideravano e considerano il Graveglia come ramo sorgentizio dell'Entella al pari degli altri due torrenti. Con letto ampio e ciottoloso l'Entella compie poi il suo breve percorso formando la piana omonima (seppur piccola \u00e8 una delle maggiori della regione) andando poi a sfociare nel golfo del Tigullio (mar Ligure) tra le citt\u00e0 di Chiavari e Lavagna.\nRegime idraulico.\nPur estremamente breve, \u00e8 con poco meno di 15\u00a0m\u00b3/s di modulo medio annuo il principale corso d'acqua della citt\u00e0 metropolitana di Genova per volume d'acqua direttamente sfociante nel mare.\nProprio per questa sua copiosit\u00e0 di acque dalla sua falda pi\u00f9 profonda si approvvigionano gli acquedotti delle due cittadine.\n\u00c8 soggetto per\u00f2, come gran parte dei corsi d'acqua appenninici a piene rovinose in autunno (la Provincia di Genova stima la portata duecentennale in 2.800\u00a0m\u00b3/s, mai per\u00f2 effettivamente registrati), che in alcuni casi hanno anche causato pesanti allagamenti agli abitati di Chiavari, Lavagna e San Salvatore di Cogorno.\nAttualmente sono in progetto opere di nuova arginatura, che tuttavia interesserebbero soltanto l'ultimo chilometro di fiume, l'unico a possedere gi\u00e0 argini in terra a 50-100 m dall'alveo attivo, sebbene leggermente pi\u00f9 bassi di quelli in progetto. Vi sono infatti forti critiche non solo sulla necessit\u00e0 di argini pi\u00f9 alti in questo tratto, ma pure sull'inerzia nella programmazione di opere utili alla riduzione del rischio idraulico su tutto il resto del bacino imbrifero.\nCultura.\nLa prima attestazione del nome Entella per il fiume si ha in Claudio Tolomeo, che in \"Geografia\" III 1, 3 cita le \u1f18\u03bd\u03c4\u03ad\u03bb\u03bb\u03b1 \u03c0\u03bf\u03c4\u03b1\u03bc\u03bf\u1fe6 \u1f10\u03ba\u03b2\u03bf\u03bb\u03b1\u03af (\u00abfoci del fiume Entella\u00bb), collocandole a est di Genova. Nei secoli successivi il nome pi\u00f9 comune del corso d'acqua fu per\u00f2 \"Lavagna\", (che indicava l\u2019intero corso d\u2019acqua fino alla foce, non solo uno degli affluenti come oggi) come mostra la menzione che ne viene fatta nel XIX canto del Purgatorio, dove papa Adriano V dice a Dante:\nDal momento che il pi\u00f9 alto titolo (la \"cima\" del \"titol del sangue\") della famiglia Fieschi era \u00abconti di Lavagna\u00bb, si deduce che per Dante il fiume si chiamava, come il borgo, Lavagna. Se \"Chiaveri\" corrisponde naturalmente all'odierna Chiavari, dove l'Entella sfocia, \"Siestri\" \u00e8 stato identificato con l'omonimo borgo del comune di Neirone (presso Roccatagliata), in prossimit\u00e0 dell'origine del torrente Lavagna, principale affluente, la cui attribuzione era precedentemente contesa con la moderna Sestri Levante. La prima identificazione del \"Lavagna\" con l\"'Entella\" di Tolomeo e il recupero del nome antico, che da allora \u00e8 invalso nell\u2019uso, risale agli umanisti del Cinquecento. \nUna lapide recante la citazione dantesca \u00e8 stata collocata sull'antico ponte della Maddalena tra Chiavari e Lavagna che attraversa il torrente e fu fatto costruire al passaggio di Napoleone Bonaparte nel 1797. Dal 2 dicembre di quell'anno al 28 aprile 1798 il fiume diede il nome al \"D\u00e9partement de l'Entelle\" o \"Dipartimento dell'Entella\", una delle unit\u00e0 amministrative nelle quali era suddivisa la Repubblica Ligure, che aveva per capoluogo Chiavari.\nTraggono il proprio nome dal corso d'acqua anche l'emittente televisiva Entella TV e la squadra di calcio Virtus Entella.\nLa Citt\u00e0 dell'Entella.\nL'idea di unire i cinque comuni che sorgono nella piana del torrente quali Chiavari, Lavagna, Carasco, Cogorno e Leivi in un unico programma di gestione idrologico si ebbe nel 2003 con l'appoggio esterno della provincia di Genova. L'intento dell'amministrazione provinciale fu quello di armonizzare piani urbanistici e idrologici, delle infrastrutture presenti e dei servizi assieme alle cinque realt\u00e0 comunali componenti il progetto d'intesa. L'accordo di pianificazione fu firmato il 4 novembre del 2004. \nAl fine di valutar la bont\u00e0 dell'idea \u00e8 importante tener presente come le due citt\u00e0 di Chiavari e Lavagna abbiano origini e storia completamente diverse, tanto che l'Entella ha coinciso, sebbene in epoca lontana, col confine di Stato tra Contea dei Fieschi e Repubblica di Genova. \nA distanza di oltre dieci anni, il progetto non risulta aver mai preso corpo. \nTutela naturalistica.\nLa zona pi\u00f9 a valle del fiume Entella fa parte del SIC \"(Sito di importanza comunitaria)\" denominato \"Foce e medio corso del Fiume Entella\" (codice: IT1332717 )."}
{"id": "104349", "revid": "1259603", "url": "https://it.wikipedia.org/wiki?curid=104349", "title": "Verdi Arcobaleno", "text": "I Verdi Arcobaleno erano una formazione politica italiana, di carattere ambientalista, fondata nel maggio 1989 dalla confluenza dell'area \"Arcobaleno\" di Democrazia Proletaria, rappresentata da Mario Capanna, Guido Pollice, Gianni Tamino ed Edo Ronchi; di esponenti del Radicali, come Maria Adelaide Aglietta, Adele Faccio, Francesco Rutelli e Franco Corleone, e di altri ambientalisti.\nNel giugno 1989 parteciparono alle elezioni per il Parlamento Europeo, con la denominazione di \"Verdi Arcobaleno per l'Europa\", ottenendo il 2,4% dei voti e 2 seggi: Maria Adelaide Aglietta e Virginio Bettini.\nAlle regionali del 1990, i \"Verdi Arcobaleno\" decidono di presentarsi in alcune regioni da soli ed in altre formando una lista unica con le Liste Verdi, confermando il risultato delle europee dell'anno precedente.\nQuello stesso anno si svolgono 3 referendum promossi dai Verdi, da altre forze politiche e da alcune associazioni ambientaliste contro la legge sulla caccia, il diritto dei cacciatori di accedere ai fondi altrui anche senza il consenso del proprietario e l'uso dei pesticidi nell'agricoltura. In tutti e 3 i quesiti prevalgono nettamente i s\u00ec, ma a causa del mancato raggiungimento del quorum le norme sottoposte ad abrogazione rimangono in vigore.\nNel dicembre successivo, all'Assemblea dei Verdi tenutasi a Castrocaro, avviene l'unificazione definitiva tra la Federazione delle Liste Verdi e i \"Verdi Arcobaleno\": nasce la Federazione dei Verdi."}
{"id": "104351", "revid": "919135", "url": "https://it.wikipedia.org/wiki?curid=104351", "title": "Potenza di due", "text": "In matematica, una potenza di due \u00e8 ogni numero intero potenza del numero due, ovvero che si pu\u00f2 ottenere moltiplicando due per s\u00e9 stesso un certo numero di volte. Una potenza di due \u00e8 anche 1, in quanto 20 = 1. Scritta nel sistema binario, una potenza di due assume sempre la forma 10000...0, somigliando alle potenze di 10 nel sistema decimale.\nInformatica.\nVisto che il due \u00e8 la base del sistema binario, le potenze di due sono importanti in informatica. In particolare, 2n \u00e8 il numero di modi in cui possono essere disposti i bit in un intero di lunghezza \"n\", quindi i numeri che sono inferiori di uno ad una potenza di due indicano il limite massimo degli interi nei computer e nei linguaggi di programmazione (uno di meno in quanto \u00e8 0, non 1, il limite inferiore). Di conseguenza, numeri del genere sono frequenti nel software. Ad esempio, nel videogioco La leggenda di Zelda per il Nintendo Entertainment System ad 8 bit, si potevano raccogliere fino ad un massimo di 255 rupie: il numero veniva registrato in uno spazio di un byte, che \u00e8 lungo 8 bit, e quindi il valore massimo era 28 - 1 = 255.\nLe potenze di due misurano anche la memoria dei computer. Un nibble equivale a una quaterna (22) di bit, un byte equivale ad otto (23) bit, mentre un kilobyte (o pi\u00f9 precisamente un kibibyte) equivale a 1.024 (210) byte. Quasi tutti i registri dei processori hanno dimensioni che sono potenze di due (32 nella maggioranza dei personal computer attuali).\nAttenzione a non confondere il numero di bit con i valori (o combinazioni) che questi sono in grado di rappresentare (la quantit\u00e0 di informazioni). Infatti, ricordando che ogni bit pu\u00f2 assumere 2 valori nel sistema binario (lo zero e l'uno), una sequenza di 8 bit (cio\u00e8 un byte) \u00e8 in grado di rappresentare ben (28) ovvero 256 valori o elementi diversi. Per intenderci:\n00000000 = 0\n00000001 = 1\n00000010 = 2\n00000011 = 3\n11111111 = 255\nSe si tiene conto, come gi\u00e0 detto prima nell'esempio del videogioco, anche dello 0, sono in totale 256 combinazioni o valori rappresentabili da un byte. Di conseguenza, un byte \u00e8 composto da otto (23) bit ma \u00e8 in grado di rappresentare (28) 256 valori diversi.\nLe potenze di due si possono trovare anche in molti altri tecnicismi. In molti hard disk almeno uno fra la dimensione dei settori, il numero di settori per traccia ed il numero di tracce per piatto \u00e8 una potenza di due. La dimensione logica dei blocchi \u00e8 quasi sempre una potenza di due.\nIn molte situazioni, come nel caso delle risoluzioni video, si trovano numeri che non sono potenze di due, ma possono essere scritte come la somma di due o tre potenze di due, o di potenze di due meno uno. Ad esempio, 640 = 512 + 128 e 480 = 32 \u00d7 15. Detto in altro modo, si tratta di numeri con scritture binarie molto semplici (in termini specifici, scritture con bassa complessit\u00e0 di Kolmogorov). \nMatematica.\nNell'ambito della matematica le potenze di due forniscono i numeri dei sottoinsiemi degli insiemi finiti: pi\u00f9 precisamente 2n \u00e8 il numero dei sottoinsiemi di un insieme di n elementi. Se si distinguono i sottoinsiemi con 0, 1, 2, ..., n elementi si arriva alla seguente significativa identit\u00e0 combinatoria:\nIn teoria dei numeri un numero primo che \u00e8 minore di uno rispetto ad una potenza di due che ha per esponente un numero primo \u00e8 chiamato numero primo di Mersenne. Ad esempio, il numero primo 31 \u00e8 un primo di Mersenne in quanto 25-1 = 31.\nPotenze di due i cui esponenti sono potenze di due.\nPoich\u00e9 le moderne celle di memoria e registri hanno spesso un numero di bit che \u00e8 una potenza di due, le potenze di due che si trovano pi\u00f9 frequentemente sono quelle in cui anche l'esponente \u00e8 a sua volta una potenza di due:\nMolti di questi numeri indicano il numero di valori rappresentabili usando i comuni tipi di dato. I primi minicomputer degli anni 1970 disponevano di indirizzi di soli 16 bit e le loro memorie centrali non potevano superare i 64 kibibyte (allora si scriveva 64K). Negli anni 1980 cominci\u00f2 a diventare comune la possibilit\u00e0 di servirsi di una word di 32 bit (4 byte) per rappresentare 232 valori distinti, che possono essere interpretati come semplici liste di bit, o come pi\u00f9 comunemente accade come un intero privo di segno da 0 a 232-1 o come un intero con segno fra -231 e 231-1. Con i microprocessori pi\u00f9 recenti una doubleword di 64 bit consente di rappresentare gli interi naturali da 0 a 264-1 o gli interi fra -263 e 263-1.\nLa leggenda sulla nascita degli scacchi.\nUna leggenda legata alla potenza di due e che spiega come \u00e8 facile farsi ingannare quando si ha a che fare con i numeri \u00e8 la leggenda sulla nascita degli scacchi.\nSecondo una leggenda indiana, l'inventore degli scacchi fu Sessa, maestro di un principe. Con questo gioco Sessa voleva far capire che il successo del comandante deriva dalla giusta armonia tra lui ed i suoi sottoposti, cos\u00ec come il Re degli scacchi, per quanto il pezzo pi\u00f9 importante, non pu\u00f2 che perdere senza l'appoggio dei pedoni e degli altri pezzi. Il principe fu molto colpito dalla sagacia del gioco, e promise a Sessa qualunque cosa egli avesse richiesto come ricompensa.\nIn premio Sessa chiese un chicco di grano per la prima casella, due per la seconda, quattro per la terza e cos\u00ec via, sempre raddoppiando fino alla sessantaquattresima casella. Sembrava una richiesta modesta, e Sessa fu deriso da molti: avrebbe potuto chiedere molto oro, ma apparentemente si stava accontentando di qualche chilo di grano.\nIl principe ordin\u00f2 che la richiesta fosse esaudita ma, dopo che i contabili di palazzo ebbero calcolato\nil numero dei chicchi promessi, la verit\u00e0 venne presto rivelata: si trattava di pagare al furbo Sessa ben 264-1 chicchi (cio\u00e8 la somma di 1+2+22+23+...+263) equivalenti a 18.446.744.073.709.551.615 chicchi, una quantit\u00e0 tale che i raccolti di tutto il mondo non bastavano a soddisfare!\nCi sono diverse versioni su come reag\u00ec il principe, una volta scoperto l'importo del conto da pagare."}
{"id": "104357", "revid": "1222", "url": "https://it.wikipedia.org/wiki?curid=104357", "title": "Alphonse Louis Pierre Pyramus De Candolle", "text": ""}
{"id": "104359", "revid": "1222", "url": "https://it.wikipedia.org/wiki?curid=104359", "title": "Alphonse Louis Pierre Pyrame De Candolle", "text": ""}
{"id": "104361", "revid": "1222", "url": "https://it.wikipedia.org/wiki?curid=104361", "title": "Alphonse Louis Pierre Pyrame de Candolle", "text": ""}
{"id": "104362", "revid": "174925", "url": "https://it.wikipedia.org/wiki?curid=104362", "title": "Teorema di Morera", "text": "In matematica, in particolare in analisi complessa, il teorema di Morera fornisce un importante criterio per determinare se una funzione \u00e8 olomorfa. Prende il nome da Giacinto Morera.\nEnunciato.\nSe formula_1 \u00e8 una funzione continua in un dominio formula_2 aperto e se:\nper ogni curva rettificabile chiusa formula_4 tutta contenuta in formula_5, allora la funzione formula_6 \u00e8 olomorfa in formula_5.\nSe si parametrizza formula_4 con la funzione formula_9 si pu\u00f2 scrivere:\ncon formula_11 la derivata di formula_12. Si tratta dell'integrazione di una 1-forma, e il teorema si pu\u00f2 generalizzare al caso \"n\"-dimensionale.\nL'inverso del teorema non vale, a meno che non si compiano ulteriori assunzioni. Ad esempio, richiedendo che formula_2 sia semplicemente connesso si ottiene il Teorema integrale di Cauchy, che afferma che per ogni curva chiusa e regolare a tratti contenuta in formula_2 l'integrale di linea di una funzione olomorfa lungo tale curva \u00e8 nullo.\nDimostrazione.\n\u00c8 sufficiente dimostrare che se l'integrale di formula_1 \u00e8 nullo su qualsiasi curva formula_16 allora formula_1 ammette una primitiva, ovvero che esiste una funzione formula_18 tale che:\nInfatti se tale formula_18 esiste essa \u00e8 analitica (dato che \u00e8 derivabile e quindi valgono le condizioni di Cauchy-Riemann) e per il teorema di rappresentazione integrale essa ammette infinite derivate analitiche, pertanto formula_1 \u00e8 analitica. \nPer dimostrare l'esistenza della primitiva si fissa all'interno della curva formula_4 un triangolo formula_23 con formula_24. Per ipotesi si pu\u00f2 quindi scrivere:\nda cui, utilizzando il teorema della media, si ottiene:\ndove formula_27 \u00e8 un punto del segmento formula_28. Passando al limite per formula_29 (e quindi formula_30) si ottiene:\npertanto la funzione:\n\u00e8 una primitiva di formula_1."}
{"id": "104363", "revid": "486946", "url": "https://it.wikipedia.org/wiki?curid=104363", "title": "A.DC.", "text": ""}
{"id": "104366", "revid": "585241", "url": "https://it.wikipedia.org/wiki?curid=104366", "title": "Teorema di Liouville (analisi complessa)", "text": "In matematica, in particolare in analisi complessa, il teorema di Liouville \u00e8 un teorema riguardante una propriet\u00e0 caratteristica delle funzioni intere. Stabilisce che, detta formula_1 una funzione intera, se esiste formula_2 tale che formula_3 per ogni formula_4, ovvero se formula_5 \u00e8 limitata, allora formula_5 \u00e8 costante.\nIl teorema di Liouville pu\u00f2 essere rafforzato dal piccolo teorema di Picard che afferma che l'immagine di formula_7 attraverso una funzione intera non costante \u00e8 o tutto il piano complesso o il piano complesso privato di un punto. Permette inoltre di ottenere una semplice dimostrazione del teorema fondamentale dell'algebra.\nDimostrazione.\nDato che formula_5 \u00e8 intera si potr\u00e0 scrivere un suo sviluppo attorno all'origine:\nPer i coefficienti, valgono le seguenti relazioni ricavabili tramite il teorema integrale di Cauchy e la formula di Cauchy:\ndove formula_11 \u00e8 la circonferenza centrata nell'origine e di raggio formula_12, abbastanza grande da contenere formula_13.\nApplicando il lemma di Darboux si ottiene la seguente disuguaglianza:\nSe si impone adesso che il modulo di formula_5 sia limitato dal numero positivo formula_16, si vede che per tutti gli formula_17 naturali diversi da 0, la quantit\u00e0 formula_18 e di conseguenza formula_19 tende a 0 se formula_12 tende all'infinito. Di conseguenza formula_21 per ogni formula_22, che \u00e8 la tesi.\nEstensione.\nUn'estensione del teorema si pu\u00f2 operare indebolendo le ipotesi, ossia richiedendo non che la funzione sia limitata, ma che essa abbia valori in un semipiano.\nSia formula_1 una funzione intera. Se formula_24 \u00e8 contenuta in un semipiano, allora formula_5 \u00e8 costante.\nInfatti, senza ledere la generalit\u00e0 si pu\u00f2 supporre che il semipiano sia il semipiano individuato dai numeri complessi avente parte reale positiva.\nDetta formula_26 la parte reale di formula_5, risulta quindi che formula_26 \u00e8 armonica (poich\u00e9 parte reale di una funzione olomorfa) e positiva, quindi formula_26 \u00e8 costante. Dalle relazioni di Cauchy-Riemann si ha anche che formula_5 \u00e8 costante."}
{"id": "104370", "revid": "104485", "url": "https://it.wikipedia.org/wiki?curid=104370", "title": "Mary Wollstonecraft", "text": "Ebbe una vita relativamente breve e avventurosa: dopo un'adolescenza passata in una famiglia condizionata dalla povert\u00e0 e dall'alcolismo del padre, si rese indipendente con il proprio lavoro e un'istruzione formata attraverso i suoi studi personali. Visse amicizie di grandi dedizioni ed ebbe relazioni tempestose fino al matrimonio con il filosofo William Godwin, precursore dell'anarchismo, dal quale ebbe la figlia Mary, nota scrittrice e moglie del poeta Percy Bysshe Shelley.\nAntesignana del femminismo, Mary Wollstonecraft \u00e8 nota soprattutto per il suo libro \"A Vindication of the Rights of Woman\", nel quale sostenne, contro la prevalente opinione del tempo, che le donne non sono inferiori per natura agli uomini, anche se la diversa educazione a loro riservata nella societ\u00e0 le pone in una condizione di inferiorit\u00e0 e di subordinazione.\nBiografia.\nI primi anni.\nMary fu la seconda dei sette figli di Elizabeth Dixon ed Edward John Wollstonecraft, un tessitore londinese che lasci\u00f2 il suo lavoro quando, alla fine della Guerra dei sette anni, erano crollati i prezzi dei tessuti, per trasferirsi nello Yorkshire e investire i suoi risparmi nell'agricoltura: i prodotti agricoli conoscevano un periodo di crescita e possedere terreni era anche segno di distinzione sociale. Non ebbe tuttavia successo, tanto da dover far ritorno a Londra, nel sobborgo di Walworth, dopo aver trascinato la famiglia nella povert\u00e0 a causa dei suoi fallimenti finanziari, causati anche dalla sua passione per il gioco. Per il resto, fu un uomo che l'inclinazione per l'alcool spingeva a rendersi brutale nei confronti della moglie, tanto che l'adolescente Mary dovette a volte intervenire per difendere la madre. La madre sembra essere stata una tradizionale donna di casa - del resto, i sette figli da crescere e le poche possibilit\u00e0 economiche non le davano alternative - sottomessa al marito e con un debole per il primo figlio maschio. \nDue furono le amicizie che ebbero un peso importante nella sua adolescenza. La prima fu quella con una certa Jane Arden, che Mary, quando abitava ancora nello Yorkshire, andava a trovare nella sua casa di Beverley, dove insieme leggevano i libri consigliati loro dal padre della Arden. Mary intendeva l'amicizia come qualcosa di possessivo, come scrisse lei stessa a Jane: \u00abIo mi sono formata una nozione romantica dell'amicizia [...] ho un'idea piuttosto singolare dell'amore e dell'amicizia: io devo avervi il primo posto oppure nessuno\u00bb.\nIl secondo, intenso rapporto di amicizia, fu quello sviluppato con Fanny Blood, conosciuta, quando Mary era tornata a vivere a Londra, attraverso i Clares, una coppia di Hoxton che assunsero quasi il ruolo di genitori per Mary. La Wollstonecraft afferm\u00f2 che la Blood ebbe il grande merito di averle aperto la mente sulle cose della vita e sul mondo. La precariet\u00e0 della sua esistenza in famiglia, costretta a diversi spostamenti per l'Inghilterra seguendo il padre in cerca di una fortuna che non raggiunse mai, non avevano permesso a Mary di conseguire un'istruzione regolare e solida. Grazie all'amica Fanny Blood, ebbe modo di entrare in contatto con alcuni circoli intellettuali della societ\u00e0 londinese, che stimolarono i suoi interessi culturali. Lasci\u00f2 allora la casa paterna e s'impieg\u00f2 come dama di compagnia di Sarah Dawson, una vedova di Bath, nel Somerset, un lavoro che le diede l'occasione di apprendere usi e costumi della \u00abbuona societ\u00e0\u00bb mentre nello stesso tempo cercava di procurarsi un'istruzione, studiando da autodidatta.\nL'irascibile signora Dawson le rese per\u00f2 la vita difficile - quell'esperienza sar\u00e0 in parte descritta nel 1787 nei suoi \"Thoughts on the Education of Daughters\" - finch\u00e9 nell'autunno del 1780 la malattia della madre la costrinse a tornare nella casa paterna, dove rimase fino alla morte della madre, avvenuta nell'aprile del 1782. Nella casa di famiglia rimasero il fratello maggiore Edward con le due sorelle Eliza ed Everina, il padre si rispos\u00f2 con una domestica andando a vivere nel Galles e Mary, che si guard\u00f2 bene dal tornare a lavorare dalla Dawson, si trasfer\u00ec a Fulham, in casa dell'amica Fanny Blood, dove furono raggiunte nel 1784 dalla sorella Elizabeth e dal figlio appena nato, dopo il suo divorzio dal marito avvenuto dopo un solo anno di matrimonio.\nL'indipendenza.\nLe due sorelle e Fanny Blood fondarono una scuola nel quartiere londinese di Islington, iniziativa che non ebbe alcun successo e la scuola dovette essere chiusa; ritentarono aprendo un'altra scuola nel vicino sobborgo di Newington Green, ma per una serie di avvenimenti dovettero ancora una volta abbandonare l'impresa. Infatti, in agosto mor\u00ec il figlio di Elizabeth e alla fine dell'anno Fanny, malata di tisi, accett\u00f2 di sposare un vecchio amico che si era trasferito per lavoro a Lisbona, poich\u00e9 i medici sostenevano che i climi caldi erano propizi alla guarigione, e Fanny Blood lo segu\u00ec in Portogallo. La gravidanza che ne segu\u00ec si rivel\u00f2 difficile e Mary volle raggiungere l'amica per assisterla, ma fu tutto inutile: nel novembre del 1785 Fanny e il figlio morirono.\nTornata a Newington Green, Mary chiuse la scuola e si mise a scrivere i \"Thoughts on the education of daughters, with the reflections on female conduct, in the more important duties of life\", che \u00e8 un primo abbozzo del suo futuro e pi\u00f9 importante libro, \"A Vindication of the Rights of Woman\". \u00c8 una critica dell'educazione inadeguata che la societ\u00e0 riserva alle donne, che vengono rese incapaci di affrontare i pi\u00f9 difficili problemi della vita, emarginate \u00abin un ruolo ridicolo e dannoso\u00bb, come scriveva lei stessa recensendo le \"Letters on Education with Observations on Religious and Metaphysical Subjects\" di Catharine Macaulay, una scrittrice da cui Mary ammette di dipendere.\nAvendo necessit\u00e0 di guadagnarsi da vivere, accett\u00f2 un impiego di educatrice delle figlie di lord Kingsborough, un proprietario terriero irlandese. In Irlanda e a Bristol, dove i Kingsborough passavano l'estate, trascorse un anno, lesse Rousseau e scrisse il romanzo autobiografico \"Mary, a Fiction\", che incorpora molte tematiche romantiche come l'importanza della fantasia, il sentimento religioso, il viaggio come occasione di crescita morale, il tutto affrontato con una scrittura disadorna e realistica. \nLicenziata nell'agosto del 1787 per contrasti con lady Kingsborough, Mary and\u00f2 a Londra e trov\u00f2 un impiego nel mensile \u00abAnalytical Review\u00bb dell'editore e libraio Joseph Johnson, che pubblic\u00f2 il suo romanzo: nel club progressista londinese \u00abJohnson's Circle\u00bb conobbe esponenti dell'intellettualit\u00e0 radicale, come Thomas Paine, sostenitore del diritto di voto alle donne, la femminista Anna Barbauld, William Godwin, i pittori William Blake e Heinrich F\u00fcssli. Nel 1788 pubblic\u00f2 le \"Original Stories from Real Life; with Conversations Calculated to Regulate the Affections, and Form the Mind to Truth and Goodness\", un libro per l'infanzia che fu illustrato da William Blake, e tradusse dal tedesco il \"Moralisches Elementarbuch\" di Salzmann, pubblicato da Johnson nel 1790 con il titolo \"Elements of Morality, for the Use of Children\".\nIl suo lavoro presso la casa editrice Johnson le permise la conoscenza diretta del pensiero dei maggiori intellettuali europei, traducendo articoli degli illuministi d'Alembert, Diderot, d'Holbach, Voltaire, Rousseau. Di quest'ultimo critic\u00f2 in un articolo la sua concezione del ruolo della donna espressa nell'\"\u00c9mile\": Rousseau aveva scritto che i doveri delle donne, \u00abin tutti i tempi\u00bb e da inculcare con l'educazione fin dall'infanzia, consistevano nel \u00abpiacere agli uomini ed essere loro utili, farsi amare e stimare da loro, educarli da giovani, assisterli da grandi, consigliarli, confortarli, render loro piacevole la vita\u00bb.\nCome Mary scriver\u00e0 nella \"Vindication\", Rousseau non concepisce che una donna possa essere indipendente, ma pretende di trasformarla \u00abin una schiava tutta civetteria per diventare un pi\u00f9 seducente oggetto di desiderio, una compagna pi\u00f9 dolce per l'uomo ogni volta che questi desideri svagarsi. Si spinge addirittura ad affermare che la verit\u00e0 e la forza d'animo, le pietre angolari di ogni virt\u00f9 umana, dovrebbero essere coltivate entro certi limiti, perch\u00e9 per ci\u00f2 che concerne il carattere femminile, la virt\u00f9 pi\u00f9 importante \u00e8 l'ubbidienza [...] Che sciocchezza!\u00bb.\nIl 1789 \u00e8 l'anno d'inizio della Rivoluzione francese, accolta in Inghilterra con soddisfazione negli ambienti progressisti e con ostilit\u00e0 o preoccupazione in quelli conservatori e reazionari. A questi ultimi apparteneva Edmund Burke, che nel 1790 diede alle stampe le sue critiche \"Reflections on the Revolution in France\" alle quali la Wollstonecraft rispose con la propria \"A Vindication of the Rights of Men\" in forma di lettera indirizzata allo stesso Burke. Insieme con i \"Rights of Men\" del Paine, usciti nel 1791, fu la pi\u00f9 popolare rivendicazione dei moderni diritti civili che fosse allora pubblicata in Inghilterra: naturalmente, Mary sperava che di questi diritti avessero potuto godere anche le donne. Fu cos\u00ec che a quel libro fece seguire nel 1792 il suo capolavoro, \"A Vindication of the Rights of Woman\".\nIntanto Mary aveva allacciato una relazione con il pittore Heinrich F\u00fcssli, che era tuttavia gi\u00e0 sposato con Sophia Rawlins: attratta, come scrisse, dalla \u00abgrandezza della sua anima, dalla vivacit\u00e0 del suo spirito e dalla simpatia ispirata dalla sua personalit\u00e0\u00bb, giunse a proporgli una convivenza a tre, naturalmente respinta dalla moglie che impose al marito la rottura della relazione con Mary.\nIn Francia.\nLa Wollstonecraft part\u00ec nel dicembre 1792 per Parigi, dove gi\u00e0 risiedeva una piccola colonia di inglesi, come Helen Maria Williams, appassionati alle straordinarie vicende della Rivoluzione in corso. A Parigi conobbe anche un avventuriero, Gilbert Imlay, gi\u00e0 fuggito in Inghilterra dagli Stati Uniti per sottrarsi ai creditori, del quale s'innamor\u00f2 sinceramente, intanto che questi intendeva vivere una semplice avventura. Quando la Gran Bretagna, nel 1793, si un\u00ec alla Prussia e all'Austria nella guerra contro la Francia, l'americano Imlay fece passare Mary per sua moglie, in modo da evitare a lei, cittadina inglese, possibili sospetti di spionaggio, come era avvenuto a Thomas Paine e alla Williams.\nI due si trasferirono a Le Havre dove, rimasta incinta, il 14 maggio 1794 le nacque una bambina che chiam\u00f2 Fanny, in ricordo della sua amica Fanny Blood. Mary continu\u00f2 a scrivere sotto le tragiche impressioni della Rivoluzione in corso - aveva vissuto in quegli anni la guerra, il Terrore e la caduta di Robespierre - e a Le Havre termin\u00f2 il suo nuovo libro, \"An Historical and Moral View of the French Revolution\", pubblicato a Londra in dicembre.\nImlay si allontanava spesso da lei, con la necessit\u00e0 o il pretesto di dover viaggiare per affari, provocando la sua reazione in lettere spesso disperate. In una gli scrisse: \u00abMi potrai rendere infelice, ma non riuscirai a rendermi spregevole ai miei occhi\u00bb. Nel 1795, insieme con la figlia e una bambinaia, fecero un viaggio in Danimarca, in Norvegia e in Svezia - Mary descrisse quell'esperienza nelle sue \"Letters written during a short residence in Sweden, Norway and Denmark\", pubblicato nel 1796 - alla fine del quale avvenne la definitiva rottura con Gilbert Imlay. Mary torn\u00f2 allora a Londra: in preda a una grave depressione, un giorno cerc\u00f2 di suicidarsi gettandosi nel Tamigi, ma fu salvata.\nGli ultimi anni.\nLa Wollstonecraft fin\u00ec per liberarsi della depressione e torn\u00f2 a lavorare nella Casa editrice Johnson e a frequentare il vecchio circolo intellettuale dove erano presenti, in particolare, Mary Hays, Elizabeth Inchbald, Sarah Siddons e dove ritrov\u00f2 William Godwin. Questi aveva letto le sue \"Letters written in Sweden, Norway, and Denmark\", e aveva commentato che quello \u00abera un libro che poteva far innamorare un lettore della sua autrice. Parla dei suoi dolori, in un modo che ci riempie di malinconia, e ci scioglie l'animo in tenerezza, e al tempo stesso ci rivela un genio che esige tutta la nostra ammirazione\u00bb.\nFra di loro inizi\u00f2 una relazione e decisero di sposarsi dopo che Mary rimase incinta. Il fatto che Mary fosse una \u00abmadre nubile\u00bb e che si sposasse quando gi\u00e0 aspettava un bambino, poteva scandalizzare la societ\u00e0 dell'epoca, non certo Godwin che non a caso, nel suo scritto \"Political Justice\", si era dichiarato favorevole all'abolizione dell'istituto matrimoniale. Si sposarono soltanto per far cessare, per quanto possibile, i pettegolezzi: infatti, dopo il matrimonio celebrato il 29 marzo 1797, andarono ad abitare in due case adiacenti, in modo da conservare ciascuno la propria indipendenza.\nLa loro unione dur\u00f2 pochi mesi: il 30 agosto 1797 Mary Wollstonecraft diede alla luce la sua seconda figlia, Mary, la nota futura scrittrice, ma le conseguenze del parto furono fatali alla madre, che mor\u00ec il 10 settembre di setticemia. Il marito scrisse al suo amico Thomas Holcroft: \u00abcredo fermamente che non esistesse una donna eguale a lei al mondo. Eravamo fatti per essere felici e ora non ho la minima speranza di esserlo mai pi\u00f9\u00bb. Fu sepolta nella chiesa di St Pancras, e successivamente i suoi resti, insieme con quelli di William Godwin, furono traslati nel cimitero di Bournemouth.\nGli scritti.\nI \u00abPensieri sull'educazione delle figlie\u00bb.\nI \"Thoughts on the education of daughters: with reflections on female conduct, in the more important duties of life\" (Pensieri sull'educazione delle figlie: con riflessioni sul comportamento delle donne, nei doveri pi\u00f9 importanti della vita) \u00e8 il primo scritto di Mary Wollstonecraft, pubblicato nel 1787 dall'amico editore Joseph Johnson. L'opera \u00e8 un manuale di comportamento che presenta dei consigli sull'educazione femminile indirizzati in particolare all'emergente classe media britannica. Bench\u00e9 dominato dalle questioni attinenti alla moralit\u00e0 e il galateo, il testo contiene istruzioni di base per l'educazione delle bambine fino alle cure da riservare ai neonati.\nI manuali britannici sul comportamento pubblicati nel XVIII secolo derivano dalla pi\u00f9 antica tradizione letteraria dei consigli e dei precetti religiosi. Nella seconda met\u00e0 del secolo vi fu un impetuoso sviluppo di tali pubblicazioni, nel quale s'inser\u00ec anche il libro della Wollstonecraft, che tuttavia ebbe un modesto successo: ottenne una sola recensione e venne ristampato soltanto una volta, a parte la pubblicazione di alcuni estratti in riviste popolari dell'epoca. Fu poi ripubblicato negli anni Settanta del XX secolo, sull'onda dello sviluppo femminista in Europa e dell'interesse per la storia di questo movimento.\nCome altri manuali del genere, questi pensieri si adattano allo spirito e alle esigenze della classe media e piccolo-borghese. Si incoraggiano le madri a insegnare alle figlie la riflessione critica, l'autodisciplina, i valori dell'onest\u00e0, dello spirito di adattamento e del \"savoir faire\", utili a conseguire un corretto rapporto con le circostanze della vita. Questi consigli di \"buon senso\" mostrano la loro derivazione dal pensiero di John Locke, pur con una maggiore importanza accordata alla fede religiosa e ai \"sentimenti innati\". Il loro scopo sta nell'insegnare alle ragazze a diventare donne e madri che sappiano essere utili e a loro agio in un mondo di adulti, dando cos\u00ec un efficace apporto al buon andamento della societ\u00e0. Si comprende come la funzione essenzialmente domestica che la scrittrice assegna alle donne collochi questo libro ancora lontano dalle posizioni pi\u00f9 mature e significative assunte dalla Wollstonecraft.\nLa \u00abRivendicazione dei diritti degli uomini\u00bb.\nPubblicato nel 1790 come risposta alle \"Riflessioni sulla Rivoluzione francese\" di Edmund Burke, il quale aveva difeso, contro le pur moderate riforme liberali introdotte in Francia nel primo periodo della Rivoluzione, la monarchia britannica, l'aristocrazia e la Chiesa d'Inghilterra, \"A Vindication of the Rights of Men\" della Wollstonecraft rappresenta invece un attacco ai privilegi nobiliari e una difesa del regime repubblicano, e si unisce al coro dei difensori della Rivoluzione - tra i quali vi \u00e8 Thomas Paine con i suoi \"Rights of Man\" - contro l'opposto schieramento degli oppositori conservatori e reazionari.\nIn un passo delle sue \"Reflections\", Burke scriveva: \u00abIo pensavo che diecimila spade si sarebbero sguainate per vendicare anche un solo sguardo insolente nei confronti di Maria Antonietta. Ma l'et\u00e0 della cavalleria \u00e8 passata\u00bb. La teatralit\u00e0 dell'immagine burkiana, conseguente delle sue idee estetiche espresse gi\u00e0 nel 1756 nello scritto \"A Philosophical Enquiry into the Origin of Our Ideas of the Sublime and Beautiful\", viene stigmatizzata dalla Wollstonecraft: Burke aveva associato l'idea del bello con quella della debolezza e della femminilit\u00e0, mentre aveva identificato l'idea del sublime con quella della forza e della virilit\u00e0. Wollstonecraft gli ritorce quelle definizioni, sostenendo che tali descrizioni teatrali rendono i lettori delle femminucce infiacchite e lo accusa di difendere una societ\u00e0 inegualitaria fondata anche sull'emarginazione delle donne.\nDifendendo le virt\u00f9 repubblicane, la Wollstonecraft invoca l'etica della classe media in opposizione ai viziosi codici di comportamento dell'aristocrazia. Illuministicamente, ella crede nel progresso e deride il Burke per il suo attaccamento ai vecchi costumi e alle antiche tradizioni: se infatti si fosse sempre rimasti fedeli alle pi\u00f9 antiche tradizioni, per conseguenza si dovrebbe tuttora essere favorevoli perfino all'antichissimo sistema della schiavit\u00f9. Ella contrappone all'esaltazione dei valori feudali fatta dal Burke l'immagine borghese dell'idillica vita di campagna, nella quale ogni famiglia conduca la propria esistenza in una fattoria, soddisfacendo i propri bisogni con un lavoro semplice e onesto. Questa visione della societ\u00e0 le appare l'espressione di sentimenti sinceri, di contro ai sentimenti fittizi sui quali si fonderebbe la visione reazionaria del Burke.\n\"Rights of Men\" \u00e8 il primo libro apertamente politico della Wollstonecraft, cos\u00ec come \u00e8 la sua prima opera femminista: \u00absembra che nell'atto di scrivere l'ultima parte dei \"Rights of Men\", ella scopra il soggetto che occuper\u00e0 il resto della sua carriera\u00bb.\nLa \u00abRivendicazione dei diritti della donna\u00bb.\nLa \"Rivendicazione dei diritti della donna\" (\"A Vindication of the Rights of Woman\") \u00e8 l'opera pi\u00f9 importante della Wollstonecraft, sviluppo conseguente dei precedenti \"Rights of Men\" e uno dei primi scritti di filosofia femminista.\nWollstonecraft vi afferma che le donne devono ricevere un'educazione alla misura della posizione occupata nella societ\u00e0, specificando che tutte le donne sono essenziali per la nazione nella quale vivono, dal momento che educano i loro figli e sono - o potrebbero essere - le \u00abcompagne\u00bb dei loro mariti e non semplicemente delle spose.. Invece di considerare le donne una sorta di ornamento della societ\u00e0 e un oggetto di mercato in occasione del matrimonio, esse sono, in quanto esseri umani, titolari degli stessi diritti fondamentali riconosciuti agli uomini. A questo proposito, la Wollstonecraft polemizza vivacemente con James Fordyce, con John Gregory e con Jean-Jacques Rousseau, che negano che le donne abbiano tale diritto all'educazione; Rousseau, nell'\"\u00c9mile\" (1762) sosteneva infatti che le donne avrebbero dovuto essere educate in modo da piacere all'uomo.\nWollstonecraft riconosce l'esistenza, ai suoi tempi, di molte donne sciocche e superficiali, ma non a causa di una loro innata deficienza di spirito, bens\u00ec proprio a motivo dell'esclusione da una corretta educazione cui sono state soggette. Scrive: \u00abIstruite fin dall'infanzia che la bellezza \u00e8 lo scettro della donna, il loro spirito prende la forma del loro corpo e viene chiuso in questo scrigno dorato, ed essa non fa che decorare la sua prigione\u00bb, rilevando come, senza tali incoraggiamenti a concentrare ogni loro cura sull'aspetto esteriore, esse potrebbero raggiungere ben altri traguardi.\nPur facendo continui richiami all'eguaglianza tra i sessi, in certi campi, come la morale, la Wollstonecraft non pretende che esista un'analoga eguaglianza. Ella insiste piuttosto sull'eguaglianza agli occhi di Dio, in contrasto, sembra, con le sue affermazioni al riguardo della superiorit\u00e0 della forza e dell'ardimento maschile. Scrive: \u00abIo non ne concludo di desiderare un rovesciamento dell'ordine delle cose, avendo gi\u00e0 concesso che, dalla costituzione fisica, gli uomini sembrano essere stati concepiti dalla Provvidenza per raggiungere un grado pi\u00f9 elevato di valore. Parlo collettivamente nell'insieme dei sessi e non vedo l'ombra di ragione per concludere che le virt\u00f9 dei due sessi devono differire tra loro, pur avendo riguardo alla loro differente natura. In effetti, come potrebbero differire, se la virt\u00f9 non si presenta che sotto una specie eterna? Ragionando di conseguenza, devo dunque sostenere con vigore che entrambi hanno un eguale e semplice orientamento, come quello dell'esistenza di Dio\u00bb. Queste ambigue considerazioni riguardo all'eguaglianza dei sessi rendono difficile classificare la Wollstonecraft una femminista moderna, a prescindere dal fatto che i termini \"femminista\" e \"femminismo\" appaiono solo alla fine del XIX secolo.\nUna delle critiche pi\u00f9 acri espresse dalla Wollstonecraft riguarda la falsa ed eccessiva sensibilit\u00e0 femminile: ella nota che le donne che finiscono per soccombere al dominio della sensibilit\u00e0 vengono \u00abtrasportate da ogni soffio dei loro sentimenti\u00bb, ed essendo \u00abpreda dei sensi\u00bb, non possono pi\u00f9 pensare razionalmente. Tali donne fanno del male a s\u00e9 stesse e alla societ\u00e0 tutta, non contribuendo ad affinarne lo sviluppo civile - un'idea, questa, molto diffusa a quel tempo - ma possono perfino contribuire a danneggiarla. La Wollstonecraft non pretende che ragione e sentimento debbano essere nettamente separati, ma al contrario ritiene che debbano agire di concerto, in modo per\u00f2 che la ragione non si lasci sopraffare dal sentimento.\nLa Wollstonecraft stabilisce nella \"Vindication\" anche un progetto educativo: nel capitolo \"On National Education\", sostiene che tutti i bambini dovrebbero essere educati sia nella \"country day school\" che in casa, \u00abal fine di ispirare l'amore del focolare e dei piaceri domestici\u00bb. Le classi dovrebbero essere miste, in modo che l'educazione segua un modello comune ai due sessi.\nI contenuti dell'educazione da impartire seguono i valori tipici della classe borghese: la Wollstonecraft incoraggia la modestia e il lavoro, e depreca l'ozio aristocratico. A conferma di questa visione, ella ritiene che i proletari, i poveri, raggiunta l'et\u00e0 di nove anni, fatta eccezione degli scolari pi\u00f9 dotati, debbano essere separati dai benestanti e frequentare altre scuole.\nI romanzi.\nI due romanzi di Mary Wollstonecraft - \"Mary: A Fiction\" (1788) e \"Maria: or, The Wrongs of Woman\", quest'ultimo incompiuto e pubblicato postumo nel 1798 - criticano il matrimonio, considerato un'istituzione patriarcale che ha deleteri effetti sulle donne. In \"Mary: A Fiction\", la protagonista \u00e8 costretta a un matrimonio di convenienza e senza amore n\u00e9 amicizia, e deve cos\u00ec cercare di realizzare i propri desideri d'amore e di affetto fuori di esso in due amicizie romantiche a appassionate con una donna e con un uomo. Alla conclusione del romanzo, l'eroina progetta di andare \u00abper questo mondo, dove non bisogna sposarsi n\u00e9 essere offerta in matrimonio\u00bb.\n\"Maria: or, The Wrongs of Woman\", considerato l'opera femminista pi\u00f9 radicale della Wollstonecraft, \u00e8 costruito sulla vicenda di una donna fatta internare dal marito in manicomio; come Mary, anche Maria si realizza fuori del matrimonio, nella relazione con una delle sue sventurate compagne e nell'amicizia con una delle guardiane. In nessuno dei due romanzi vi \u00e8 traccia di matrimoni felici, per quanto nei \"Rights of Woman\" la scrittrice avesse almeno ammesso la necessit\u00e0 della loro esistenza.\nNei due romanzi si torna a criticare la teoria della \u00absensibilit\u00e0\u00bb, quella filosofia morale ed estetica tanto in voga alla fine del secolo. \"Mary\" \u00e8 infatti un \u00abromanzo della sensibilit\u00e0\u00bb nel quale la Wollstonecraft tenta di utilizzare gli stessi stereotipi di quel genere letterario al fine di scalzare il sentimentalismo, una filosofia del sentimento dannosissima specialmente per le donne, che vengono incoraggiate a privilegiare le emozioni a danno della razionalit\u00e0. Anche in \"Maria: or the Wrongs of Woman\", l'indulgenza dell'eroina per le fantasie romantiche, favorite dalla lettura dei romanzi di moda, \u00e8 descritta come particolarmente pregiudizievole per lo sviluppo della personalit\u00e0..\nPunto centrale dei due romanzi \u00e8 l'amicizia tra donne: quella tra Maria e Jemima, basata su un legame quasi materno tra una donna di classe superiore e una donna del popolo, ha una particolare rilevanza nella storia della letteratura femminista, in quanto si ammette che donne di diversa estrazione sociale possano avere gli stessi interessi allorch\u00e9 siano in questione i diritti delle donne.\nLe \u00abLettere scritte in Svezia, Norvegia e Danimarca\u00bb.\nLe \"Letters written in Sweden, Norway, and Denmark\", scritte in occasione di un viaggio compiuto da Mary nei tre paesi nordici nel 1795 e pubblicate l'anno dopo, sono in numero di venticinque e trattano di varie questioni: di controversi problemi politici, come la riforma delle prigioni, la propriet\u00e0 fondiaria, il divorzio, e di soggetti di natura completamente diversa, come il giardinaggio, l'estrazione del sale o la vista di panorami naturali che ispirano l'idea del \u00absublime\u00bb. Se le \"Lettere\", nel loro insieme, possono sembrare appartenere al genere del diario di viaggio, in realt\u00e0 sembrano far parte di un genere ibrido, anche se non tutti i critici condividono questo assunto.\nAlcuni studiosi sottolineano come Mary Wollstonecraft abbia fuso il tema del viaggio con l'autobiografia e la \"memoria\", parola con la quale Mary stessa presenta la sua raccolta, ed \u00e8 stato notato altres\u00ec che l'opera sembra prendere la forma del romanzo epistolare. In effetti, nel libro si va dalle riflessioni autobiografiche alle fantasie sulla natura e alle teorie politiche. L'unit\u00e0 dello scritto \u00e8 garantita da due elementi: le idee di Mary sulla natura e l'evoluzione della societ\u00e0, e un'impronta malinconica che caratterizza tutto il libro, e questa immagine di sofferenza finisce con l'imporsi al lettore.\nLe \"Lettere\" si rifanno alle descrizioni di viaggi, con intenti morali, in voga nel Settecento, come \"The Traveller, or a Prospect of Society\" (1764) di Oliver Goldsmith, il \"A Sentimental Journey Through France and Italy\" (1768) di Laurence Sterne, \"A Journey to the Western Islands of Scotland\" (1775) di Samuel Johnson, \"The Journal of a Tour to the Hebrides\" (1785) di James Boswell e ai libri di viaggio di Arthur Young.\nAvendo infatti analizzato 24 libri di viaggio per conto della rivista \u00abAnalytical Review\u00bb, nella quale lavorava, Mary Wollstonecraft conosceva bene questo genere: ella pot\u00e9 cristallizzare le idee sulle quali fondare un buon libro di viaggio; in una delle sue analisi, sosteneva che gli scrittori di viaggio devono avere \u00abun'idea direttrice in testa, un obbiettivo di massima sul quale concentrare i propri pensieri e dirigere le proprie riflessioni\u00bb, e questi libri non devono essere costituiti da \u00ab osservazioni isolate, non sostenute da alcun interesse, da nessun orientamento dominante nello spirito, senza i quali il libro mancherebbe di unit\u00e0\u00bb. I libri di viaggio devono contenere descrizioni dettagliate e attraenti di popoli e luoghi, riflessioni nelle quali lo spirito dell'osservatore vagabondi sulla storia, e la curiosit\u00e0 del narratore per i soggetti descritti deve essere pari a quella suscitata nel lettore.\n\u00abL'arte del viaggio \u00e8 un ramo dell'arte del pensiero\u00bb, scrive la Wollstonecraft. Il suo viaggio e i suoi commenti non sono soltanto sentimentali ma anche filosofici. Ella utilizza questi due aspetti per proseguire nella critica dei ruoli sociali attribuiti alle donne e del progresso della civilt\u00e0, gi\u00e0 delineata nelle \"A Vindication of the Rights of Men\", \"A Vindication of the Rights of Woman\" e nell'analisi contenuta in \"An Historical and Moral View of the French Revolution\". Dopo aver rifiutato le convenzioni della scrittura politica e filosofica, Mary Wollstonecraft introduce il suo \u00abfemminismo rivoluzionario\u00bb in un genere fino ad allora riservato agli scrittori uomini, trasformando \u00abl'insieme di fatti oggettivi e di impressioni individuali del viaggio [...] in una rivelazione autobiografica\u00bb.\nIl suo desiderio di approfondire e di cogliere pienamente ogni istante dell'esperienza del viaggio trova la sua origine nell'opera di Jean-Jacques Rousseau, in particolare ne \"Les R\u00eaveries du promeneur solitaire\" Numerosi i temi russoiani: la ricerca delle fonti della felicit\u00e0, il rifiuto dei beni materiali, l'impressione estatica data dalla natura, e il ruolo essenziale esercitato dal sentimento nella comprensione delle cose. Diversamente da Rousseau, tuttavia, che rifiuta i valori della moderna societ\u00e0 civile, Mary Wollstonecraft celebra tanto i valori domestici quanto quelli del progresso industriale.\nAnche l'influsso delle \"Confessioni\" di Rousseau, scritte nel 1782, \u00e8 presente nel viaggio, fisico e psicologico, descritto nelle \"Letters\". Le cose che Mary rivela di s\u00e9, presentate come \u00abrivelazioni non premeditate\u00bb, sono utili a offrire al lettore una personalit\u00e0 stabile e comprensibile, e a trasformare la sua condizione, in quel momento infelice a causa della compromessa relazione con l'Imlay, in una materia letteraria in grado di coinvolgere emotivamente il lettore.\nAppoggiandosi largamente sul linguaggio filosofico del sublime, Mary ridefinisce i termini centrali del \"A Philosophical Enquiry into the Origin of Our Ideas of the Sublime and Beautiful\" (1757) del Burke. Questi privilegiava il \"sublime\" \u2013 associato con la virilit\u00e0, la forza, il terrore, il timore sacro\u00a0\u2013 rispetto al \"bello\" \u2013 associato con la femminilit\u00e0, la passivit\u00e0, la delicatezza e la debolezza\u00a0\u2013 mentre Mary Wollstonecraft associa il sublime con la sterilit\u00e0 e il bello con la fecondit\u00e0. Questo cambiamento di prospettiva estetica \u00e8 evidente, per esempio, nei numerosi passi consacrati al legame affettuoso di Mary con la piccola figlia Fanny: qui \u00abbella\u00bb \u00e8 la tipica virt\u00f9 della donna, quella di essere madre.\nLa Wollstonecraft rimette anche in discussione le tradizionali associazioni negative esistenti tra il \"sublime\" e la \"morte\"; i pensieri di morte, evocati per esempio da una cascata d'acqua, sono condotti a evocare le idee di rinascita e di immortalit\u00e0:\nCos\u00ec come le sue altre manipolazioni del linguaggio del sublime, questo passo \u00e8 fortemente segnato dal sesso dell'autore: essendo una donna, e perci\u00f2 tenuta a tutte le restrizioni e ai condizionamenti giuridici e sociali che le sono imposte, ella pu\u00f2 immaginare una qualche autonomia soltanto dopo la morte.\nL'eredit\u00e0 di Mary Wollstonecraft.\nSi \u00e8 detto che \u00abla vita di Mary Wollstonecraft ha, fino all'ultimo quarto del XX secolo, interessato i lettori molto pi\u00f9 dei suoi scritti\u00bb. A seguito della pubblicazione delle \"Memorie\" di Godwin, che la presentarono per quello che era, una donna inaccettabile per i conformisti della buona borghesia e dell'alta societ\u00e0, la reputazione di Mary Wollstonecraft scese per un secolo, messa quasi alla berlina da Maria Edgeworth, che prese a modello la sua figura rappresentandola nel personaggio \u00abbizzarro\u00bb di Harriet Freke del suo romanzo \"Belinda\" (1801). Altre scrittrici come Mary Hays, Charlotte Turner Smith, Fanny Burney e Jane West misero in scena personaggi analoghi per impartire \u00abuna lezione di morale\u00bb alle loro lettrici. Le opere di Mary furono poco lette per tutto l'Ottocento perch\u00e9 \u00able sue critiche lasciano intendere o dichiarano che nessuna donna che abbia rispetto di s\u00e9 leggerebbe i suoi scritti\u00bb.\nFuori dal coro si mise per la prima volta George Eliot, scrittrice prolifica che nel 1855 dedic\u00f2 un saggio al ruolo e ai diritti delle donne, dove sono citate Mary Wollstonecraft e Margaret Fuller, la giornalista e attivista americana per i diritti delle donne che era stata in Europa, nel 1849 aveva partecipato alla difesa della Repubblica Romana e aveva avuto un bambino da un uomo che non spos\u00f2. Millicent Garrett Fawcett, una suffragetta poi presidente della \"National Union of Women's Suffrage Societies\", scrivendo l'introduzione dei \"Rights of Woman\" pubblicata nella ricorrenza del centenario della loro prima edizione, rivalutava la memoria della Wollstonecraft presentandola come la prima combattente per il diritto di voto alla donne. Con l'emergere del moderno femminismo, anche Virginia Woolf ed Emma Goldman si volgono alla biografia di Mary Wollstonecraft celebrandone \u00able esperienze di vita\u00bb.\nIn tanti ora descrivono e discutono della vita di Mary, le cui opere, per\u00f2, continuano a essere sostanzialmente ignorate, finch\u00e9 dagli anni Sessanta del XX secolo i suoi scritti tornano finalmente in primo piano. La loro fortuna corrisponde all'ondata femminista durante la quale vengono pubblicate sei corpose biografie della scrittrice, presentandone \u00abla vita appassionata che si giustappone al suo programma radicale e razionalista\u00bb.. Mary Wollstonecraft \u00e8 vista come una figura piena di paradossi, intrigante perch\u00e9 non corrispondente al femminismo contemporaneo, nel quale \u00abil privato \u00e8 politico\u00bb. Nei decenni successivi emerge una nuova immagine di Mary, vista come prodotto della sua epoca e tuttavia viene rilevata la continuit\u00e0 del suo pensiero con le successive, storiche correnti femministe.\nNei primi anni del XXI secolo, l'opera di Mary Wollstonecraft viene ancora studiata: Ayaan Hirsi Ali, scrittrice politica, gi\u00e0 musulmana e poi critica dell'Islam, in particolare per quanto attiene alla sua legislazione nei confronti delle donne, cita i \"Rights of Woman\" nella sua autobiografia \"Infidel\", scrivendo di essersi \u00abispirata a Mary Wollstonecraft, pioniera del femminismo che diceva alle donne che esse avevano la stessa capacit\u00e0 di ragionare degli uomini e meritavano gli stessi diritti\u00bb."}
{"id": "104373", "revid": "767487", "url": "https://it.wikipedia.org/wiki?curid=104373", "title": "Fredrik Pacius", "text": "Biografia.\nPacius complet\u00f2 gli studi musicali a Kassel, in Germania, sotto la guida del compositore Louis Spohr. Successivamente fu nominato maestro di cappella presso la corte svedese a Stoccolma. \nNel 1834 ottenne l'incarico di maestro di musica presso l'Universit\u00e0 di Helsinki, che mantenne fino al 1867. In quel periodo Pacius fu uno dei protagonisti pi\u00f9 attivi della scena musicale della citt\u00e0 e dell'intera Finlandia: fond\u00f2 una societ\u00e0 musicale, un coro di studenti e un'orchestra, e svolse regolare attivit\u00e0 concertistica. Port\u00f2 il Romanticismo tedesco in Finlandia, e lo fuse con elementi della tradizione musicale locale. \nNel 1848 mise in musica il poema \"Maamme\" (\"la nostra terra\") scritto da Johan Ludvig Runeberg, che sarebbe in seguito diventato l'inno nazionale della Finlandia. La stessa melodia composta da Pacius venne utilizzata anche per l'inno nazionale dell'Estonia, \"Mu isamaa, mu \u00f5nn ja r\u00f5\u00f5m\" (\"Mia terra natia, mio orgoglio e gioia\").\nNel 1852 compose \"Kung Karls jakt\" (\"La caccia di re Carlo\"), la prima opera lirica finlandese, in tre atti. Il libretto, in lingua svedese, fu scritto dall'autore e storico Zacharias Topelius. La sua opera lirica pi\u00f9 importante, \"Die Loreley\", riporta in Germania alla vicenda della fata Loreley del Reno, ed \u00e8 tuttora in repertorio nei teatri dell'area scandinava."}
{"id": "104374", "revid": "834", "url": "https://it.wikipedia.org/wiki?curid=104374", "title": "Friedrich Pacius", "text": ""}
{"id": "104380", "revid": "1222", "url": "https://it.wikipedia.org/wiki?curid=104380", "title": "Gaviale", "text": ""}
{"id": "104383", "revid": "1222", "url": "https://it.wikipedia.org/wiki?curid=104383", "title": "Gavialis", "text": ""}
{"id": "104384", "revid": "809148", "url": "https://it.wikipedia.org/wiki?curid=104384", "title": "Gavialidae", "text": "I gavialidi (Gavialidae) sono una famiglia di rettili, appartenenti all'ordine dei Crocodylia. I gavialidi sono rappresentati attualmente da una sola specie, il gaviale del Gange (\"Gavialis gangeticus\"), che vive in India. Sono note anche numerose specie estinte. Il cosiddetto falso gaviale (\"Tomistoma schlegelii\") \u00e8 stato a volte incluso nella famiglia, a causa di alcune somiglianze nella morfologia e nel comportamento, ma \u00e8 solitamente ritenuto un membro della famiglia dei crocodilidi per alcune caratteristiche, in particolare nel cranio. In ogni caso, alcuni studi genetici indicherebbero che il gaviale e il falso gaviale potrebbero essere strettamente imparentati, forse nella stessa famiglia.\nI gavialidi sono grandi rettili semiacquatici, simili a coccodrilli, ma con un muso pi\u00f9 sottile. Il muso lungo e stretto \u00e8 utile per catturare pesci, poich\u00e9 i gaviali sono sprovvisti della forza nelle fauci dei coccodrilli, grazie alla quale riescono a predare anche grandi mammiferi.\nTassonomia.\nFamiglia Gavialidae\nInoltre, i tomistomini potrebbero appartenere a questo gruppo:"}
{"id": "104385", "revid": "1658", "url": "https://it.wikipedia.org/wiki?curid=104385", "title": "Sindacalismo Rivoluzionario", "text": ""}
{"id": "104387", "revid": "22356", "url": "https://it.wikipedia.org/wiki?curid=104387", "title": "Gavialidi", "text": ""}
{"id": "104390", "revid": "2028514", "url": "https://it.wikipedia.org/wiki?curid=104390", "title": "Berimbau", "text": "Il berimbao (o berimbau o birimbao) \u00e8 uno strumento musicale a corda percossa di origine africana, diffusosi in Brasile in seguito all'importazione degli schiavi africani durante il colonialismo. Oggi \u00e8 parte della tradizione della musica latinoamericana, e in particolare della capoeira.\nDescrizione.\nIl berimbao \u00e8 composto da un arco di legno, lungo da 1,3 a 1,6 metri (ma ve ne sono anche di pi\u00f9 lunghi), a seconda della estensione musicale dello strumento, che tende una corda metallica. Una zucca secca e cava (detta \"caba\u00e7a\"), alla quale \u00e8 stata realizzata un'apertura, \u00e8 fissata all'arco di legno e funge da cassa di risonanza.\nQuesto strumento deve il suo nome al legno brasiliano denominato \"biriba\", nome scientifico Rollinia mucosa, con il quale veniva e viene tuttora prodotto.\nIl berimbao \u00e8 retto con la mano sinistra in posizione verticale (con l'arco rivolto verso il corpo del suonatore) mentre la mano destra mantiene un caxixi e una bacchetta di legno (\"vareta\" o \"baqueta\"). Quest'ultima \u00e8 usata per percuotere la corda (detta \"arame\") del berimbao. Allontanando e avvicinando la zucca al corpo, il suonatore pu\u00f2 amplificare o attutire il suono chiudendo o meno l'apertura della caba\u00e7a. Una moneta (detta \"dobr\u00e3o\") o una pietra levigata tenuta fra l'indice e il pollice della mano sinistra pu\u00f2 essere accostata o meno alla corda in modo da variarne l'ampiezza di vibrazione e, quindi, cambiare il suono prodotto dallo strumento.\nSi possono distinguere tre tipi di berimbau, a seconda dell'altezza del suono prodotto: \"viola\", \"medio\" e \"gunga\", che producono rispettivamente un suono acuto, intermedio e grave. Quest'ultimo, generalmente il pi\u00f9 grande dei tre, viene spesso considerato strumento \"sacro\". Nella Capoeira il gunga pu\u00f2 essere suonato solo da un musicista particolarmente importante (per esempio un maestro) o da chi ne riceva il permesso dal maestro, nella Roda (un incontro di capoeira), il berimbau \u00e8 suonato dal capoeirista pi\u00f9 anziano.\nCuriosit\u00e0.\nMax Cavalera, cantante e leader dei Soulfly e dei Cavalera Conspiracy, ma soprattutto ex Sepultura (di cui fu il fondatore con il fratello Igor) sa suonare questo strumento (come anche il Sitar), lo si pu\u00f2 sentire ad esempio nella parte iniziale del brano \"Attitude\"."}
{"id": "104391", "revid": "92723", "url": "https://it.wikipedia.org/wiki?curid=104391", "title": "Teorema di Parseval", "text": "In analisi complessa il teorema di Parseval o identit\u00e0 di Rayleigh, il cui nome \u00e8 dovuto a Marc-Antoine Parseval, \u00e8 un teorema che stabilisce che la sommatoria del prodotto dei coefficienti di Fourier di due funzioni periodiche \u00e8 uguale all'integrale del loro prodotto. In sostanza il teorema di Parseval ci fornisce la potenza di un segnale a partire dai coefficienti del suo sviluppo in serie di Fourier. \nNonostante il termine \"teorema di Parseval\" sia spesso utilizzato per descrivere l'unitariet\u00e0 di ogni trasformata di Fourier, in particolar modo in fisica e in ingegneria, la forma pi\u00f9 generale di questa propriet\u00e0 \u00e8 data dal teorema di Plancherel.\nIl teorema.\nSiano formula_1 e formula_2 due funzioni Riemann integrabili, a valori complessi e definite su formula_3. Siano esse periodiche con periodo formula_4 e sia la rappresentazione per mezzo della serie di Fourier:\nAllora:\nNel caso particolare in cui formula_7 il teorema stabilisce che, data una funzione in formula_8 su formula_3 con derivata prima e seconda assolutamente convergenti, allora l'area sottesa dal modulo al quadrato della funzione \u00e8 uguale a quella sottesa dal modulo al quadrato della sua trasformata di Fourier:\nInoltre, spesso si considerano solo le serie di Fourier per funzioni a valori reali formula_11 e formula_12, che corrispondono al caso speciale in cui formula_13 \u00e8 reale, formula_14, formula_15 \u00e8 reale e formula_16. In tal caso si ha:\ndove formula_18 denota la parte reale.\nDimostrazione nel caso \"A\"=\"B\".\nSia formula_19 una funzione periodica di periodo formula_20 sviluppabile in serie di Fourier, e sia:\nla serie di Fourier della funzione, dove i coefficienti della serie sono allora dati da:\ncon formula_23 e formula_24. \nAllora si ha:\nDimostrazione del teorema di Plancherel.\nIl teorema di Parseval \u00e8 un caso particolare del teorema di Plancherel. Sia formula_31, con:\nAllora:\ndove formula_19 indica la funzione, formula_35 la funzione coniugata e formula_36 la trasformata di Fourier di formula_19.\nApplicazioni.\nNel caso di due segnali di energia formula_38 e formula_39, con trasformate di Fourier rispettivamente formula_40 e formula_41, con formula_42, il teorema di Parseval si scrive spesso nella forma:\nInfatti, esprimendo formula_38 attraverso l'antitrasformata di Fourier di formula_40, si ha:\ne quindi:\nove nell'ultimo termine si sono scambiate l'integrazione nel tempo e quella in frequenza. Poich\u00e9 anche formula_39 \u00e8 per ipotesi un segnale di energia, si conclude che, come volevasi dimostrare:\nNel caso particolare nel quale formula_50 si ottiene:\ncio\u00e8, l'energia del segnale pu\u00f2 essere espresso anche tramite l'integrale del quadrato della sua \"densit\u00e0 spettrale di energia\".\nCi\u00f2 pu\u00f2 interpretarsi fisicamente dicendo che l'energia totale di un segnale pu\u00f2 essere calcolata sommando sia l'energia di una serie di suoi campioni nel tempo, che la densit\u00e0 spettrale di una serie di campioni nella frequenza.\nUna dimostrazione alternativa pu\u00f2 essere ottenuta tenendo conto del teorema di Wiener-Chin\u010din. \nConsiderando che per ogni funzione trasformabile secondo Fourier si ha:\nponendo formula_53 si ottiene:\nDalla definizione di correlazione incrociata tra due segnali di energia si ha:\nche trasformando secondo Fourier fornisce, per il teorema citato:\nper cui si conclude che:\novvero:\nUn teorema analogo vale per segnali di potenza, ed una dimostrazione alternativa \u00e8 basata sul teorema di convoluzione.\nEsempi.\nSi determini la potenza del segnale formula_19 di periodo formula_20. \ncon formula_64:"}
{"id": "104393", "revid": "599013", "url": "https://it.wikipedia.org/wiki?curid=104393", "title": "The Shield", "text": "The Shield \u00e8 una serie televisiva statunitense prodotta dal 2002 al 2008 incentrato sulle vicende di quattro \"detective\" in servizio presso un distretto del \"Los Angeles Police Department\".\nLa serie, ideata e prodotta da Shawn Ryan e in parte ispirata allo scandalo Rampart, narra di un distretto di polizia di un immaginario quartiere malfamato di Los Angeles, Farmington, dove la giustizia deve fare quotidianamente i conti con la corruzione, la violenza e la mancanza di risorse. Tutta la serie conta ottantotto episodi; il primo and\u00f2 in onda negli USA il 12 marzo 2002. La canzone dei titoli di testa \u00e8 \"Just Another Day\" di Vivian Romero.\nStoria.\nIl primo episodio della serie \u00e8 andato in onda per la prima volta negli Stati Uniti il 12 marzo 2002 sul canale FX Networks. Il 4 marzo 2003, sfruttando il successo della serie, viene trasmesso l'episodio intitolato \"Co-pilot\": si tratta di un prequel, un episodio cio\u00e8 girato a posteriori che mostra gli eventi del distretto prima del primo episodio, con tanto di nascita della squadra d'assalto di cui Mackey \u00e8 il capo.\nIn Italia la serie \u00e8 stata trasmessa per la prima volta a partire dal 3 settembre 2004 su Italia 1, e sono state trasmesse le prime cinque stagioni. La sesta stagione \u00e8 stata trasmessa in anteprima sul canale satellitare AXN dal 24 settembre 2008; successivamente \u00e8 stata trasmessa, in chiaro, su Italia 1 dal 7 agosto 2009, anche la settima e ultima stagione \u00e8 stata trasmessa in prima visione sul canale AXN dal 22 settembre 2009 al 15 dicembre 2009, mentre in chiaro \u00e8 stata trasmesso da Italia 1 a partire dal 4 giugno 2010.\nTrama.\nI protagonisti sono quattro poliziotti: Shane Vendrell, Curtis Lemansky, Victor Samuel Mackey e Ronald Everett Gardocki, che costituiscono una squadra speciale detta \"strike team\". Con il tempo stringeranno un legame di amicizia e complicit\u00e0 ben oltre i normali rapporti lavorativi che si instaurano generalmente tra colleghi. Tutti e quattro si riuniscono sempre in una stanza privata, dove a nessuno \u00e8 concesso entrare, in cui pianificano tutte le tattiche e le strategie per le loro operazioni.\nUsano la loro posizione per controllare direttamente gli spacciatori e le \"gang\" per creare una serie di intrighi e per arricchirsi, ma a lungo andare finiranno per invischiarsi in traffici pi\u00f9 grandi e per coprire le loro mosse illegali cominceranno a compierne di peggiori, tanto da diventare dei veri criminali.\nEpisodi.\nLe stagioni sono suddivise in episodi da circa 45 minuti e ogni stagione conta un numero tra i 10 e i 15 episodi, come \u00e8 solito per le serie televisive di mid-season.\nA partire dalla seconda met\u00e0 degli anni 2000 la serie \u00e8 stata anche pubblicata in formato DVD:\nI luoghi di ambientazione.\nNel susseguirsi delle puntate vengono indicati vari luoghi del distretto, come per esempio Echo Park, MacArthur Park, Alvarado Street, Wilshire che all'incirca corrispondono alla reale circoscrizione del distretto Rampart. Inoltre a conferma dei luoghi si pu\u00f2 riconoscere in lontananza, in alcune riprese, il Dodger Stadium di Los Angeles."}
{"id": "104394", "revid": "110764341", "url": "https://it.wikipedia.org/wiki?curid=104394", "title": "Identit\u00e0 combinatoria", "text": "In matematica e in particolare in combinatoria, per identit\u00e0 combinatoria si intende una uguaglianza fra due espressioni le quali sono interpretabili come cardinalit\u00e0 di due insiemi di oggetti discreti (sottoinsiemi di insiemi finiti, combinazioni di estrazioni, orbite di gruppi di trasformazioni, grafi, cammini nel piano combinatorio, polinomi a coefficienti razionali semplici, configurazioni geometriche discrete, ...) che si possono porre in corrispondenza biunivoca, oppure si possono ricavare formalmente da identit\u00e0 come le precedenti. Molte di queste identit\u00e0 riguardano funzioni speciali. Di molte sono possibili interpretazioni geometriche.\nAlcuni esempi:\nove \u03c6 \u00e8 la Funzione \u03c6 di Eulero."}
{"id": "104401", "revid": "1318658", "url": "https://it.wikipedia.org/wiki?curid=104401", "title": "Disegno di legge", "text": "Con disegno di legge (ddl), o anche proposta - o progetto - di legge (pdl), nel diritto, si intende un testo con cui si progetta l'emanazione di un atto normativo di rango primario. Il testo \u00e8 proposto da soggetti qualificati (di norma i parlamentari, ma spesso non solo loro) all'interno dei vari ordinamenti giuridici statali.\nDescrizione generale.\nLa proposta cos\u00ec avanzata \u00e8 destinata ad essere analizzata dai vari organi legislativi competenti e, se consegue le prescritte maggioranze, a tradursi o meno in legge.\nIn Italia.\nNell'ordinamento giuridico italiano con i termini:\nsi indica un testo suddiviso in articoli che viene presentato dagli/agli organi depositari del potere legislativo, cui spetta l'iniziativa legislativa. Solitamente viene accompagnato da una relazione, che \u00e8 per\u00f2 formalmente necessaria solo per le proposte popolari.\nI termini sono contenuti nella Costituzione della Repubblica Italiana e si riferiscono allo stesso atto; tuttavia tradizionalmente la dottrina distingue:\nLa dizione progetto di legge indica l'insieme dei due istituti e non ha una menzione formale nella costituzione, ove si eccettui l'ultimo capoverso dell'art. 71.\nIl progetto di legge costituzionale invece \u00e8 un particolare progetto di legge, previsto per le leggi costituzionali presenti negli ordinamenti a costituzione rigida come quello italiano, il cui iter prevede una procedura aggravata, ossia pi\u00f9 complessa rispetto a quella dei progetti di legge ordinari.\nAl Senato della Repubblica.\nIndica un testo normativo proposto all'approvazione del Senato, presentato da chi ha il potere d'iniziativa legislativa, ossia:\nAlla Camera dei deputati.\nIndica un progetto di legge di iniziativa governativa, per distinguerlo dalla proposta di legge che \u00e8 di altra iniziativa. Previo esame da parte della Commissione competente, essi giungono in aula per l'approvazione.\nIn Consiglio regionale.\nLa disciplina della potest\u00e0 legislativa conferita dalla Costituzione \u00e8 contenuta negli statuti regionali, cos\u00ec come l'iniziativa legislativa e l'iter legis.\nVoci correlate.\nScheda sui lavori preparatori dei progetti di legge su camera.it"}
{"id": "104403", "revid": "991694", "url": "https://it.wikipedia.org/wiki?curid=104403", "title": "Proposta di legge", "text": ""}
{"id": "104405", "revid": "124401826", "url": "https://it.wikipedia.org/wiki?curid=104405", "title": "Delegificazione", "text": "La delegificazione, nell'ordinamento giuridico italiano, identifica un istituto, per lo pi\u00f9 ritenuto coerente con i principi costituzionali, per cui la disciplina di alcune materie non protette da riserva di legge assoluta \u00e8 trasferita dalla fonte legislativa primaria a quella secondaria, (come ad esempio un decreto ministeriale).\nStoria.\nLa precedente legge 31 gennaio 1926, n. 100 emanata quando era ancora vigente lo Statuto Albertino, non menzionava affatto la possibilit\u00e0 del Parlamento di emanare deleghe al Governo per l'esercizio della funzione legislativa: si era quindi creata una situazione anomala, per cui da un lato vi era l'assoluta preminenza del Parlamento nella emanazione delle leggi, e dall'altro si poneva la prassi governativa costante di emanare decreti legge, decreti legislativi e anche regolamenti delegati, sebbene non giustificata da alcuna previsione statutaria (oggi diremmo \"costituzionale\").\nLa legge 23 agosto 1988, n. 400 ha risistemato la materia, fino ad allora disciplinata dalla legge n. 100/1926, che introdusse un nuovo tipo di delegificazione preventiva ad effetto potenziale e circoscritta a casi isolati: il Governo pu\u00f2 adottare dei regolamenti amministrativi per materie non coperte da riserva assoluta di legge, autorizzati da leggi stesse nel caso in cui il Governo stesso voglia adottare il regolamento.\nLa legge 59/1997, chiamata anche legge annuale di delegificazione, delegava alla potest\u00e0 regolamentare del governo il compito di adeguare la \u00abdisciplina sostanziale e procedimentale dell'attivit\u00e0 e degli atti amministrativi ai principi della normativa comunitaria, anche sostituendo al regime concessorio quello autorizzatorio\u00bb.\nCaratteristiche.\nIn particolare, all'art. 17 della legge n.400 del 1988 \u00e8 prevista la delegificazione come istituto che attribuisce al governo italiano il potere generalizzato di emanare norme di rango secondario, per lo pi\u00f9 consistenti in regolamenti, sulla base di una legge a contenuto autorizzatorio da parte del Parlamento. Si tratta di un mutamento di fonte normativa, relativamente ad alcune materie ben individuate. Ci\u00f2 consente un'attivit\u00e0 diretta del Governo in quegli ambiti, considerata pi\u00f9 rapida e flessibile.\nVa osservato che lo strumento della delegificazione, di per s\u00e9, \u00e8 uno strumento neutro, perch\u00e9 non mira istituzionalmente n\u00e9 a deflazionare il numero di fonti, n\u00e9 il numero di norme presenti nell'ordinamento. Anzi, al contrario, qualche autore ritiene addirittura che la delegificazione pu\u00f2 paradossalmente innescare un processo inflativo nella produzione normativa: \u00e8 pi\u00f9 facile produrre norme, \"quindi\" si producono pi\u00f9 norme. Non mancano autori che sostengono l'utilit\u00e0 di questo strumento al fine di snellire l'attivit\u00e0 parlamentare, spesso soffocata da atti normativi troppo dettagliati da discutere o da proposte di leggine di scarsa importanza a livello nazionale.\nApplicazioni pratiche.\nIl fenomeno della delegificazione si \u00e8 sviluppato a partire dal settore amministrativo in materia di procedimento, con la legge 7 agosto 1990, n. 241.\nAltro settore interessato dalla delegificazione \u00e8 quello dell'indennit\u00e0 di espropriazione, disciplinata dalla legge 8 agosto 1992, n. 359. Importanti interventi delegificativi si registrano anche nel settore degli appalti, a partire dalla legge 11 febbraio 1994, n. 109.\nMa il fenomeno si \u00e8 manifestato in maniera appariscente nel settore del pubblico impiego: con le tre leggi Bassanini (rispettivamente legge n. 59 del 1997, legge n. 127 del 1997 e legge n. 191 del 1998), si \u00e8 operato un intervento di vaste dimensioni, fondato sul criterio di delegificazione di molte materie eterogenee e complesse, tutte accomunate dall'intento legislativo di semplificare i procedimenti amministrativi. Ma la riforma Bassanini ha fatto anche di pi\u00f9, prevedendo che il Parlamento emani una legge annuale di delegificazione, come strumento generale (non pi\u00f9 puntuale e specifico per talune materie) per la riorganizzazione della pubblica amministrazione.\nIl problema dell'abrogazione.\nIl secondo comma dell'art. 17 della legge n. 400 del 1988 espressamente prevede che la legge-delega debba indicare quali norme restano abrogate per effetto della delegificazione, cio\u00e8 per effetto dell'intervento (peraltro \"autorizzato\" dalla delega) del potere governativo di interferire in materie gi\u00e0 affidate alla potest\u00e0 legislativa parlamentare. Dunque il Parlamento pu\u00f2 delegificare, ossia delegare il Governo a disciplinare con regolamenti una certa materia, purch\u00e9 indichi nella legge delega quali norme vanno abrogate. Non sempre ci\u00f2 accade.\nSul punto, vi sono due orientamenti:\nIl problema della sindacabilit\u00e0.\nL'espansione del fenomeno della delegificazione ed il progressivo allontanamento dallo schema disegnato dalla legge n. 400 del 1988, pongono in primo piano il problema del controllo giurisdizionale sui regolamenti delegati.\nLa Cassazione, sez. Lav., sent. n. 8604 del 16-07-1992, ha ritenuto in un certo senso \"ambigua\" la posizione occupata dai regolamenti delegati tra le fonti del diritto: essi si sostituiscono interamente alla legge nella disciplina di una certa materia, e quindi acquistano di fatto una \"primariet\u00e0 in senso sostanziale\" che incide sull'esigenza di certezza e uniformit\u00e0 del diritto. I regolamenti indipendenti o liberi (detti pure, impropriamente, delegati) costituiscono atti di normazione secondaria aventi forza di legge e sono idonei, pertanto, nell'ambito loro riconosciuto, ad innovare col solo limite del rispetto della Costituzione e dei principi dell'ordinamento, rispetto alle regole fissate con norme primarie.\nLa Corte costituzionale ha sempre escluso il sindacato di costituzionalit\u00e0 sui regolamenti, in quanto atti formalmente amministrativi, emanati cio\u00e8 dal potere esecutivo: questo tipo di atti \u00e8 soggetto al sindacato del giudice amministrativo, che ha il potere di annullarli, ovvero al sindacato del giudice ordinario, che ha il potere di disapplicarli, a seconda del tipo di controversia nella quale vengono in rilievo.\nL'unico caso in cui la Corte Costituzionale afferma la propria competenza ad annullare i regolamenti delegati \u00e8 nell'ambito di un giudizio su conflitto di attribuzione. Una serie di casi giudiziari verificatisi tra il 1997 ed il 1999. ha posto in evidenza il problema relativo alla disciplina contenuta nei regolamenti delegati, modificativi o sostitutivi della disciplina prima contenuta in atti legislativi.\nAlcune Regioni hanno contestato, in diverse occasioni, la legittimit\u00e0 di alcuni regolamenti delegati, deducendo che la materia dei rapporti tra Stato e regioni \u00e8 coperta da riserva di legge e che la stessa legge n. 400 citata esclude la disciplina regolamentare governativa per le materie riservate alla competenza regionale. Sul punto, la Corte Costituzionale ha affermato che i rapporti tra fonti regionali e fonti secondarie statali sono di reciproca esclusione, quando si tratta di competenze proprie della Regione.\nNel diritto comunitario.\nGli strumenti della semplificazione del diritto comunitario includono: Libri Bianchi, Libri Verdi ,\"peer review\", comitati consultivi e comitati di esperti; il consolidamento dei testi preesistenti e la codificazione abrogativa di norme obsolete; l'adozione di direttive non eccessivamente particolareggiate e il ricorso ai regolamenti solo in presenze di necessit\u00e0 di uniformazione applicativa del diritto interno degli Stati membri.\nLa produzione normativa dell'Unione Europea \u00e8 stata caratterizzata da una prima fase durante la quale venivano approvate direttive molto analitiche aventi una regolazione asimmetrica, che distingueva una disciplina specifica per gli operatori preesistenti (l\"incumbent\") da quella riservata ai nuovi operatori.\nLa Direttiva 21/2002, cosiddetta \"Direttiva Quadro\", stabil\u00ec che gli obblighi \"ex ante\" possono essere imposti solamente \u00abquando i mezzi di tutela apprestati dal diritto nazionale e comunitario della concorrenza non siano sufficienti a risolvere i problemi\u00bb. Tale provvedimento segn\u00f2 il passaggio alle cosiddette \"direttive di seconda generazione\", una produzione legislativa molto meno analitica, di carattere transitorio e residuale, che prevedeva la partecipazione dei soggetti interessati al processo decisionale e l'introduzione di modalit\u00e0 extragiurisdizionali di risoluzione delle controversie (\"alternative dispute resolution\").\nLa regolazione aveva quindi il compito di intervenire nelle aree a fallimento di mercato e nei settori per i quali non si erano ancora completati le liberalizzazioni e le successive fasi di privatizzazione dell'ex monopolio pubblico. Nella regolazione assumeva un ruolo centrale la mappatura e analisi di impatto della regolazione esistente e il \"forecast\" del mercato rilevante, al fine di stabilire se nel breve termine esso era orientato all'instaurarsi di dinamiche competitive e concorrenziali, ovvero se necessitasse di interventi legislativi ulteriori.\nSul finire degli anni Novanta, la semplificazione normativa assunse un ruolo centrale in tuta Europa. In Italia, essa trov\u00f2 attuazione nella riforma del procedimento amministrativo \"ex lege\" n. 241/199 e nella semplificazione dell'organizzazione pubblica \"ex lege\" n. 537/1993."}
{"id": "104406", "revid": "599013", "url": "https://it.wikipedia.org/wiki?curid=104406", "title": "Lemma", "text": ""}
{"id": "104410", "revid": "599", "url": "https://it.wikipedia.org/wiki?curid=104410", "title": "Discworld", "text": ""}
{"id": "104411", "revid": "110157", "url": "https://it.wikipedia.org/wiki?curid=104411", "title": "Repunit", "text": "Nella matematica ricreativa, un repunit (dall'inglese \"repeated unit\", \"unit\u00e0 ripetuta\") \u00e8 un numero intero che contiene solo la cifra 1, come 11 o 1111111. Il termine fu coniato da Albert Beiler nel 1964 nel suo libro \"Recreations in the Theory of Numbers\".\nIn base 10, i repunit sono definiti come:\ndove formula_2 \u00e8 il numero in base 10 formato da \"n\" ripetizioni della cifra 1.\nLa sequenza dei repunit \u00e8 1, 11, 111, 1111, 11111, ... (sequenza dell'OEIS).\nGeneralizzazione.\nLa definizione di repunit \u00e8 un concetto che dipende dalla base in cui il numero viene espresso; si pensi che ogni numero intero N pu\u00f2 essere riscritto come 11 (\"uno-uno\") se espresso in base N-1, ci\u00f2 per un semplice motivo: un numero in un sistema posizionale pu\u00f2 essere rappresentato con una serie geometrica di ragione la base di numerazione b:\ndove gli formula_4, con formula_5, rappresentano le n cifre presenti nella base b.\nSe vogliamo che quindi un numero N sia rappresentato con 11, basta risolvere l'equazione: formula_6 da cui formula_7, cio\u00e8:\nIn base unaria, ad esempio, ogni numero sarebbe rappresentato da tanti \"1\" quanto il valore di N:\nRisulta quindi evidente come non bisogna confondere la \"rappresentazione\" del numero con il \"numero\" stesso, che invece \u00e8 un oggetto matematico che pu\u00f2 trovare, a seconda delle convenzioni, diverse rappresentazioni; ci\u00f2 nonostante, quando anche la rappresentazione ha una sua giustificazione, come in questo caso, pu\u00f2 essa stessa essere fonte di propriet\u00e0 matematiche fondate, propriet\u00e0 come quelle dei repunit per i quali per\u00f2 conviene ragionare in termini generali, senza prendere a riferimento una precisa base, come siamo soliti fare.\nPartendo dal concetto che la notazione posizionale di fatto deriva da una serie geometrica, come nel caso dei repunit, ha tutte le cifre uguale 1, ai = 1, \u00e8 possibile arrivare a questa formula:\nDove R sta per la rappresentazione in forma di repunit di un generico numero N in base B e con \"n\" cifre 1. ad esempio: \nsignifica che 31 espresso in base 5 \u00e8 uguale a \"111\" cio\u00e8 un repunit formula_11.\nPropriet\u00e0.\nPrendendo in generale i repunit per ogni base \u00e8 possibile stilarne le caratteristiche pi\u00f9 salienti:\nIn verit\u00e0, i repunit in base 2 sono i rispettabili numeri di Mersenne \"M\"\"n\"\u00a0=\u00a02\"n\"\u00a0\u2212\u00a01. Il progetto Cunningham cerca di raccogliere le fattorializzazioni (fra l'altro) dei repunit in base 2, 3, 5, 6, 7, 10, 11 e 12.\nI primi repunit sono un sottoinsieme dei primi permutabili, cio\u00e8 primi che rimangono tali dopo qualunque permutazione delle loro cifre.\nDeterminare N in forma repunit.\n\u00c8 gi\u00e0 stato dimostrato che ogni numero pu\u00f2 essere espresso come repunit in base N-1, ma \u00e8 anche vero che ci sono teoricamente molteplici possibilit\u00e0 di esprimere lo stesso numero in forma di repunit, ovviamente in basi diverse e con \"n\" diversi. Determinare per\u00f2 in quale base un numero \u00e8, se lo \u00e8, un repunit formula_2, non \u00e8 sempre agevole, bench\u00e9 con la formula generalizzata sia possibile, e questo perch\u00e9 richiede di risolvere una equazione di grado uguale a \"n\"; \u00e8 possibile, per\u00f2, sfruttare alcune delle propriet\u00e0 per verificare almeno preventivamente se quel numero pu\u00f2 essere un formula_2.\nSappiamo infatti, per esempio, che se N \u00e8 pari sar\u00e0 repunit solo se anche \"n\" \u00e8 pari, formula_18; che se N-\"n\" \u00e8 primo allora non potr\u00e0 essere un formula_2.Per trovare la base in cui quel numero potrebbe essere un repunit ci sono due modi (che non implicano direttamente un'equazione) ovvero cercarlo tra i possibili divisori di N-\"n\", ricordando di aggiungere uno, oppure approssimando attraverso la formula generale, immaginando che per N grande giustamente anche b sar\u00e0 grande nonostante \"n\", e quindi stimando l'eventuale in base:\nSi prende la parte intere della radice; anzi questa approssimazione risponde sorprendentemente bene anche per \"n\" grande con \"b\" piccolo, e non peggiora al crescere di \"n\" o del eventuale base.\nLa stima ovviamente non d\u00e0 la base in cui il numero N \u00e8 certamente il repunit cercato, ma d\u00e0 l'unica base in cui sarebbe possibile esprimerlo come formula_2; occorre dunque verificare tale base attraverso la formula generalizzata, e se il riscontro \u00e8 negativo significa che comunque il numero non pu\u00f2 essere espresso in forma di repunit con quel determinato \"n\", senza escludere con ci\u00f2 la possibilit\u00e0 che ci\u00f2 sia possibile in altre basi e ovviamente altri \"n\"\nRepunit primi.\nStoricamente, la definizione dei repunit \u00e8 stata motivata dalla ricerca, all'interno della matematica ricreativa, dei fattori primi di tali numeri.\nSi pu\u00f2 facilmente dimostrare che se \"n\" \u00e8 divisibile per \"a\", allora \"Rn\" \u00e8 divisibile per \"Ra\". Ad esempio 9 \u00e8 divisibile per 3, e \"R9\" \u00e8 divisibile per \"R3\": 111111111\u00a0=\u00a0111\u00b71001001. Ne consegue che condizione necessaria perch\u00e9 \"Rn\" sia primo \u00e8 che \"n\" sia a sua volta un numero primo.\nLa sequenza dei repunit primi attualmente noti \u00e8 dell'OEIS, mentre la pi\u00f9 compatta sequenza delle loro lunghezze \u00e8 la dell'OEIS. \"R49081\" (scoperto nel 1999 da Harvey Dubner), \"R86453\" (scoperto nell'ottobre 2000 da Lew Baxter), \"R109297\" (scoperto da Harvey Dubner e Paul Bourdelais nel marzo del 2007) e \"R270343\" (scoperto nel luglio 2007 da Maksym Voznyy e Anton Budnyy) sono attualmente considerati primi probabili, ovvero hanno sino ad ora superato molteplici test di primalit\u00e0 pur mancando ancora una reale dimostrazione del fatto che siano effettivamente primi.\n\u00c8 stato congetturato che, bench\u00e9 estremamente rari, esistano infiniti numeri repunit primi."}
{"id": "104412", "revid": "1543377", "url": "https://it.wikipedia.org/wiki?curid=104412", "title": "TheHand", "text": "Si occupa di fumetti, grafica e satira politica e anticlericale. Ha disegnato il merchandise ufficiale dei Cranberries per il tour Stars, il \"Calendolores 2008\" per Dolores O'Riordan e dei coordinati per Gillian Anderson, la Dana Scully di X-Files. \nDisegna dal 2005 per Beppe Grillo il calendario dei \"Santi Laici\" ed ha illustrato sempre per Grillo i libri \"Schiavi Moderni\", \"La Settimana\", \"A Volte Rimangono\" e \"Muriamo Equitalia\". Ha pubblicato nel 2006 per Mimesis il controverso libro reportage \"Chi ha paura di Giordano Bruno\" e nel 2015 \"Ereticomix\" con Adagio eBook.\nHa collaborato con vignette di satira politica con Il Misfatto, \"Il Fatto Quotidiano\", Il Ruvido e Yanez.\n\u00c8 autore di numerose copertine de \"L'ATEO\", bimestrale dell'UAAR"}
{"id": "104413", "revid": "124734883", "url": "https://it.wikipedia.org/wiki?curid=104413", "title": "Leggina", "text": "Il termine leggina \u00e8 derivato dal gergo dottrinario del diritto e identifica una proposta di legge su una materia di interesse minimo e locale. La leggina viene spesso proposta da singoli parlamentari che per ragioni politiche tendono a promuovere interessi di poca diffusione del luogo dove sono stati eletti per rispettare le promesse fatte durante la loro campagna elettorale. La non correttezza istituzionale della leggina \u00e8 data dal fatto che in detto provvedimento mancano i principi di generalit\u00e0 ed astrattezza che sono riconosciuti quali caratteri che devono contraddistinguere un atto normativo di portata generale quale la legge. La leggina, infatti, tende ad invadere il campo riservato ai provvedimenti amministrativi, che sono invece caratterizzati da specificit\u00e0 e concretezza: per questo motivo sono anche note come \"leggi-provvedimento\"."}
{"id": "104414", "revid": "1641266", "url": "https://it.wikipedia.org/wiki?curid=104414", "title": "Esteri", "text": "Gli esteri sono composti organici prodotti dalla reazione di un alcol o di un fenolo con un acido carbossilico o un suo derivato, detta \"esterificazione\". Tale termine fu introdotto dal chimico Leopold Gmelin (1788-1853).\nVengono denominati \"esteri\" anche i prodotti dell'acilazione degli alcoli con altri acidi inorganici, che danno origine alla famiglia degli esteri inorganici, che hanno propriet\u00e0 chimiche molto simili agli esteri organici ma la cui struttura caratteristica \u00e8 leggermente diversa da questa. La nomenclatura degli esteri segue quella dei sali degli acidi reagenti, quindi avremo, per esempio:\nGli esteri a basso peso molecolare hanno odore gradevole, fruttato; gli altri invece sono inodori. Esteri naturali di elevato peso molecolare sono i grassi e le cere, le quali sono formate da grassi superiori e da alcoli monovalenti a catena lunga.\nSintesi.\n OH OR' \n R-C=O + H+ + R'OH &lt;-- R-C=O +H2O + H+\n\u00c8 una reazione di equilibrio, quindi per migliorare la quantit\u00e0 di prodotto ottenuta si usa l'alcol direttamente come solvente, in maniera tale che sia in eccesso e che spinga la reazione verso i prodotti. Questo implica che l'alcol sia composto, al massimo, da tre atomi di carbonio, altrimenti non riesce pi\u00f9 a sciogliere l'acido carbossilico.\n Cl OR'\n R-C=O + R'OH --&gt; R-C=O + HCl \nLa reazione si esegue in piridina, che svolge tre compiti: fa da solvente, neutralizza l'acido cloridrico che si forma e scioglie il cloruro acilico come complesso attivato, ovvero rende pi\u00f9 facile la formazione del prodotto.\n R-C=O \n O OR' OH\n R-C=O + R'OH --&gt; R-C=O + R-C=O\nAnche in questo caso la reazione si esegue in piridina per le ragioni gi\u00e0 citate sopra; unica differenza \u00e8 che si forma acido acetico anzich\u00e9 acido cloridrico.\n&lt;chem&gt;RCOOH + CH2- - N+ # N -&gt; RCOOCH3 + N2&lt;/chem&gt;\n\u00c8 una reazione con rese molto alte, che solitamente si esegue in soluzione eterea; ha per\u00f2 i difetti di costituire una sintesi solo per i metil esteri e di avere a che fare con un composto estremamente pericoloso.Avviene in due stadi:\nReazioni tipiche.\nLe reazioni chimiche tipiche degli esteri sono tutte di sostituzione nucleofila, e precisamente sono la idrolisi acida o retro-Fisher, l'idrolisi basica o saponificazione, la alcolisi e la ammonolisi.\nSostanzialmente si tratta della stessa reazione di formazione dell'estere, condotta per\u00f2 con pH solo debolmente acido. Riscaldando l'estere con acidi minerali diluiti, il doppio legame C=O viene protonato e si spezza, permettendo ad una molecola d'acqua di reagire con l'estere e riformando l'alcol originale e l'acido con un protone in pi\u00f9, che viene espulso rapidamente.\nSe invece di un acido diluito si fa reagire l'estere con una base forte e concentrata, questa si combina completamente e definitivamente con l'acido e l'estere scompare dalla soluzione, lasciando il posto al sale dell'acido e all'alcol di partenza, che dato il pH basico della soluzione non possono pi\u00f9 combinarsi. Questa reazione viene detta anche \"saponificazione\" perch\u00e9, se l'acido in questione \u00e8 un derivato carbossilico a catena lunga (acidi grassi superiori), il composto risultante \u00e8 precisamente il sapone di uso comune.\nIn questa reazione l'alcol originale dell'estere viene sostituito (spostato) da un altro, che ne prende il posto: \u00e8 una reazione di equilibrio molto simile all'idrolisi acida, favorita da un pH acido, e si verifica in un gran numero di reazioni biochimiche. La formula di massima della reazione \u00e8:\n&lt;chem&gt;R-COOR' \\ (estere \\ A) \\ + R\"-OH \\ (alcol \\ A) \nR-COOR\" \\ {(estere \\ B)} \\ + R'-OH \\ (alcol \\ B)&lt;/chem&gt;\nCome nell'idrolisi acida, il processo ha inizio con la protonazione del legame C=O dell'estere, ma al posto dell'acqua \u00e8 il secondo alcol presente nella soluzione a reagire. Poich\u00e9 vengono favorite dallo stesso ambiente, la reazione di alcolisi si svolge in concorrenza con quella di idrolisi acida: quindi per avere una resa sufficiente \u00e8 necessario usare una concentrazione molto alta dell'alcol da sostituire.\nIn questa reazione si usa l'ammoniaca per rompere il legame C=O dell'estere, ottenendo un alcol e una ammide.\nLa formula generale della reazione \u00e8:\n&lt;chem&gt;R-COOR' + NH3 -&gt; R'-OH + R-CONH2&lt;/chem&gt;\ndove R'-OH \u00e8 l'alcol e R-CONH2 \u00e8 l'ammide.\nClassi di esteri.\nDal punto di vista biologico, gli esteri possono essere suddivisi in tre classi a seconda della lunghezza della catena di atomi di carbonio e del tipo di alcool e di acido."}
{"id": "104417", "revid": "247222", "url": "https://it.wikipedia.org/wiki?curid=104417", "title": "Quintorigo", "text": "I Quintorigo sono un gruppo musicale italiano attivo dal 1992 e originario della Romagna.\nStoria del gruppo.\nI Quintorigo si formano nel 1996. Fin dall'inizio la loro musica, fortemente sperimentale, fonde jazz, classica, rock e pop. Il gruppo inizia la propria attivit\u00e0 proponendo dal vivo un repertorio fatto di cover di artisti di diversa estrazione musicale (Miles Davis, Jimi Hendrix, Nirvana). Il primo disco (autoprodotto) \u00e8 l'album promozionale \"Dietro le quinte\" (1998).\nNel 1998 si classificano primi all'Accademia della Canzone di Sanremo: \u00e8 il prologo alla loro partecipazione al Festival di Sanremo 1999, durante il quale si fanno conoscere al grande pubblico con \"Rospo\". Al festival della canzone italiana si aggiudicano il Premio della Critica nella sezione \"Giovani\" e quello della Giuria di qualit\u00e0. Lo stesso anno grazie a \"Rospo\" vincono la Targa Tenco per la miglior opera prima. Nella cerimonia di premiazione suonano con Franco Battiato rivisitando il suo brano \"L'animale\".\nIl 1\u00ba maggio 1999 partecipano al Concerto del Primo Maggio, in Piazza San Giovanni, a Roma, suonando alcuni brani del loro album \"Rospo\".\nNel settembre 2000 pubblicano \"Grigio\", che conferma come il gruppo sia bravo ad affrontare diversi generi (sono presenti la cover di \"Highway Star\" dei Deep Purple e degli omaggi a Paolo Conte).\nSi presentano nuovamente a Sanremo nell'edizione del Sanremo nel 2001, con \"Bentivoglio Angelina\" (inserita nella ristampa di \"Grigio\"). Con questo brano ottengono il Premio della Giuria di qualit\u00e0 per il \"miglior arrangiamento\".\nTra il 2001 e il 2002 si esibiscono dal vivo in una serie di concerti e partecipando a diversi festival, tra cui il \"Brand: new Tour\", gli \"Italian Music Award\" (con Carmen Consoli), e al Concerto del Primo Maggio 2001.\nRealizzano anche la colonna sonora del film \"La forza del passato\" (2002), diretto da Piergiorgio Gay.\nAlla fine del 2002 il gruppo rientra in studio a Rimini per registrare \"In cattivit\u00e0\" (marzo 2003), nel quale si accostano anche alla musica elettronica. Tra gli ospiti del disco vi sono Ivano Fossati e un'orchestra di 60 elementi, l'Orchestra Sinfonica \"Mihail Jora\" di Bacau (Romania) e la Banda di Massamalata (che partecipa al brano \"U.S.A. e getta\").\nDopo due anni di pausa, nel 2005, a seguito di divergenze artistiche e personali, John De Leo (voce) si separa dal gruppo. Da qui il gruppo si dedica ad un progetto su Charles Mingus (\"Quintorigo Play Mingus\") con la voce femminile della cantante bolognese Luisa Cottifogli (gi\u00e0 collaboratrice di Ivano Fossati e Lucio Dalla e interprete di lirica, teatro e jazz). \nNel 2006 con la nuova cantante viene pubblicato l'album \"Il cannone\", che d\u00e0 l'avvio ad un nuovo percorso dal lato onirico e introverso rispetto al passato.\nFra le altre collaborazioni del gruppo, oltre a quelle gi\u00e0 citate, vi sono quelle con Roberto Gatto, Enrico Rava e Antonello Salis.\nSul finire del 2009 Luisa Cottifogli lascia il gruppo ed il progetto \"live\" dedicato a Mingus acquista spessore con l'entrata in scena di Maria Pia De Vito (vincitrice del Top Jazz 2009)\nDal 2008 inizia la collaborazione con il cantante Luca Sapio, con il quale il gruppo nel 2011 pubblica l'album \"English Garden\" interamente cantato in inglese, con la partecipazione dell'attrice e cantante statunitense Juliette Lewis.\nNel giugno 2012 partono con una nuova tourn\u00e9e ed un nuovo progetto dedicato a Jimi Hendrix. Il nuovo cantante che li accompagna dal vivo \u00e8 Moris Pradella (che collabora anche con il cantante italiano Mario Biondi, nel ruolo di corista).\nIl 27 novembre 2012, per il settantesimo anniversario della nascita di Jimi Hendrix, \u00e8 stato pubblicato il nuovo disco che si intitola \"Quintorigo Experience\" per l'etichetta M\u00e9tro/Self. A questo album partecipano, tra gli altri, i cantanti Moris Pradella, Eric Mingus e Vincenzo Vasi (impegnato anche al theremin), oltre che i musicisti Antonio Bianchi e Michele Francesconi.\nIl 12 luglio 2013, nel corso dell\"'Experience Tour\" si avvalgono della collaborazione, nella loro performance live presso la Corte degli Agostiniani a Rimini, del trombettista jazz Paolo Fresu.\nIl 24 ottobre 2013 aprono, presso il Kulturni Dom di Gorizia, la 16\u00aa edizione del Festival \"Jazz&amp;Wine of Peace 2013\", presentando al pubblico goriziano il loro ormai consolidato progetto su Jimi Hendrix.\nIl 1\u00ba maggio 2014, al Teatro Diego Fabbri di Forl\u00ec, fanno registrare il tutto esaurito, in occasione dello spettacolo \"Trilogy\", realizzato con il batterista Roberto Gatto, l'Italian Jazz Orchestra e l'orchestra \"Maderna\", con musiche di Frank Zappa, Jimi Hendrix e Charles Mingus. La direzione musicale \u00e8 affidata a Fabio Petretti.\nVantano tre partecipazioni ad \"Umbria Jazz\": nel 2010, nell'edizione invernale di Orvieto, presentando \"Play Mingus\" accompagnati da Maria Pia De Vito, nel 2012, con \"Quintorigo Experience\", sempre a Orvieto (avvalendosi, peraltro, della partecipazione del cantante statunitense Eric Mingus), e nel 2013, ancora con quest'ultimo, ma nella kermesse estiva, al fianco dei grandi nomi del jazz mondiale, a Perugia.\nA maggio 2015, esce il loro lavoro discografico dedicato a Frank Zappa (Around Zappa), nato dalla collaborazione con il batterista Roberto Gatto, dove si ritrova ancora una volta come vocalist Moris Pradella.\nNel 2018 esce il doppio album Opposites.\nStile.\nIl gruppo propone un originale m\u00e9lange di suoni e generi musicali: musica classica, rock, jazz, musica da camera, reggae, funky, progressive e blues, in un continuo gioco tra musica e voce nei quali gli esecutori dimostrano versatilit\u00e0 ed elevate competenze e capacit\u00e0 musicali.\nAll'originale risultato finale concorrono archi e sax, usati in maniera decisa e allo stesso tempo melodica, uniti alla voce che spazia sulle pi\u00f9 diverse timbriche.\nRiconoscimenti.\nForti di una solida preparazione tecnica (sono tutti ex studenti di conservatorio) e di una lunga esperienza \"live\", possono vantare nel loro \"palmar\u00e8s\":"}
{"id": "104418", "revid": "9498", "url": "https://it.wikipedia.org/wiki?curid=104418", "title": "Debussy", "text": ""}
{"id": "104419", "revid": "2128848", "url": "https://it.wikipedia.org/wiki?curid=104419", "title": "Puzzle", "text": "Il puzzle (in inglese ; in italiano o anche ) \u00e8 un gioco da tavolo di tipo rompicapo in cui bisogna incastrare tra loro dei pezzi di cartone di piccole dimensioni fino a risalire all'immagine originale.\nStoria dei puzzle.\nInventati attorno al 1760 da John Spilsbury, un cartografo e incisore di Londra, i puzzle erano originariamente a tema geografico ed erano realizzati dipingendo il soggetto su una tavola di legno e ritagliandolo successivamente in piccoli pezzi, che seguivano i confini delle singole nazioni, per mezzo di un seghetto. Col passare del tempo cominciarono a cambiare i soggetti dei puzzle: non pi\u00f9 solamente elementi geografici, ma anche episodi storici e di vita quotidiana, come l'incoronazione della Regina Vittoria (1838) o disegni di animali o di fantasia. Cambiarono anche i materiali utilizzati per la loro realizzazione: mentre inizialmente venivano utilizzati legni pregiati, quali il mogano e il cedro (motivo per cui il prezzo era elevato e la diffusione limitata), inizi\u00f2 l'utilizzo di legni meno pregiati, con la conseguente diminuzione del prezzo e l'aumento della distribuzione. Nel 1910 furono introdotti i puzzle \"interlocking\", con i pezzi ad incastro. Dagli anni '50 i puzzle in legno furono sostituiti da quelli in cartone che permettevano di migliorare la qualit\u00e0 della stampa e di riprodurre in maniera pi\u00f9 fedele quadri celebri e foto magnifiche.\nOggi i puzzle continuano ad essere realizzati in cartone, attraverso un processo di stampa dell'immagine su carta antiriflesso e incollati sul cartoncino, collocati successivamente su una pressa che con apposite lame ne taglia i pezzi. \nStoria del termine ed etimologia.\nLa parola \"puzzle\" \u00e8 uno pseudoanglicismo: il gioco in questione nei Paesi anglofoni si chiama \"jigsaw puzzle\" mentre con \"puzzle\" s'intende qualsiasi tipo di rompicapo. Il termine \u00e8 attestato in italiano all'inizio del XX secolo e in origine aveva un'estensione semantica maggiore dell'attuale (potendo includere, oltre alla figura spezzata da ricomporre, anche le parole crociate); l'anglicismo \u00e8 passato nel francese nel 1909 e due anni dopo si trova la prima attestazione in italiano. L'etimologia \u00e8 sconosciuta (Giacomo Devoto propone una poco probabile alterazione di \"opposal\" nel senso di \"problema da risolvere\", altri lo collegano a una forma frequentativa di \"to pose\" col senso di \"essere perplesso\", in analogia a \"nuzzle\" da \"nose\").\nDimensioni e numero di pezzi.\nEsistono puzzle di tantissime dimensioni. Per quanto riguarda il numero di pezzi, si va dai puzzle formati da poche decine di pezzi, in genere dedicati ai bambini, ai giganti di parecchie migliaia di pezzi (commercialmente vengono realizzati puzzle fino a circa 18.000 pezzi). Dal 2008 \u00e8 entrato in commercio il puzzle pi\u00f9 grande del mondo, \"Life\", di dimensioni pari a 4,28\u00d71,57\u00a0m e formato da 24.000 pezzi. Dal 2010 \u00e8 in commercio un puzzle dedicato a Keith Haring, che, in una sintesi di trentadue opere, si estende in una superficie di 5,44 metri di lunghezza e 1,92 metri di altezza, per un totale di 32.256 pezzi.\nNel 2016 arriva in commercio il puzzle di Ravensburger formato da 40.320 pezzi, con dimensione da montato di 6,80 x 1,92 m e raffigura 10 scene tratte dai classici Disney. Nel 2020 Kodak lancia il puzzle pi\u00f9 grande del mondo composto da 51300 pezzi che rappresentano le immagini di 27 meraviglie del mondo, dal Colosseo alla Grande Muraglia Cinese, dalla Tour Eiffel al Taj Mahal, suddiviso in quadri da 1900 pezzi da assemblare insieme alla fine, per una dimensione totale di 8,60 metri di lunghezza e 1,90 metri di altezza. \nDa notare che molto spesso il numero di pezzi non \u00e8 esattamente quello indicato sulla confezione, in quanto non sempre il prodotto fra altezza e larghezza (in numero di pezzi) pu\u00f2 dare come risultato il \"numero tondo\" indicato sulla confezione. Per esempio un puzzle da 1000 pezzi \u00e8 in genere composto da 999 pezzi (37\u00d727).\nLe dimensioni dipendono, oltre che dal numero di pezzi, anche dalla grandezza di questi ultimi: nei puzzle con elevato numero di pezzi, questi vengono realizzati leggermente pi\u00f9 piccoli in maniera da limitare le dimensioni dell'immagine risultante. Orientativamente un puzzle da 500 pezzi \u00e8 grande circa 40\u00d750 cm, uno da 1000 pezzi 50\u00d770 cm, uno da 1500 pezzi 60\u00d780 cm, un 2000 pezzi 70\u00d7100 cm, un 5000 pezzi 100\u00d7150 cm, un 9000 pezzi 140\u00d7200 cm, un 18.000 pezzi 200\u00d7300 cm.\nComunemente i puzzle sono di forma rettangolare, con rapporto fra i lati analogo a quello delle fotografie (4:3) o dei formati tipografici (7:5). Molto meno comuni sono i puzzle di forma tonda, ellittica o irregolare.\nSoggetti.\nI soggetti disponibili sono i pi\u00f9 vari. Molto diffusi sono i panorami, le riproduzioni di dipinti famosi e disegni di vario genere.\nUltimamente, grazie alle nuove tecnologie, \u00e8 possibile far realizzare puzzle partendo da un'immagine di propria produzione.\nMateriali.\nLa maggior parte dei puzzle in produzione e commercializzati sono realizzati in cartone (spesso riciclato) sul quale l'immagine fotografica viene incollata e poi tagliata a mezzo di fustelle di precisione.\nIl legno viene ancora utilizzato in varie produzioni come nell'originale idea di questo passatempo. Questo tipo \u00e8 prediletto anche nella realizzazione di giochi per la prima infanzia.\nUltimamente si stanno affermando anche nuove produzioni in plastica, l'immagine viene stampata direttamente sulla lastra che \u00e8 poi ritagliata con un seghetto come per il legno. In questo tipo di produzione i pezzi sono mediamente pi\u00f9 piccoli rispetto a quelli in cartone, con cui realizzano puzzle tradizionali, ma \u00e8 il tipo di supporto prediletto per le cosiddette \"puzzle-ball\".\nIl polistirolo viene utilizzato in determinate produzioni di puzzle con le stesse modalit\u00e0 del cartone, con un'immagine applicata sopra il supporto. La leggerezza dei pezzi lo rende ideale per i puzzle tridimensionali, ma anche per produzioni pi\u00f9 facili destinate all'infanzia.\nVarianti.\nEsistono versioni semplificate di puzzle in cui sul retro di ogni pezzo viene stampato un numero identificativo che permette di verificare il suo corretto posizionamento. Di verso opposto, esistono puzzle double face in cui entrambi i lati raffigurano lo stesso soggetto o, nei tipi pi\u00f9 difficili, due soggetti simili in modo che risulti pi\u00f9 complicata la loro realizzazione.\nParticolarmente difficili da ricostruire sono i puzzle che hanno come soggetto un SIRDS (\"Single Image Random Dot Stereogram\") essendo questi stereogrammi generati a partire da un pattern uniforme di punti colorati.\nUn'altra variante sono i puzzle tridimensionali o 3D nei quali bisogna ricostruire una forma solida, spesso la riproduzione di un palazzo o un monumento famoso, componendo fra loro nel giusto ordine un gran numero di pezzi, realizzati generalmente in materia plastica.\nEsistono, inoltre, anche i puzzle-ball che, costruendoli, prendono la forma di una palla. Presentano pezzi un po' arrotondati, numerati e un piedistallo per poter appoggiare il puzzle durante la costruzione. O ancora i puzzle double-face, che presentano un'immagine uguale in entrambi i lati del puzzle, o i puzzle che grazie alla realt\u00e0 aumentata mostrano delle animazioni."}
{"id": "104420", "revid": "709406", "url": "https://it.wikipedia.org/wiki?curid=104420", "title": "Ammidi", "text": "Le ammidi costituiscono una categoria di composti organici di gruppo funzionale RCONH2. Sono derivati funzionali degli acidi carbossilici in cui l'idrossile (-OH) \u00e8 sostituito con un gruppo amminico (-NR'R\").\nNonostante possiedano lo stesso gruppo funzionale dei peptidi, si distinguono da essi in quanto questi ultimi si formano dall'unione di due amminoacidi.\nCaratteristiche.\nI punti di fusione delle varie ammidi dipendono oltre che dal peso molecolare, dalla capacit\u00e0 di formare legami ad idrogeno, quindi a parit\u00e0 di peso molecolare un'ammide RCONH2 ha un punto di fusione pi\u00f9 alto di una RCONHCH3 a sua volta pi\u00f9 alto di una RCON(CH3)2.\nCome acidit\u00e0 e basicit\u00e0, l'azoto ammidico \u00e8 molto meno basico dell'azoto amminico a causa della delocalizzazione per risonanza del doppietto libero su di esso, mentre risulta anche basico l'ossigeno carbonilico in quanto la forma protonata \u00e8 stabilizzata per risonanza.\nI legami ammidici possono subire idrolisi sia in ambiente acido sia in ambiente basico. Per esempio, le penicilline degradano sia per acidi deboli sia per basi.\nNomenclatura.\nNella nomenclatura IUPAC, il nome dell'ammide si ricava sostituendo il suffisso \"-ico\" o \"-oico\" dell'acido carbossilico corrispondente con il suffisso \"-ammide\". Nel caso l'azoto non sia legato a due idrogeni si pone prima del nome dell'ammide \"N-\" o \"N,N-\", a seconda che l'azoto sia mono- o disostituito, seguito dal nome del sostituente.\nAd esempio l'ammide corrispondente all'acido formico (HCOOH) si chiama formammide (HCONH2). Se l'azoto \u00e8 disostituito con due metili, si ha la \"N\",\"N\"-dimetilformammide (HCON(CH3)2).\nSintesi del legame ammidico.\nLa sintesi del legame ammidico pu\u00f2 avvenire spontaneamente ad alte temperature o a temperatura ambiente opportunamente catalizzata da un ambiente acido. La reazione d\u00e0 come prodotti un'ammide ed una molecola di acqua. Il legame ammidico pu\u00f2 essere spezzato con una reazione di idrolisi.\nNel caso particolare che la reazione di sintesi avvenga tra un acido carbossilico ed un'ammina terziaria nei prodotti comparir\u00e0 una molecola di alcol primario:\n R-COOH + NR'R\"R \u2192 R-CO-NR'R\" + R-OH\nUtilizzi.\nLe ammidi vengono industrialmente impiegate per la preparazione di poliammidi alifatiche come il nylon o aromatiche come il kevlar. Una categoria di ammidi cicliche dette \u03b2-lattami sono un'importante categoria di antibiotici.\nL'urea, diammide dell'acido carbonico, in soluzione al 32,5% costituisce l'AdBlue, ovvero soluzione utilizzata nei motori Diesel per abbattere gli NOx. L'urea \u00e8 inoltre impiegata come fertilizzante per via del suo alto contenuto di azoto."}
{"id": "104422", "revid": "72396", "url": "https://it.wikipedia.org/wiki?curid=104422", "title": "Composizione scacchistica", "text": ""}
{"id": "104426", "revid": "1442080", "url": "https://it.wikipedia.org/wiki?curid=104426", "title": "Repunit (fattori)", "text": "Questa tabella contiene la fattorizzazione intera dei numeri repunit da R1 a R50."}
{"id": "104428", "revid": "125463792", "url": "https://it.wikipedia.org/wiki?curid=104428", "title": "Massimo Di Cataldo", "text": "Biografia.\nGli inizi.\nSin da bambino si appassiona alla musica e al canto, recitando anche in spot pubblicitari e prendendo parte ad alcuni programmi televisivi, tra i quali lo Zecchino d'Oro. Ancora adolescente \u00e8 in grado di suonare diversi strumenti, passione che gli permette di entrare a far parte del circuito musicale underground degli anni ottanta. Diplomato al liceo artistico e affascinato dal teatro, sin da giovanissimo recita in spot pubblicitari e interpreta piccole parti televisive. Si fa notare dal regista Mauro Bolognini, che lo vuole per \"Sogno di una notte di mezza estate\" e \"La tempesta\". Segue un'intensa attivit\u00e0 di attore, soprattutto teatrale ma anche cinematografica. In seguito prende parte alla serie prodotta dalla Rai \"I ragazzi del muretto\". Il regista Gus Van Sant lo porta sul set di \"Belli e dannati\". Di Cataldo viene poi scelto tra i protagonisti del film \"Sabato italiano\". Nel 1993, mentre sta lavorando nuovamente alla serie \"I ragazzi del muretto\", supera la selezione per il Festival di Castrocaro, dove arriva in finale con un brano intitolato \"Io sto sbroccando per te\". In seguito viene messo sotto contratto dalla casa discografica Sony Music.\nIl successo.\nNel 1994 partecipa a Sanremo Giovani con la canzone \"Soli\", vincendo nella categoria Cantautori e quindi ottenendo l'ammissione per la sezione Nuove Proposte del Festival di Sanremo 1995. Nel 1995 partecipa al Festival di Sanremo nella categoria Nuove Proposte, dove si classifica al secondo posto con il brano \"Che sar\u00e0 di me\". In seguito esce il suo primo album, \"Siamo nati liberi\", che conquista il disco di platino. Il disco viene pubblicato in 35 paesi, esce anche in una versione in lingua spagnola intitolata \"Libres como el viento\". Alcuni brani vengono firmati da Eros Ramazzotti, Renato Zero ed Enrico Ruggeri. Viene prodotto dal manager Marco Patrignani e da Phil Palmer con il quale Massimo instaura un rapporto di collaborazione destinato a durare nel tempo. Inoltre collabora con la Walt Disney, interpretando assieme alla cantante Emanuela Cortesi il brano \"Se tu non ci fossi\" del cartone animato \"Pocahontas\".\nNel 1996 torna al Festival di Sanremo, questa volta nella sezione Campioni, piazzandosi al sesto posto con il brano \"Se adesso te ne vai\". Nello stesso periodo viene pubblicato l'album \"Anime\", che si piazza al quarto posto per le vendite a Sanremo Top e che consegue tre volte il disco di platino. L'album viene pubblicato anche in lingua spagnola. Nel 1996 partecipa e vince a \"Un disco per l'estate\" con la canzone \"Con il cuore\" (cover del brano originale \"Precious Moment\" del 1987, dei Climie Fisher), che canta anche al Festivalbar. Vince il Telegatto come \"Cantante rivelazione dell'anno\" a Vota la voce. Il tour europeo in promozione del disco si rivela un successo. In seguito all'incontro con Youssou N'Dour viene anche realizzata una versione a due voci della title track dell'album, successivamente inserita come traccia aggiuntiva nella riedizione dell'album stesso.\nNel 1997 esce \"Crescendo\", il suo terzo lavoro in studio. L'album entra subito ai primi posti delle classifiche di vendita, conquistando il disco di platino. Nello stesso periodo viene messo on-line il sito internet ufficiale dell'artista, che ottiene numerose recensioni e premi per i contenuti e la grafica. Nel 1998, dopo un lungo tour di oltre 60 date, Massimo incontra il chitarrista David Rhodes. Nasce cos\u00ec un rapporto di collaborazione che lo porta a trasferirsi in Inghilterra per la produzione dell'album \"Dieci\". Il disco viene realizzato interamente negli studi Real World di Peter Gabriel e sar\u00e0 di grande influenza per le scelte musicali e artistiche future di Di Cataldo, ora anche co-produttore dei suoi lavori. Terminati i lavori di produzione dell'album Nel 1998 si dedica ad una tourn\u00e9e invernale nei teatri italiani, che prosegue in estate con oltre 50 concerti in tutta Italia. Nel 1999 il cantautore romano partecipa nuovamente al Festival di Sanremo, piazzandosi all'ultimo posto con il brano \"Come sei bella\"'. L'album, pubblicato poco tempo dopo, ottiene il disco d'oro dopo la prima settimana di vendite. Partecipa al Festivalbar 1999 con \"Non ci perderemo mai\".\nAnni 2000.\nNella primavera del 2000 inizia una collaborazione destinata a durare nel tempo con il produttore e manager David Guido Pietroni. Decide di formare una nuova band formata da Fabio Cerqueti e Adriano Martino alle chitarre, Duilio Galioto alle tastiere, Francesco Chiari al basso, Massimiliano Rocca alla batteria, Francesca Di Cataldo ai cori e debutta con un tour sperimentale, chiamato \"Live\", che arriva fino in Canada, al Wonderland Theatre di Toronto. Nello stesso anno collabora per il musical \"Notre-Dame de Paris\" cantando insieme al tenore svizzero Erkan Aki e al cantante spagnolo Joss la versione in lingua inglese del brano \"Belle\" in occasione della prima a Londra e contenuta nel CD dei pi\u00f9 bei brani del musical, pubblicato in Italia per la sua promozione. Successivamente si congeda dalla Sony Music con la raccolta \"Il mio tempo\", pubblicata nell'estate del 2001. A settembre arriva il passaggio alla BMG Ricordi. Nel gennaio 2002 prende parte allo spettacolo musicale \"Beatles Forever\", il concerto-tributo al Teatro Sistina di Roma che lo vede interpretare con Alex Baroni le pi\u00f9 celebri canzoni dei Fab Four, accompagnati da un'orchestra sinfonica e da una rock band. A maggio 2002 pubblica \"Veramente\", il suo quinto album in studio, prodotto dal ritrovato Phil Palmer. Partecipa al Festivalbar con la canzone \"Come il mare\". Nel 2003 \u00e8 membro della giuria nel programma televisivo Superstar Tour. Inoltre presta la sua collaborazione per la fiction televisiva \"Incantesimo\" nel ruolo di se stesso, interpretando il brano \"Angelo mio\". Partecipa anche come testimonial a numerosi eventi sociali per Unicef, Greenpeace e altre associazioni benefiche in favore dei bambini e in difesa dei diritti umani e ambientali. Nel 2005 pubblica \"Sulla mia strada\", il suo sesto album di inediti, prodotto da Luca Rustici e distribuito dalla BMG. Nello stesso anno d\u00e0 vita ad una collaborazione con il cantante greco Antonis Remos, registrando un duetto insieme a lui.\nIl 21 aprile 2006 esce per Sony BMG la raccolta \"I consigli del cuore\", un doppio CD che ripercorre la carriera del cantante fin dagli esordi. Nello stesso periodo Massimo partecipa alla terza edizione di Music Farm, piazzandosi al secondo posto e riscuote molto successo. In seguito lascia anche il gruppo Sony BMG, dando il via a una serie di produzioni indipendenti con l'etichetta di cui \u00e8 titolare, la Dicamusica. Nel 2008 scrive il testo per il singolo \"Acqua di cielo\" della band siciliana Velut Luna, prodotto dalla Heinz Music e distribuito dalla Sony. Nel 2008 pubblica, senza intenti commerciali, il singolo \"Tre metri sotto terra\", un chiaro riferimento a \"Tre metri sopra il cielo\" dell'autore Federico Moccia, in segno di denuncia, poich\u00e9 Di Cataldo ritiene che Moccia abbia plagiato il titolo della canzone \"Scusa se ti chiamo amore\" col titolo del romanzo \"Scusa ma ti chiamo amore\". Nel 2009 incide l'album \"Macchissenefrega\", primo album con la sua etichetta indipendente (Dicamusica/Edel), anticipato dai singoli \"Gente perbene\" e \"Schegge di luce\"; il disco pubblicato il 26 ottobre 2009 in collaborazione con Edel Music. Da esso viene successivamente estratto un terzo singolo, \"Universo\". Nel 2010 Massimo partecipa all'album \"Unexpected\" del violinista Olen Cesari. Nello stesso anno \u00e8 membro fondatore di Nuovo IMAIE e CAPI European Federation. Da questo momento, nel corso degli anni partecipa come delegato di tali istituti a numerose manifestazioni artistiche in tutto il mondo.\nAnni 2010.\nNel 2012 produce e pubblica il singolo \"La fine del mondo\", una canzone che unisce amore e ironia in un intreccio scaramantico contro le profezie Maya del 2012. In estate la Rai gli affida la realizzazione delle sigle e i commenti musicali per le trasmissioni del nuovo palinsesto del canale digitale Rai YoYo. Le sigle, tra cui \"La posta di YoYo\", cantata da sua sorella Francesca Di Cataldo, e \"Buonanotte con le favole di YoYo\", composizione musicale ispirata alla tradizione classica, vengono prodotte da Dicamusica. Durante il tour estivo il cantautore porta in scena lo spettacolo \"Viaggio al centro dell'universo\", presentato gi\u00e0 l'anno prima.\nNel 2013 vince il XVIII Premio Lunezia per l'impegno profuso in difesa dei diritti umani attraverso l'intera produzione artistica. In seguito pubblica il singolo \"Se io fossi un angelo\", un omaggio alla memoria di Lucio Dalla, originario interprete del brano. Il 5 febbraio 2014, presso la Sala Pirelli di Milano, sotto il Patronato della Regione Lombardia, viene insignito della carica di Socio Onorario della no-profit internazionale \"Senza Veli Sulla Lingua\" (per l'abbattimento di qualunque forma di discriminazione culturale, etnica e soprattutto religiosa nei confronti delle donne in particolare), Diventa anche testimonial dell'associazione di volontariato dei City Angels. Nel gennaio 2015 partecipa come ospite al Festival Pub Italia, del quale \u00e8 coordinatore nazionale e supervisore artistico per la sezione Interpreti \"Pop Italia\". In primavera viene pubblicato l'album \"Tribute to Alessandro Bono\", al quale Massimo partecipa interpretando il brano \"Si cambia\". Il 29 maggio 2015 pubblica il singolo \"Un'emozione fantastica\". Il brano \u00e8 incluso nella raccolta celebrativa dei vent'anni di carriera del cantautore romano, intitolata \"Addendum\", in uscita il 10 luglio.\nNel 2018 partecipa a \"Ora o mai pi\u00f9\", trasmissione su Rai 1 condotta da Amadeus. In quella trasmissione canta il brano \"Ci credi ancora all'amore\". Durante la trasmissione Amadeus ha trasmesso infatti un filmato storico nel quale il cantante interpretava la canzone \"Il mondo\" con il padre in un famoso programma di Raffaella Carr\u00e0, \"Carramba che sorpresa\" nel 1996. In quella trasmissione partecip\u00f2 anche la madre di Massimo di Cataldo che era in mezzo al pubblico e ascoltava la canzone. Nello stesso anno prende parte al cast della trasmissione \"Tale e quale show\", condotta da Carlo Conti.\nAnni 2020.\nNel 2021, partecipa alla prima edizione del programma \"Star in the Star\", venendo eliminato alla prima puntata sotto la maschera di Elton John."}
{"id": "104430", "revid": "124011872", "url": "https://it.wikipedia.org/wiki?curid=104430", "title": "Gatto Panceri", "text": "Biografia.\nNato a Monza , \u00e8 cresciuto a Concorezzo. Debutt\u00f2 al Festival di Sanremo 1986 come Gigi Panceri, presentando \"Scherzi della vita\", che non raggiunse la finale della sezione \"Nuove Proposte\". Pubblic\u00f2 il mini LP (Q-Disc) \"A cento metri da casa\" nel 1983, a cui seguir\u00e0, nell'identico formato, \"Il suono del Gatto\" nel 1989.\nNon ottenendo subito riscontri lusinghieri come cantautore, si dedic\u00f2 all'attivit\u00e0 di chitarrista turnista. Nel 1989 il demo di una sua canzone, \"Canter\u00f2 per te\", arriv\u00f2 a Mina, che decise di inciderla sul suo album \"Uiallalla\": questo gli permise di farsi conoscere e ottenere il suo primo contratto discografico. Il suo album d'esordio fu \"Cavoli amari\" del 1991, contenente il brano \"Aiuto\", partecip\u00f2 al Festivalbar di quell'anno. Una nuova occasione giunse nel 1992 con \"L'amore va oltre\", dedicata a una coppia di suoi amici, di cui lui disabile: presentata al Festival di Sanremo, non arriva tra le finaliste. Venne inserita nella riedizione dell'album precedente, ripubblicato con il titolo \"Gatto Panceri\". Grazie soprattutto al successo del brano \"Un qualunque posto fuori e dentro di te\", presentato in varie tappe del Cantagiro e molto programmato nelle radio, il disco raggiunse la quota di 50.000 copie vendute.\nNel 1993 pubblica \"Succede a chi ci crede\", trainato dal successo del brano \"Abita in te\", successivamente inciso con il titolo \"Stapel op you\" da Marco Borsato. Nel 1994 il disco viene pubblicato con l'aggiunta di \"Amarsi un po\"', cover della canzone di Lucio Battisti.\nPanceri ha scritto canzoni per vari altri cantanti, sebbene il suo brano pi\u00f9 conosciuto nel mondo sia un riadattamento di una canzone degli Onde Radio Ovest, \"Vivo per lei\", affidata a Andrea Bocelli e Giorgia. Proprio per Giorgia firma alcuni brani del suo album \"Come Thelma e Louise\" del 1995, tra i quali i singoli \"C'\u00e8 da fare\" e \"Riguarda noi\": in precedenza aveva collaborato con Mietta nel suo album del 1994 \"Cambia pelle\", dove comparvero alcuni suoi brani. Dopo un primo bilancio artistico, rappresentato dall'album \"Impronte digitali\" del 1995, che contiene alcuni inediti (tra cui il gi\u00e0 citato singolo \"C'\u00e8 da fare\", scritto per Giorgia) e i suoi maggiori successi, nel 1997 pubblic\u00f2 \"Stellina\" che includeva fra i brani \"Le tue mani\" e \"Mia\", raggiungendo cos\u00ec 90.000 copie, che gli valsero il Disco d'Oro. Nel 1999 fu nuovamente al Festival di Sanremo con \"Dove dov'\u00e8\" (classificatosi dodicesimo), brano incluso nel suo quarto album \"Cercasi amore\". Nello stesso anno partecipa a \"Un disco per l'estate\", vincendo il premio della critica con il brano \"Anello di fumo\".\nNel 2001 pubblic\u00f2 \"Vibrazioni\", dal quale vennero estratti i singoli \"Sdraiati dentro di me\" e \"Una settimana e un giorno\". Nel 2003 usc\u00ec con il singolo \"Accarezzami domani\", e l'album \"7 vite\": l'estratto \"Confine\", fu accompagnato da un videoclip a fumetti curato dal fumettista Ernesto Paganoni. Nel 2005 intraprese un tour in Giappone con 4 concerti a Tokyo. Nel 2006 con l'album \"Passaporto\" raggiunse ulteriori risultati di pubblico con i brani \"\u00c8 solo musica\" e \"Ruvida\". Nel 2009 esce \"S.O.S.\" nel quale compaiono tra gli altri i brani \"Madre mia\" e \"Di te\". A fine anno esce il suo primo disco live dal titolo \"Gatto Panceri Live\". Nel 2010 la Universal Music Italia (ex casa discografica di Gatto) pubblica la doppia raccolta \"The best of Gatto Panceri\", contenente 28 brani prodotti dal 1991 al 2002.\nNel 2013 esce il suo singolo \"Vieni a vivere\" in collaborazione col bicchierista dei Fool's Garden, Mattia Tugnoli.\nIl 25 maggio 2018, dopo quasi un decennio dal precedente lavoro di inediti, esce l'album in studio \"Pelle d'oca e lividi\". Il 14 settembre 2018 ne viene estratto il singolo \"Io ho\"."}
{"id": "104434", "revid": "204012", "url": "https://it.wikipedia.org/wiki?curid=104434", "title": "Mouse ottico", "text": ""}
{"id": "104440", "revid": "1318658", "url": "https://it.wikipedia.org/wiki?curid=104440", "title": "Acidi carbossilici", "text": "Gli acidi carbossilici (o acidi organici) sono composti organici che contengono il gruppo carbossilico o carbossile (-COOH), ovvero un gruppo ossidrilico (-OH) legato a un gruppo carbonilico (C=O). Gli acidi carbossilici possono essere alifatici o aromatici, a seconda che il gruppo carbossilico si leghi a un radicale alifatico o a un anello benzenico.\nCaratteristiche.\nSolubilit\u00e0 e punto di ebollizione.\nGli acidi carbossilici sono polari e possono formare legami idrogeno sia ricevendo, con il gruppo carbonilico (-C=O), sia donando, con il gruppo ossidrile (-OH). Formano facilmente legami idrogeno sia con s\u00e9 stessi sia con altre molecole.\nI pi\u00f9 leggeri tra gli acidi carbossilici, fino a 3 atomi di carbonio, sono composti solubili in acqua con odori pungenti; i successivi sono liquidi oleosi con un alto punto di ebollizione. Al crescere del peso molecolare, gli acidi carbossilici diventano solidi cerosi bassofondenti.\nIn virt\u00f9 dei legami ad idrogeno hanno normalmente un elevato punto di ebollizione, pi\u00f9 alto del rispettivo alcole.\nAcidit\u00e0.\nSono composti che manifestano un comportamento acido debole, per via della stabilizzazione per risonanza dell'anione che viene a formarsi (uno ione \"carbossilato\") per dissociazione dello ione H+ del gruppo idrossile. Sono pi\u00f9 acidi dei fenoli e molto pi\u00f9 acidi degli alcoli. L'acidit\u00e0 di un acido carbossilico \u00e8 tanto pi\u00f9 pronunciata quanto pi\u00f9 corta \u00e8 la catena alchilica. Il pKa, cio\u00e8 l'opposto del logaritmo in base 10 della costante di dissociazione acida degli acidi monocarbossilici \u00e8 generalmente superiore a 4, ma la presenza di sostituenti elettronegativi (Cl, F) o di un gruppo idrossile in posizione 2, aumenta l'acidit\u00e0.\nLa presenza nella molecola di gruppi capaci di stabilizzare l'anione disperdendone o attenuandone la carica negativa (sia per risonanza sia per effetto induttivo) tende ad aumentare la forza dell'acido; gruppi che invece de-stabilizzano l'anione intensificandone la carica negativa hanno l'effetto opposto di diminuire l'acidit\u00e0 della molecola.\nNomenclatura.\nLa nomenclatura IUPAC degli acidi carbossilici alifatici si basa sul conteggio degli atomi di carbonio della catena con il prefisso che fa riferimento all'alcano corrispondente e il suffisso \"-oico\" nel caso di acidi monocarbossilici e \"- dioico\" nel caso di acidi dicarbosslici. Secondo la IUPAC l'acido acetico, con due atomi di carbonio, si chiama \"acido etanoico\".\nOltre alla nomenclatura IUPAC, molti acidi carbossilici possiedono anche un nome comune, spesso legato alla fonte biologica o naturale da cui sono stati isolati le prime volte.\nAlcuni acidi carbossilici alifatici sono:\nGli acidi carbossilici alifatici aventi catena lineare (satura o insatura) con un numero di almeno 4 atomi di carbonio vengono genericamente detti anche acidi grassi, dato che alcuni possono essere ricavati per idrolisi dei grassi animali e vegetali.\nGli acidi carbossilici sono molto diffusi e sono classificabili in una ampia gamma di diversi composti organici:\nProduzione degli acidi carbossilici.\nGli acidi carbossilici si preparano principalmente per ossidazione di alcoli primari e aldeidi (con reattivi ossidanti pi\u00f9 o meno energici a seconda del substrato), oppure per idrolisi di esteri, ammidi, anidridi, alogenuri acilici e nitrili.\nProduzione per ossidazione di alcol e aldeidi.\n&lt;chem display=\"block\"&gt; RCH2OH \\ (alcol 1) \\ + CrO3_(aq) -&gt; RCOH \\ (aldeide) \\ + KMnO4 -&gt; RCO2H \\ (acido \\ carbossilico)&lt;/chem&gt;\nCome ossidante \u00e8 preferibile utilizzare l'acido nitrico HNO3 in quanto \u00e8 meno costoso di CrO3 e KMnO4.\nProduzione per addizione di anidride carbonica ad un reattivo di Grignard.\nUn altro metodo di preparazione \u00e8 quello che fa uso dei reattivi di Grignard e anidride carbonica:\nLa carbonatazione di un reattivo di Grignard rappresenta una via molto conveniente per ottenere acidi carbossilici a partire da un alogenuro alchilico (R-X) o arilico (Ar-X); inoltre l'anidride carbonica \u00e8 facilmente reperibile (il che \u00e8 un aspetto non trascurabile dal punto di vista economico).\nIdrolisi dei nitrili.\n HA OH- \n R-CH2-X + NaCN --------&gt; R-CH2-COOH + NH4+ / R-CH2 -X + NaCN --------------&gt; R-CH2-COOH + NH3\n H2O H2O\nQuesta tecnica costituisce un metodo per convertire un alogenuro alchilico in acido carbossilico con un atomo di carbonio in pi\u00f9 rispetto all'alogenuro di partenza (\"x\" viene sostituito con COOH).\nEssendo una SN2 se l'alogenuro \u00e8 chirale avviene l'inversione al carbonio che subisce la SN2.\nPropriet\u00e0 chimico-fisiche.\nGli acidi carbossilici sono molecole polari e presentano una solubilit\u00e0 simile (o superiore) a quella dei relativi alcoli: i primi termini della serie sono solubili in acqua; sono abbastanza solubili anche in alcoli, eteri e benzene.\nSono molecole caratterizzate dalla formazione di legami a idrogeno, e per questo motivo presentano punti di ebollizione elevati.\nReazioni tipiche.\nGli acidi carbossilici subiscono principalmente reazioni di sostituzione del gruppo idrossile con altri gruppi, formando alogenuri, esteri, anidridi e ammidi. Alcuni loro sali possono essere de-carbossilati per riscaldamento, con conseguente perdita di biossido di carbonio.\nDalla disidratazione di un acido carbossilico si ottiene la corrispondente anidride organica, simile agli ossidi acidi inorganici solo nel comportamento, dato che come questi ultimi liberano l'acido in presenza di acqua. Infatti, secondo la IUPAC il termine anidride deve essere riservato agli acidi organici.\nLa reazione tipica che porta alla formazione di un'anidride \u00e8:\nGli acidi carbossilici, danno forma a reazioni di addizione di H+ e CN- cio\u00e8 un'azione radicalica nucleofila perch\u00e9 il carbonio \u00e8 positivizzato. I nucleofili pi\u00f9 importanti sono i gruppi ROH-.\nSuccessivamente si ha una reazione di sostituzione dove avviene una delocalizzazione degli elettroni e la formazione di una molecola d'acqua, dando forma a un estere se il reagente \u00e8 un alcol o un'ammide se il reagente \u00e8 un'ammina.\nDecarbossilazione degli acidi e alogenazione.\nIn condizioni particolari gli acidi carbossilici possono perdere una molecola di CO2 (decarbossilazione). \nLa reazione di Hunsdiecker, per esempio, si basa su un processo di decarbossilazione seguito da un'alogenazione:\nUn'altra reazione, particolarmente interessante per le implicazioni biochimiche, \u00e8 la decarbossilazione a carico dei \u03b2-chetoacidi, se riscaldati sopra i 100\u00a0\u00b0C:\nRiduzione.\nLa reazione di riduzione degli acidi carbossilici con pi\u00f9 resa \u00e8 data da BH3 in tetraidrofurano con ambiente acido.\nDerivati degli acidi carbossilici.\nCloruri acilici.\nLa trasformazione diretta del carbossile in cloruro acilico \u00e8 una reazione che si realizza con i seguenti agenti cloruranti: SOCl2, PCl3, PCl5.\nAttraverso analoghi alogenuri \u00e8 possibile ottenere anche i bromuri e ioduri di acile.\nAnidridi.\nLa preparazione diretta delle anidridi dagli acidi non \u00e8 agevole anche se praticabile in presenza di un disidratante a elevata temperatura.\nPi\u00f9 facile \u00e8 la realizzazione con un alogeno acilico e un sale dell'acido carbossilico:\nEsteri.\nMolteplici sono i metodi di preparazione degli esteri. I tre metodi pi\u00f9 comuni svolgono il meccanismo tetraedrico.\nAmmidi.\nLe ammidi si preparano dagli alogenuri acilici e dalle anidridi, principalmente, secondo le reazioni di sostituzione nucleofila acilica. Ad esempio:\n&lt;chem&gt;CH3COOCOCH3 + CH3NH2 -&gt; CH3NHCOCH3 + CH3COOH&lt;/chem&gt;"}
{"id": "104443", "revid": "1039155", "url": "https://it.wikipedia.org/wiki?curid=104443", "title": "Ampiezza", "text": "L'ampiezza, in fisica, \u00e8 la massima variazione di una grandezza in un'oscillazione periodica.\nNell'equazione semplice dell'onda\ndove formula_2 rappresenta l'ampiezza dell'onda.\nIn teoria dei segnali \u00e8 nota anche con la definizione di ampiezza di picco (o tensione di picco, indicata con formula_3), ed \u00e8 possibile definire l'ampiezza picco-picco come l'escursione massima del segnale:\nformula_4"}
{"id": "104444", "revid": "1685630", "url": "https://it.wikipedia.org/wiki?curid=104444", "title": "Enzo Gragnaniello", "text": "Durante la sua carriera, per i suoi album, ha avuto numerosi riconoscimenti da parte del Club Tenco.\nBiografia.\nGli inizi\nHa frequentato le scuole elementari presso l'istituto Oberdan, dove ebbe come compagno di classe Pino Daniele.Nel 1977, insieme a Gennaro De Rosa, Lorenzo Piombo, Roberto Porciello, Francesca Veglione, forma il gruppo musicale \"Banchi Nuovi\", nome legato al comitato dei Disoccupati Organizzati, di cui faceva parte lo stesso Gragnaniello. Qui canta le prime canzoni (autori Piombo e Porciello), tra cui il suo cavallo di battaglia \"O scippatore\".\nAnni '80 e '90\nEnzo fonda questo gruppo allo scopo di avvicinarsi, sia pure con le dovute differenze, alla riscoperta delle radici popolari della musica e della canzone napoletana. Questa prima esperienza di musica impegnata porta Enzo a partecipare, nel 1976, a un importante Festival a Berlino dedicato alle tradizioni popolari, e successivamente a pubblicare i suoi primi album: \u201cEnzo Gragnaniello\u201d del 1983, e \u201cSalita Trinit\u00e0 degli Spagnoli\u201d del 1985 il cui titolo si ispira al nome della via di Napoli dove Enzo tuttora vive, nei Quartieri Spagnoli. Nel 1986 vince la Targa Tenco, riconoscimento che otterr\u00e0 anche nel 1990, nel 1999 e nel 2019. Nel 1991 scrive \"Sta musica\", brano che il vecchio maestro Murolo canta insieme a Consiglia Licciardi nell'album \"Na Voce 'na Chitarra\" e che riscuote un discreto successo. Nel 1992 scrive \"Cu'mme\", grande successo interpretato da Roberto Murolo e Mia Martini. Nel 1999 partecipa al Festival di Sanremo, in coppia con Ornella Vanoni, con la canzone \"Alberi\", classificandosi al 4\u00b0 posto. Il brano verr\u00e0 poi inserito nell'album Oltre gli alberi.\nAnni 2000\nNel 2000 \u00e8 nel cast di \"Aitanic\", film di Nino D'Angelo, in cui interpreta la parte di un tassista. Inoltre ha scritto e cantato insieme a La Famiglia alcuni brani, quali \"Suonn', sott' e 'ngopp\", \"Odissea\" e \"O mare e tu\", scritta per Andrea Bocelli.\nNel 2001 Enzo pubblica \"Bal\u00eca\", l\u2019album presentato in tourn\u00e9e in tutta Italia e all\u2019estero, \u00e8 pubblicato su etichetta Multivision Entertainment e distribuito da Epic-Sony Music. Nel maggio 2007 si ripresenta nuovamente, trionfando, a \"Viva Napoli\". Il 23 febbraio 2008 ha partecipato al concerto/manifestazione \"Munnezza Day\" a Napoli a Piazza Dante, e al termine della sua esibizione ha cantato \"Cu' mme\", suscitando grande commozione nei napoletani presenti. Il 4 novembre 2009 partecipa allo spettacolo \"Omaggio a Sergio Bruni\", strettamente legato al \"Premio Villaricca Sergio Bruni\", duettando in coppia con Mario Trevi la canzone \"Indifferentemente\".\nAnni 2010\nNel 2010 ha ricevuto il premio Artistico Culturale e Musicale \"Armando Gill\" (Michele Testa) perch\u00e9 come il cantautore napoletano di inizio novecento Gragnaniello ha fatto dell'estemporaneit\u00e0 e della ricerca poetica popolare il suo cavallo di battaglia, il premio gli \u00e8 stato consegnato nella serata di Gala tenutasi a Grottolella in provincia di Avellino. Nel 2011 esce \"Radice\", il progetto di Gragnaniello, che ha voluto arrangiare personalmente tutti i brani, \u00e8 stato condiviso musicalmente con i Sud Express, una formazione nuova anche se composta da musicisti come Franco Del Prete (batteria), Piero Gallo (mandolino e chitarre) e Francesco Iadicicco (basso), con il contributo speciale di Erasmo Petringa, che ha suonato il violoncello nel brano \"Indifferentemente\". Nel 2015 riceve al DiscoDays - Fiera del Disco e della Musica il Premio DiscoDays."}
{"id": "104445", "revid": "1305772", "url": "https://it.wikipedia.org/wiki?curid=104445", "title": "Idratazione", "text": ""}
{"id": "104447", "revid": "21", "url": "https://it.wikipedia.org/wiki?curid=104447", "title": "Estere", "text": ""}
{"id": "104448", "revid": "73843", "url": "https://it.wikipedia.org/wiki?curid=104448", "title": "Stadio (gruppo musicale)", "text": "Gli Stadio sono un gruppo musicale italiano formatosi nel 1977 a Bologna. Gli attuali componenti sono Gaetano Curreri (voce e tastiera), Giovanni Pezzoli (batteria), Roberto Drovandi (basso), Andrea Fornili (chitarra).\nIl gruppo ha vinto il Festival di Sanremo 2016 con la canzone \"Un giorno mi dirai\".\nStoria del gruppo.\nIl gruppo ha una lunga genesi progressiva come band di accompagnamento di Lucio Dalla gi\u00e0 a partire dalla met\u00e0 degli anni settanta: il primo album del cantautore bolognese in cui compare la maggior parte del parco-strumentisti che dar\u00e0 origine agli Stadio \u00e8 \"Anidride solforosa\", del 1975. I futuri Stadio presenti in questo album sono Giovanni Pezzoli alla batteria, Marco Nanni al basso e Fabio Liberatori alle tastiere. Gli stessi musicisti li ritroviamo nel 1977 nell'album \"Come \u00e8 profondo il mare\". Al disco successivo, Lucio Dalla, che esce nel febbraio del 1979 si aggiunge il chitarrista Ricky Portera. Alla vigilia del tour \"Banana Republic\", che vede l'uno a fianco dell'altro Lucio Dalla e Francesco De Gregori (che si fa invece accompagnare dai Cyan), alla line-up si aggiunge il tastierista e corista Gaetano Curreri, futuro cantante della band. La fondazione ufficiale del gruppo risale alla primavera del 1981 ed \u00e8 lo stesso Dalla a sceglierne il nome, ispirato dall'omonimo quotidiano sportivo bolognese: nel corso della tourn\u00e9e estiva di Lucio Dalla, gli Stadio propongono le loro prime due canzoni, \"Grande figlio di puttana\" e l'energica \"Chi te l'ha detto\", rispettivamente lato B e lato A del loro primo singolo a 45 giri, che esce alla fine dell'anno. Le due canzoni fanno parte della colonna sonora del film \"Borotalco\" di Carlo Verdone, assieme al brano \"Un fiore per Hal\", anch'esso pubblicato nel primo LP della band, \"Stadio\", che esce nella primavera del 1982 per la RCA Italiana e che vede la partecipazione di Dalla, Ron e Jimmy Villotti (suo l'intro di chitarra in \"Grande figlio di puttana\") come ospiti.\"Un fiore per Hal\" \u00e8 una lunga suite, cantata da Ricky Portera insieme a Lucio Dalla. Portera torner\u00e0 a cantare anche in seguito nel brano \"La mattina\" (presente nel Q-disc \"Chiedi chi erano i Beatles\") mentre Dalla apparir\u00e0 spesso (anche con lo pseudonimo di Domenico Sputo) nei cori per gli Stadio.\nGli anni ottanta.\nIl 1983 vede l'uscita su 45 giri di uno dei brani che segner\u00e0 indelebilmente la loro carriera: \"Acqua e sapone\", per l'omonimo film di Carlo Verdone. Lo stesso anno accompagnano in studio e in tour Ron con il quale registreranno anche l'album live \"Tutti i cuori viaggianti\" che vedr\u00e0 aggiungersi al gruppo il chitarrista ritmico Marco Bonino e al basso Claudio Golinelli (in seguito collaboratore fisso di Vasco Rossi) al posto di Marco Nanni che invece suoner\u00e0 il sassofono e le percussioni.\nNel 1984 sono al Festival di Sanremo con \"Allo stadio\" giungendo ultimi. La canzone viene pubblicata all'interno dell'album \"La faccia delle donne\", che esce subito dopo il Festival.\nPoche settimane prima del Festival il batterista Pezzoli, durante il tour che la band sta facendo con Dalla per l'album \"1983\", si ferisce gravemente a un occhio mentre monta la sua batteria. Viene chiamato in sostituzione Massimo Cappa, giovane batterista emiliano, che parteciper\u00e0 al Festival e alle uscite televisive successive della band (e anche in tour con Lucio Dalla) apparendo anche nel videoclip del brano \"Dentro le scarpe\" che diventer\u00e0 sigla della trasmissione televisiva L'Orecchiocchio.\nSempre nel 1984 partecipano alla colonna sonora di \"Vediamoci chiaro\" un film di Luciano Salce che vede la presenza del brano \"Ti senti sola\" e le musiche originali di Liberatori e si esibiscono a Vota la voce presentando il brano \"Porno in tv\" scritto per loro da Lucio Dalla.\nAlla fine dello stesso anno, grazie all'opportunit\u00e0 offerte dal supporto Qdisc, esce l'EP \"Chiedi chi erano i Beatles\", che comprende anche la canzone omonima, uno dei pi\u00f9 grandi successi degli Stadio, che nel frattempo hanno reintegrato Giovanni Pezzoli alla batteria dopo il grave infortunio all'occhio. Gli altri testi saranno scritti dal paroliere di fiducia Luca Carboni. Il brano \"Vorrei\" entrer\u00e0 a far parte della colonna sonora del film di Carlo Verdone, \"I due carabinieri\" insieme a \"Ba...ba...ballando\" e \"La mattina\", entrambe presenti nel Q-disc. Nel brano \"Vedovo Armando e signora\" si pu\u00f2 ascoltare la voce di Lucio Dalla come corista. Questo minialbum sar\u00e0 l'ultimo con la formazione originale.\nNel dicembre del 1985, dopo alcune partecipazioni televisive e live accanto a Dalla per presentare l'album \"Bugie\", Fabio Liberatori, stanco della vita \"on the road\", decide di uscire dal gruppo per proseguire la propria carriera di arrangiatore in studio di registrazione (lavorer\u00e0 tra gli altri con Paola Turci, Ivan Graziani e Mario Castelnuovo) e compositore per il cinema soprattutto con l'amico Verdone. Lo sostituisce, nei concerti, il tastierista napoletano Aldo Fedele. Liberatori torner\u00e0 a collaborare col gruppo in due album degli anni novanta, \"Di volpi, di vizi e di virt\u00f9\" e \"Dammi 5 minuti\".\nNel 1985 e fino al 1990 entrer\u00e0 nella band come produttore e membro aggiunto il polistrumentista Roberto Costa. In realt\u00e0 Costa sar\u00e0 anche arrangiatore ed esecutore di quasi tutte le parti di basso e tastiere al posto del defezionario Liberatori e di Nanni relegato sempre pi\u00f9 alla semplice partecipazione nei live. Nel libro dedicato alla band (\"Chiedi chi sono gli Stadio\" di Melisanda Massei Autunnali), Marco Nanni sottolinea proprio il suo disagio nell'essere stato praticamente estromesso dal lavoro in studio della band (a favore di Costa) nonostante nelle foto e nelle partecipazioni televisive fosse sempre presente.\nNel febbraio 1986 gli Stadio tornano nuovamente a Sanremo, senza Liberatori uscito dalla band proprio alla vigilia della manifestazione, portando in gara \"Canzoni alla radio\", con la quale, tuttavia, per la seconda volta consecutiva, si classificano ultimi. Nell'album omonimo che segue sono incluse \"Luned\u00ec Cinema\", gi\u00e0 da alcuni anni sigla di apertura di \"Lunedifilm\", rubrica del luned\u00ec sera dedicata da Rai Uno alla trasmissione di grandi film, la rockeggiante \"Incubo assoluto\" (scritta per loro da Roberto \"Freak\" Antoni) e la generazionale \"Giacche senza vento\" (su testo del regista Ambrogio Lo Giudice). Lo stesso anno gli Stadio partecipano alla tourn\u00e9e americana di Lucio Dalla dalla quale verr\u00e0 estratto il fortunato album live \"DallAmeriCaruso\". In quell'occasione il gruppo esegue in proprio \"Grande figlio di puttana\". Subito dopo questa esperienza, anche Ricky Portera esce dal gruppo.\nNel 1987 il tastierista Beppe D'Onghia inizia a collaborare subentrando a Fedele (che prender\u00e0 proprio il posto di D'Onghia come tastierista di Luca Carboni) e all'inizio dell'anno successivo arriva la prima raccolta, \"Canzoni alla Stadio\", che contiene due inediti: \"Bella pi\u00f9 che mai\" (con testo di Vasco Rossi) destinata a diventare un classico della band, e la ritmata \"Tu vuoi qualcosa\", presentata al Festivalbar e che per un periodo sar\u00e0 anche sigla de \"Il processo del luned\u00ec\".\nNel 1988 gli Stadio partecipano al progetto \"Dalla/Morandi\" suonando sia nell'album che nel lungo tour all'interno del quale eseguiranno anche alcuni brani del proprio repertorio a iniziare dai due inediti di \"Canzoni alla Stadio\".\nNel 1989 esce \"Puoi fidarti di me\", trainato dal buon successo del singolo omonimo scritto da Luca Carboni.\nGli anni novanta.\nTra il 1989 e il 1990 avviene il definitivo \"strappo\" con Lucio Dalla. Curreri vuole per la sua band maggiore spazio, dato che si trova a poter promuovere i brani degli Stadio solo nei momenti di pausa dal lavoro di Dalla. L'ultima collaborazione ufficiale tra il gruppo e Dalla avviene per la lavorazione dell'album di \"Robert &amp; Cara\" (Robert Sidoli e Carolina Balboni, coristi di Dalla) per i quali Curreri e D'Onghia firmano con Dalla il brano \"I segreti dell'amore\" (curiosamente all'album collaborer\u00e0 il loro vecchio chitarrista Ricky Portera). Subito dopo la band inizia una nuova vita senza il suo pigmalione e con molti problemi interni causati dalla assoluta instabilit\u00e0 del progetto privato del suo principale \"sponsor\".\nSul finire dell'estate del 1990, dopo la lunga partecipazione della band al Cantagiro, Beppe D'Onghia prende la decisione di tornare a collaborare anche con Lucio Dalla (sar\u00e0, negli anni successivi, anche produttore e arrangiatore di Dalla). Di l\u00ec a poco anche Sutera, dopo una partecipazione televisiva con gli Stadio ad uno show dedicato ai Beatles, decide di entrare nel team di Dalla e viene sostituito dal giovanissimo Roberto Drovandi (ex bassista di Luca Carboni). Gaetano Curreri e Giovanni Pezzoli restano gli unici componenti originari. A loro si \u00e8 aggiunto da pochi mesi Andrea Fornili alla chitarra, gi\u00e0 navigato turnista per Loredana Bert\u00e8, Eros Ramazzotti e Miguel Bos\u00e9 e che da tempo collaborava con Curreri (insieme realizzarono diversi spot televisivi e la colonna sonora del film Stasera a casa di Alice con la supervisione di Vasco Rossi). Entra nel gruppo anche il produttore Luca Orioli che suoner\u00e0 le tastiere (in studio) e curer\u00e0 gli arrangiamenti e torna il vecchio amico Aldo Fedele come tastierista nei concerti insieme ad Alessandro Magri, anch'egli alle tastiere e programmazione computer.\nSul finire del 1990 anche Pezzoli per\u00f2 accetta l'invitante offerta dell'amico Dalla e parte con lui nel tour di \"Cambio\". Curreri questa volta accetta la partecipazione di Pezzoli al tour di Dalla purch\u00e9 temporanea e prepara in studio (insieme al fido Saverio Grandi) il nuovo lavoro degli Stadio.Verso la met\u00e0 del tour di Dalla, gli Stadio devono iniziare la promozione del loro nuovo singolo e Pezzoli, a differenza dei suoi giovani colleghi (D'Onghia e Sutera), sceglier\u00e0 di seguire il gruppo abbandonando definitivamente il lavoro con Dalla (torner\u00e0 nel 1996 ma solo in studio per l'album \"Canzoni\").\nNel 1991, la BMG immette sul mercato il Volume 2 di \"Canzoni alla Stadio\". Questa operazione viene vista polemicamente dal gruppo come un'azione di disturbo della vecchia casa discografica in seguito all'imminente uscita del loro nuovo album per la concorrente EMI. Ma la raccolta non trover\u00e0 il successo della precedente, mentre il primo album del nuovo corso artistico regala agli Stadio il loro primo disco d'oro. Infatti nel 1991 esce il singolo \"Generazione di fenomeni\" sigla del telefilm di Rai 2 \"I Ragazzi del muretto\" che anticipa album \"Siamo tutti elefanti inventati\" (ritenuto dai critici il pi\u00f9 riuscito insieme a \"La faccia delle donne\"), che segna l'inizio della collaborazione del gruppo con Saverio Grandi, tuttora loro autore di fiducia. Nell'album, concepito con l'attore e loro amico Alessandro Bergonzoni, addetto ai \"titoli\" per la band, compaiono numerose collaborazioni, quali \"Ci sar\u00e0 (vita controvento)\" di Ivano Fossati (che in seguito avrebbe inserito il brano nel suo repertorio), \"Segreteria telefonica\" scritta da Claudio Lolli e \"Pelle a pelle\" di Luca Carboni e Bruno Mariani (ex chitarrista della band).\nNel 1992 \"Stabiliamo un contatto\", dove si affacciano altri nomi illustri della canzone d'autore: \"Per la bandiera\" \u00e8 scritta da Francesco Guccini in memoria degli agenti di scorta di Falcone e Borsellino; l'artista emiliano firma anche \"Swatch\", una sorta di quadro generazionale; Jovanotti scrive il testo di \"Libero di cambiare\" e ancora Bergonzoni firma il testo surreale de \"L'appostamento\" e quello pi\u00f9 impegnato per \"Lo scatolone\", rivolto ai pericoli sull'assuefazione televisiva.\n\"StadioMobileLive\" \u00e8 il primo lavoro on stage pubblicato nell'autunno del 1993, con l'inedita \"Un disperato bisogno d'amore\" (pubblicata anche in versione remix per le discoteche sulla base strumentale di \"U Got 2 Let The Music\" dei Cappella).\n\"Di volpi, di vizi e di virt\u00f9\", pubblicato nel 1995 vede tra gli altri le firme di Roberto Vecchioni per \"Canzone d'amore sprecato\" e Edoardo Bennato, che suona l'armonica in \"Maledettamericatiamo\" canzone scritta dal poeta bolognese Roberto Roversi autore anche di \"Ma se guido una Ferrari\" inclusa nello stesso album. Inoltre \u00e8 inclusa \"Ballando al buio\", che diventer\u00e0 uno dei loro maggiori successi. Ancora due anni dopo \u00e8 la volta di \"Dammi 5 minuti\", che esce nella primavera del 1997 e racchiude tra le altre \"Un volo d'amore\" sulla storia di due giovani fidanzati uccisi nel conflitto serbo/bosniaco.\nNel 1998 gli Stadio pubblicano una \"Ballate fra il cielo e il mare\", raccolta tematica che comprende, insieme a quattro inediti, nuove versioni delle loro canzoni d'amore, chiamate \"ballate\" mutuandolo dall'inglese \"ballad\". Il disco viene riedito nel febbraio successivo con l'aggiunta della canzone \"Lo zaino\", scritta da Vasco Rossi, che il gruppo porta in gara al Festival di Sanremo classificandosi quinto. Nell'autunno del 2000 arriva nei negozi di dischi l'album \"Donne &amp; colori\", con cui gli Stadio tentano - grazie anche alla produzione di Guido Elmi e Frank Nemola - un inedito approccio etnico: il risultato pi\u00f9 interessante di questa nuova tendenza \u00e8 la canzone \"In paradiso con te\", interpretata con la cantante israeliana Amal Murkus. Il disco ospita anche due brani col testo del poeta Roberto Roversi, gi\u00e0 autore per loro di altre canzoni tra cui \"Chiedi chi erano i Beatles\": \"La ragazza col telefonino\" e \"Doma il mare il mare doma\", dedicata a Diego Armando Maradona. L'album ottiene comunque un tiepido successo ed \u00e8 tra gli episodi meno riusciti della loro carriera.\nGli anni duemila.\n\"Occhi negli occhi\".\nNel 2002 arriva un album che d\u00e0 nuovo slancio alla carriera della band, dopo la pausa di riflessione del precedente disco, raccolta di ballate. Esce infatti \"Occhi negli occhi\", anticipato dall'intenso singolo \"Sorprendimi\" e seguito da \"Il segreto\".\nNel 2003, durante una tappa della tourn\u00e9e ad Acireale, Curreri rimane vittima di un ictus. Per sua fortuna, un medico presente in platea gli salver\u00e0 la vita.\nLo stesso anno, con grande piacere dei fans, gli Stadio tornano a duettare con Lucio Dalla, dopo anni di polemiche, in una trasmissione televisiva nella quale la band e il loro talent-scout eseguono l'ironico brano \"Grande figlio di puttana\". Pur non riprendendo a lavorare insieme, da quel momento i rapporti tra Curreri e Dalla tornano ad essere distesi. Nello stesso periodo avviene anche un inaspettato duetto tra Curreri e Portera, ex chitarrista e \"immagine\" del primo periodo della band. I due, insieme a Pezzoli e Roberto Costa al basso lavoreranno al secondo album di Portera, \"Ci sono cose\", uscito un paio d'anni dopo, realizzando una nuova versione di \"Canzoni alla radio\".\n\"L'amore volubile\" e \"Canzoni per parrucchiere\".\nCon l'uscita nel 2005 dell'album \"L'amore volubile\", gli Stadio tornano con un album che sembra percorrere diverse traiettorie dal Pop-rock d'autore d'origine del gruppo. All'origine di questo diverso percorso figura Saverio Grandi autore e produttore dell'album. Nel 2006 pubblicano il CD \"Canzoni per parrucchiere Live Tour\" registrato durante una tappa dell'omonimo tour teatrale. Con lo stesso nome viene pubblicato il loro primo DVD di un concerto.\n\"Parole nel vento\".\nNel 2007, assieme a Marco Falagiani e a Giancarlo Bigazzi, Gaetano Curreri e Saverio Grandi scrivono \"...E mi alzo sui pedali\" per la produzione RAI \"Marco Pantani\", di cui \u00e8 stato girato anche un videoclip. La canzone \u00e8 contenuta anche nel nuovo album \"Parole nel vento\" che esce subito dopo la partecipazione a Sanremo con la canzone \"Guardami\" (tredicesima classificata). L'album sembra confermare il percorso intrapreso con l'album \"Amore Volubile\" distanziandosi dalla vena cantautorale che aveva contraddistinto i precedenti album. All'uscita dell'album segue un tour prima nei teatri e nei palazzetti dello sport, poi nelle piazze. Nel 2007 vincono il premio di miglior gruppo italiano al Venice Music Awards. Il 9 novembre 2007 esce il triplo cofanetto \"Platinum Collection\", che raccoglie i pi\u00f9 grandi successi della band dai primi anni ai nostri giorni: le canzoni datate al periodo con la RCA Italiana vengono riproposte nelle nuove versioni realizzate nel corso degli anni dal gruppo. Alla pubblicazione del cofanetto fa seguito un omonimo tour teatrale, che ha preso il via il 17 novembre 2007.\n\"Diluvio universale\" e \"Diamanti e caramelle\".\nIl 20 marzo 2009 esce il nuovo album dal titolo \"Diluvio universale\": la canzone omonima \u00e8 scritta insieme a Vasco Rossi e Alessandro Magri, e arrangiata da Alessandro Magri, all'interno dell'album \u00e8 presente anche la traccia \"Resta come sei\", composta e cantata insieme al cantautore Fabrizio Moro. Il 23 marzo \u00e8 partito l'omonimo tour da Bologna; in alcune tappe c'\u00e8 stata la partecipazione di Noemi e di Fabrizio Moro. Il 6 marzo 2009 viene pubblicato il singolo \"Gioia e dolore\".\nIl 26 agosto 2011 viene pubblicato \"Gaetano e Giacinto\", brano dedicato a Gaetano Scirea e Giacinto Facchetti, nonch\u00e9 singolo apripista dell'album \"Diamanti e caramelle\" che viene commercializzato dal 27 settembre 2011. Nell'album \u00e8 incluso il brano \"La promessa\" in duetto con Noemi, che viene eseguita anche durante il \"Diamanti e caramelle tour\". Il 3 febbraio 2012 viene estratto il terzo singolo \"Poi ti lascer\u00f2 dormire\", brano usato anche come colonna sonora nel film di Carlo Verdone \"Posti in piedi in paradiso\". Il 4 maggio 2012 viene estratto come quarto singolo il brano \"La promessa\" brano cantato insieme a Noemi; del singolo viene realizzato anche un videoclip per la regia di Gaetano Morbioli.\nIl 25 giugno prendono parte al Concerto per l'Emilia.\n\"30 i nostri anni\" e \"Immagini del vostro amore\".\nIl 30 ottobre 2012 viene pubblicato il terzo album live degli Stadio: \"30 I nostri anni\" per celebrare i trent'anni di carriera del gruppo. Si tratta di un'antologia con tre inediti, due scritti insieme a Fabrizio Moro (\"I nostri anni\") e Luca Carboni (\"Bella\"), che sono rispettivamente il primo e il secondo singolo estratti dall'album, e il terzo firmato da Pioppi e Fornili (\"Dall'altra parte dell'et\u00e0\"); gli altri brani sono eseguiti insieme all'orchestra sinfonica \"Sanremo Festival Orchestra\", gli arrangiamenti e la direzione d'orchestra sono stati del M\u00b0 Bruno Santori.\nIl 24 ottobre 2013 viene pubblicato il singolo \"Immagini del nostro amore\" apripista della raccolta, pubblicata il 19 novembre, \"Immagini del vostro amore\" contenente duetti con Noemi (in \"La promessa\") e Saverio Grandi (in \"Cortili lontani\") e una collaborazione con i Solis String Quartet (in \"La mia canzone per te\").\nIl ritorno al \"Festival di Sanremo\" nel 2016 e la vittoria.\nIl 14 febbraio 2016 vincono la 66\u00aa edizione del Festival di Sanremo nella sezione \"Campioni\" con il brano \"Un giorno mi dirai\", che anticipa il nuovo album degli Stadio dopo cinque anni da \"Diamanti e caramelle\": \"Miss nostalgia\", uscito il 12 febbraio 2016. Durante la kermesse vincono anche il premio per la miglior cover con il brano \"La sera dei miracoli\", il premio per la miglior musica \"Giancarlo Bigazzi\" e il premio della Sala Stampa \"Lucio Dalla\".\nPur avendo la possibilit\u00e0 di rappresentare l'Italia all'Eurovision Song Contest 2016 in quanto vincitori del Festival di Sanremo, gli Stadio hanno deciso di non prendere parte all'evento di Stoccolma perch\u00e9 impegnati in un tour; al loro posto \u00e8 stata scelta Francesca Michielin, seconda classificata alla manifestazione canora italiana.\nIl 25 marzo 2016 Pezzoli \u00e8 stato colpito da un grave malore che ha portato il gruppo a cancellare le restanti date del tour."}
{"id": "104449", "revid": "1305772", "url": "https://it.wikipedia.org/wiki?curid=104449", "title": "Grasso", "text": ""}
{"id": "104453", "revid": "767487", "url": "https://it.wikipedia.org/wiki?curid=104453", "title": "K\u0101rlis Baumanis", "text": "\u00c8 l'autore del testo e della musica di \"Dievs, sv\u0113t\u012b Latviju\" (\"Dio benedica la Lettonia\"), l'inno nazionale della Lettonia.\nKarlis Baumanis fu il primo compositore ad usare la parola \"Lettonia\" nel testo di una canzone, nel XIX secolo, quando ancora la Lettonia faceva parte dell'Impero russo. Fu anche il primo compositore lettone a comporre musica per organo."}
{"id": "104455", "revid": "2912", "url": "https://it.wikipedia.org/wiki?curid=104455", "title": "Baumanu K\u0101rlis", "text": ""}
{"id": "104456", "revid": "1924342", "url": "https://it.wikipedia.org/wiki?curid=104456", "title": "Subsonica", "text": "I Subsonica sono un gruppo musicale italiano nato a Torino nel 1996.\nNella loro carriera hanno pubblicato 9 album in studio oltre ad aver vinto numerosi premi e riconoscimenti quali: Premio Amnesty Italia, MTV Europe Music Award, Premio Italiano della Musica, Italian Music Awards, Premio Grinzane Cavour, TRL Award ed una partecipazione al Festival di Sanremo.\nBiografia.\nEsordio.\nI Subsonica vengono fondati nell'estate del 1996 da Max Casacci, Davide Dileo e Samuel Romano, esponenti della scena musicale alternativa torinese. Max Casacci, chitarrista e manipolatore di suoni, era stato uno dei componenti del gruppo reggae Africa Unite, Boosta (nome d'arte di Dileo) e Samuel invece suonavano insieme negli Amici di Roland. Ai tre si aggiungono presto Ninja che, dopo un'esperienza nei Karamamma e nei Base ed altre formazioni minori, suonava la batteria come musicista professionista seguendo in tour Ornella Vanoni, e Pierfunk, bassista che aveva collaborato in numerosi album di artisti italiani, fra i quali Loredana Bert\u00e8 e Marcella Bella. Per il nome del gruppo, Samuel propose \"Sonica\", come una canzone dei Marlene Kuntz, mentre Max propose \"Subacqueo\", titolo di una canzone che aveva scritto con gli Africa Unite. Per conciliare i due, la ragazza di Max (l'attrice Ana Valeria Dini) pens\u00f2 di unire i due nomi creando cos\u00ec la parola \"Subsonica\". Un loro primo demo autoprodotto, contenente 5 brani, consente loro di firmare il contratto con la casa discografica Mescal.\nIl primo omonimo album (1997-1999).\nNella primavera del 1997 il singolo \"Istantanee\" anticipa \"Subsonica\", il primo disco del gruppo. Nello stesso anno vengono incise, su suggerimento di Antonella Ruggiero, \"Il video sono io\" e \"Per un'ora d'amore\", due canzoni dei Matia Bazar utilizzate nell'album \"Registrazioni moderne\". \"Per un'ora d'amore\" viene scelto come singolo di lancio dell'album della Ruggiero ed il relativo video, a cui partecipano, fa acquistare loro visibilit\u00e0. Il 1998 \u00e8 un anno dedicato ai concerti in giro per l'Italia, quasi 150 live tra gennaio ed ottobre.\nEscono i singoli \"Cose che non ho\", \"Radioestensioni\" e \"Preso blu\" (brano scritto da Casacci originariamente per gli Africa Unite, ma risultato inadatto alla voce di Bunna), quest'ultimo ha in allegato due brani strumentali che vengono remixati e pubblicati in Inghilterra dall'etichetta londinese Lacerba, che affida il lavoro ai dj Residente Filters e Terminal Head. Il risultato \u00e8 il brano \"U.F.O.\", che si piazza al settimo posto nella classifica della rivista inglese Dj Magazine. A fine settembre partecipano al video di \"Me siente\" dei 99 Posse. A dicembre viene ristampato \"Subsonica\", allegato ad un mini CD live dal titolo \"Coi piedi sul palco\". L'album che si apre con \"Come se\", brano dedicato a Silvia Baraldini, \u00e8 influenzato dai linguaggi pi\u00f9 innovativi degli anni novanta. I suoni \"elettronici\" di etichette inglesi come Ninjatune e Mo' Wax, le nuove frontiere ritmiche della jungle (\"Giungla Nord\"), i primi esperimenti dei Chemical Brothers (\"Onde quadre\"), il downbeat (\"Nicotina Groove\") sono le ispirazioni di partenza, che i Subsonica traducono in musica per strumenti \"suonati\" e in canzoni. La vocalit\u00e0 di Samuel riesce a coniugare slancio melodico e sensibilit\u00e0 ritmica, l'esperienza di Max Casacci dietro al mixer \u00e8 fondamentale per creare equilibrio tra forma canzone, arrangiamenti e pulsazione sonora. Il giovanissimo Boosta, armato solo di un Atari e di campionatore Akai \u00e8 l'uomo dei loop, mentre Ninja riesce a calibrare dei suoni in grado di far sposare i tamburi con le ritmiche dei campionatori.\n\"Microchip emozionale\" e Sanremo (1999-2002).\nNel giugno del 1999 esce \"Colpo di pistola\" che anticipa l'album \"Microchip emozionale\", uscito nel settembre dello stesso anno. Parte del nuovo album viene presentata in anteprima all'MTV Day di Bologna, data che segna l'ultima presenza live del bassista Pierfunk da questo momento sostituito da Vicio. In ottobre esce \"Liberi tutti\" realizzato in collaborazione con Daniele Silvestri (nel 2011 il brano viene scelto come fondo musicale per la campagna pubblicitaria \"Io voto\"). Nel 2000 partecipano al Festival di Sanremo con \"Tutti i miei sbagli\" classificandosi undicesimi. Il quarto singolo, \"Discolabirinto\", \u00e8 accompagnato da un singolare video, il primo esperimento di video musicale compatibile con un pubblico di persone audiolese. Il clip, che come il brano vede la collaborazione di Morgan dei Bluvertigo, \u00e8 realizzato da Luca Pastore. Vengono premiati durante gli MTV Europe Music Award di Stoccolma come miglior artista italiano e al PIM (Premio Italiano della Musica) nelle categorie \"Miglior disco\" e \"Miglior gruppo\" (erano stati nominati anche per il \"Miglior tour\").\nIl continuo successo, \"Amorematico\" e il live \"Controllo del livello di rombo\" (2002-2004).\nAnticipato dal singolo \"Nuvole rapide\", l'11 gennaio 2002 esce \"Amorematico\". In questo terzo album collaborano con Maurizio Arcieri e Christina Moser, meglio conosciuti come i Krisma, nel brano \"Nuova ossessione\" e con Roger Rama in \"Nuvole rapide\" e \"Sole silenzioso\". Il 2 febbraio parte il nuovo \"Amorematico Tour\" dal Velvet di Rimini che si conclude l'11 ottobre a Bellinzona (Svizzera). Qualche giorno prima vengono premiati insieme a Manuel Agnelli degli Afterhours, Marco Parente e Cristina Don\u00e0 con il Premio Grinzane Cavour. A novembre, dopo l'ultimo singolo \"Gente tranquilla\" realizzato insieme al rapper marocchino Rachid, arriva il secondo MTV Europe Music Award come Best Italian Act, mentre alcuni giorni dopo vengono premiati all'Italian Music Awards per il progetto grafico di \"Amorematico\" e per l'arrangiamento di \"Nuvole Rapide\".\nIl 7 febbraio 2003 esce il doppio live \"Controllo del livello di rombo\", registrato durante il tour di \"Amorematico\". Vengono inclusi tre inediti (\"Non chiedermi niente\", \"Livido amniotico\" in collaborazione con Veronika e \"L'errore\") e parte un nuovo tour di quattro mesi realizzato per la prima volta nei palasport italiani. Durante la data al Forum di Assago vengono realizzate le riprese che l'anno successivo diventeranno il DVD \"Cielo tangenziale ovest\". In primavera scrivono e registrano con i Linea 77 il brano \"66 (Diabolus in musica)\" che comparir\u00e0 nel loro album \"Numb\". In ottobre viene pubblicata \"Anomalia Subsonica\", biografia ufficiale scritta dal giornalista Paolo Ferrari.\nIl divorzio con la Mescal, il progetto Casasonica e \"Terrestre\" (2004-2006).\nL'11 gennaio 2004 iniziano ufficialmente la lavorazione del nuovo disco \"Terrestre\". Il 2 marzo si esibiscono in concerto al Tora! Tora! di Mantova, il 27 aprile registrano in Piazza Castello a Torino il video di \"66 (Diabolus in musica)\" con i Linea 77 e l'8 luglio partecipano al Traffic Festival nella serata \"Cieli su Torino\" in cui hanno suonato a fianco di alcuni dei gruppi pi\u00f9 rappresentativi di Torino: Africa Unite, Linea 77, Mau Mau, Madaski, Persiana Jones e Fratelli di Soledad. Il 16 luglio firmano il contratto con la EMI Italiana e contestualmente danno vita all'etichetta Casasonica che gestisce le produzioni per Sikitikis, Cinemavolta, SteelA, Robertina e Gatto Ciliegia contro il Grande Freddo, Petrol e LNRipley. In settembre esce \"Cielo tangenziale ovest\" per la Mescal e il giorno 22 dello stesso mese suonano al Concerto per Piero alla Lega dei Furiosi, presentando tre brani inediti. In dicembre inizia la registrazione dell'album \"Terrestre\". Il cambio di casa discografica \u00e8 burrascoso: il contratto con la Mescal infatti prevedeva l'incisione di altri due album di inediti. I componenti del gruppo, amareggiati dal comportamento tenuto dai dirigenti dell'etichetta indipendente, dichiarano adempiuti gli obblighi contrattuali presentando a quest'ultima due nuovi album strumentali, considerati invece dalla Mescal come \"album di soli rumori\". Uno di questi, intitolato \"Mentale strumentale\", avrebbe visto la luce soltanto nel 2020. La vicenda si conclude con reciproche denunce. Il passaggio alla EMI, secondo quanto dichiarato da Samuel in alcune interviste dell'epoca, \u00e8 dovuto alla volont\u00e0 di avere una maggiore indipendenza artistica ed economica.\nEntrambe le etichette pubblicano quasi contemporaneamente un album: la Mescal, senza il consenso del gruppo, pubblica \"SUBurbani 1997-2004\", la EMI il nuovo album \"Terrestre\", uscito il 22 aprile in due versioni: CD e CD+DVD, ed anticipato dal singolo \"Abitudine\". Escono poi in successione \"Corpo a corpo\", nel cui video i Subsonica mostrano i loro volti e corpi, sovrapposti e distorti, mescolando la nudit\u00e0 della propria pelle a quella di persone amiche, e \"Incantevole\", che resta pi\u00f9 di 3 mesi in classifica e diventa il singolo pi\u00f9 venduto dei Subsonica.\nL'anno inizia con la presenza del gruppo all'Eurosonic Festival di Groninga nei Paesi Bassi. Il 2005 vede anche la loro partecipazione a \"Rockpolitik\", programma di Adriano Celentano in onda sulla Rai, con il brano \"Corpo a corpo\". Rispettivamente a gennaio e a giugno escono \"Vita d'altri\", il cui video d'animazione viene realizzato dal regista Marco Pavone e \"L'odore\". Durante il biennio 2005/2006 partono due tour: \"Terrestre Tour\" nei palazzetti e \"Be Human Club Tour\" nei club, che fanno registrare pi\u00f9 di 230.000 presenze in 50 date. Il 23 aprile partecipano allo spettacolo \"Volumi all'idrogeno\", svoltosi al Palasport Olimpico di Torino, durante la celebrazione di Torino Capitale Mondiale del Libro. La Fondazione per il libro, la musica e la cultura del comune di Torino affida la direzione artistica dello spettacolo a Max Casacci. All'esibizione, alla quale partecipano Linea 77, Mau Mau, Africa Unite e altri, assistono pi\u00f9 di 11.000 persone e il gruppo chiude la serata con Alessandro Baricco ed un parallelo con il \"Moby Dick\" di Herman Melville.\nPer l'ultima apparizione live del 2006, la band sceglie un contesto totalmente diverso, facendo da \"headliner\" in luglio al Cornetto Free Music Festival, il pi\u00f9 grande festival musicale gratuito presente in Italia. Durante l'estate, ogni singolo membro del gruppo approfitta del momento di pausa per concentrarsi sui propri progetti paralleli. Max organizza la terza edizione del Traffic - Torino Free Festival, con Manu Chao, Franz Ferdinand e The Strokes. Samuel registra il secondo album dei Motel Connection. Boosta pubblica il suo secondo libro. Ninja diventa dj drum'n'bass e d\u00e0 vita, insieme a Pierfunk, Ale Bavo, MC Victor e altri, agli LNRipley. Vicio lavora a svariati esperimenti strumentali nel suo home studio.\nA novembre pubblicano \"Terrestre live e varie altre disfunzioni\", doppio album (live ed acustico) che raccoglie brani eseguiti durante il Terrestre Tour e omaggi ad altri artisti, tra cui Gigi Restagno, Max Romeo e Elliott Smith, dei quali registrano \"Coriandoli a Natale\", \"I Chase the Devil\" e \"Angeles\". Quest'ultimo uscito come singolo nel maggio 2007 \u00e8 accompagnato da un video d'animazione di Luca Lumaca. Lo stesso giorno esce anche il DVD \"Be Human: Cronache Terrestri Tour 2005\", un documentario realizzato da Luca Pastore incentrato sull'ultimo concerto del Terrestre Tour al Mazda Palace di Torino e sulla vita backstage dei Subsonica. Nel frattempo il videoclip di \"Incantevole\" vince il Premio Videoclip dell'anno 2006 e la traccia strumentale \"Cullati dalla tempesta\" viene usata come sonorizzazione per un cortometraggio del regista Roberto Rossellini, presentato al Roma Film Festival. Nell'ottobre dello stesso anno esce \"GE-2001\", compilation pubblicata in allegato al quotidiano Il manifesto per raccogliere fondi per i processi seguiti ai fatti del G8 di Genova. Vari gli artisti che partecipano all'iniziativa, tra questi anche i Subsonica con il brano \"Come se\".\n\"L'eclissi\" e la raccolta \"Nel vuoto per mano\" (2007-2009).\nIl 12 ottobre 2007 esce \"La glaciazione\", primo singolo del nuovo album di inediti dal titolo \"L'eclissi\" pubblicato il 23 novembre, in contemporanea con il concerto d'apertura a Jesolo del nuovo tour di 9 date, conclusosi a Torino il 12 dicembre. Da registrare in tutte le date del tour l'esecuzione della reinterpretazione di \"Up patriots to arms\", di Franco Battiato. Tale canzone era stata eseguita per la prima volta dalla band torinese con lo stesso Battiato nel live al Traffic festival 2007 di Torino, su richiesta di collaborazione del cantautore siciliano.\nLa seconda parte del tour per la promozione dell'album ha previsto 15 date nelle arene italiane, a partire da Cuneo il 9 febbraio 2008 fino al Mazda Palace di Torino il 26 marzo. Alcune date successivamente sono state posticipate per indiposizione del cantante e di fatto il tour si \u00e8 concluso il 4 aprile a Rimini.\nIl 5 febbraio 2008 esce in anteprima sul sito www.subsonica.it il video del secondo singolo estratto dall'album \"L'Eclissi\": si tratta de \"L'ultima risposta\".\nAd aprile vincono la sesta edizione del Premio Amnesty Italia 2008 con il brano \"Canenero\". Il premio viene conferito da Amnesty International per premiare il migliore brano sui diritti umani pubblicato nell'anno precedente.\nIl 24 maggio, esattamente a 11 anni dall'uscita del primo album, suonano dal vivo in piazza Vittorio Veneto a Torino, dove tutto \u00e8 incominciato. Il concerto rientra nel progetto \"Uniamo le energie\", una due giorni di incontri e comunicazione sul tema: nuove fonti e risparmio energetico, battezzato \"la guerra d'indipendenza dal petrolio\", parole pronunciate dal palco anche da Mercedes Bresso poco prima del concerto.\nIl 14 settembre 2008 vede la nascita di \"Nel vuoto per mano 1997/2007\", la prima raccolta di singoli ufficiale dei Subsonica, contenente il singolo inedito \"Il vento\" con relativo video condotto da Cosimo Alem\u00e0 e ambientato nell'agglomerato di grattacieli del Centro Direzionale di Napoli (mentre il playback \u00e8 stato girato nella Officina Grandi Riparazioni di Torino). Il secondo singolo estratto dalla raccolta \u00e8 \"Strade\", una delle canzoni pi\u00f9 amate dai fan, presentato da un video in rotazione sui canali musicali diretto da Luca Pastore che mostra immagini di repertorio del gruppo fin dai tempi degli esordi.\nDopo la sua uscita, il gruppo si divide continuando i progetti solisti in sospeso, nel 2010 infatti esce \"H.E.R.O.I.N.\" dei Motel Connection, il gruppo capitanato da Samuel. Nell'estate dello stesso anno la band \u00e8 comunque stata tra i protagonisti della diciottesima edizione del Sziget Festival, il pi\u00f9 grande festival d'Europa che ha luogo ogni anno a Budapest.\nNel settembre 2010 viene pubblicata \"SubVolley\", canzone composta per i campionati mondiali maschili di pallavolo che si sono tenuti in Italia, canzone che \u00e8 anche l'inno ufficiale della manifestazione.\n\"paraSubnormal activity\" ed \"Eden\" (2010-2011).\nGrazie ad alcuni video horror amatoriali (girati dal gruppo stesso), scoperti tramite la sezione \"Diario di bordo\" del loro sito, giunge la notizia del futuro sesto album \"Eden\" in lavorazione previsto per marzo 2011. I video, chiamati \"paraSubnormal activity (uccisi dalla commerciabilit\u00e0)\", sono i capitoli di un piccolo telefilm amatoriale suddiviso in quattro episodi principalmente horror che ironizzano su alcune frasi della critica che, all'uscita di \"Terrestre\", defin\u00ec il gruppo come \"venduti al commerciale\". La storia racconta la sfortunata vicenda del gruppo che, durante le registrazioni del nuovo album, effettuate nella loro casa di campagna, vengono attaccati da un assassino che vuole punirli per essersi venduti alla \"commerciabilit\u00e0\". Nel quarto episodio si pu\u00f2 sentire un pezzo di quella che sar\u00e0 \"Benzina Ogoshi\", un singolo contenuto nell'EP \"Benzina\" uscito tempo dopo in esclusiva con La Repubblica XL. Il 10 dicembre 2010 esce la seconda serie, ambientata negli studi di Casasonica.\nDopo \"paraSubnormal activity\", le voci sul sesto album si amplificano, sino a confermarne la sua uscita prevista per marzo 2011. Il gruppo pubblica il primo singolo di presentazione, chiamato \"Eden\", disponibile per il download gratuito il solo primo giorno d'uscita, il 9 dicembre 2010, seguito a gennaio 2011 da \"Istrice\". In occasione dell'uscita di questo secondo singolo, viene reso noto che il nome dell'imminente album sar\u00e0 \"Eden\" e uscir\u00e0 l'8 marzo.\nNel frattempo, in allegato al mensile \"la Repubblica XL\" di febbraio esce in esclusiva il singolo \"Benzina\". Il testo di questa canzone \u00e8 stato scritto a pi\u00f9 mani di quante se ne pensi. Tramite il sito ufficiale, i Subsonica richiamano all'appello i loro fan, chiedendogli di elencare tutti i loro \"Non sei riuscito a...\", ovvero tutte quelle cose che non siamo riusciti a fare, o che qualcuno ci ha rinfacciato di non essere riuscito a fare. Tali frasi andranno a sostituire le vecchie strofe di \"Benzina Ogoshi versione Parasubnormal Activity\". La collaborazione con i fan \u00e8 quindi nata dall'esigenza di poter inserire \"Benzina Ogoshi\" nel nuovo CD, ma con un testo che potesse essere compreso da un pubblico pi\u00f9 ampio, e non solo dagli spettatori del filmato horror made by Subsonica. Per la grafica della copertina e del booklet, i Subsonica si sono affidati allo studio Truly Design, collettivo composto da quattro giovani artisti di spicco del panorama torinese.\nIn vista dell'uscita di \"Eden\" i Subsonica promuovono il CD ed incontrano i loro fan presso tutte le Fnac pi\u00f9 importanti d'Italia: a partire da Torino la sera del 7 marzo per poi andare a Milano, Roma, Napoli, Firenze, Genova e Verona. Il terzo singolo estratto da \"Eden\" \u00e8 \"Il diluvio\", pezzo dalle sonorit\u00e0 marcatamente drum 'n' bass, accompagnato da un video di forte impatto nel quale i componenti del gruppo, immersi in un ambiente neutro, sembrano mimare la forza travolgente delle proprie esibizioni live - saltando e muovendosi parecchio - alternando per\u00f2 il tutto a momenti grotteschi dove sembrano scherzare tra di loro ma soprattutto prendere in giro un certo tipo di atteggiamento di autocompiacimento tipico da band per teenager.\n\"Una nave in una foresta\" e la pausa (2014-2017).\nIl 28 maggio 2014 viene comunicato il lancio del nuovo singolo \"Lazzaro\", la cui data di uscita \u00e8 stata il 6 giugno 2014, anticipando cos\u00ec il settimo lavoro in studio della band. Lo stesso giorno vengono rese note in anteprima le date del tour che si \u00e8 svolto nelle principali citt\u00e0 italiane nell'autunno 2014.\nIl 5 settembre 2014 i Subsonica annunciano il loro secondo singolo \"Di domenica\" che precede l'uscita del nuovo album \"Una nave in una foresta\" il 23 settembre 2014.\nL'album \"Una nave in una foresta\" debutta al numero 1 della classifica italiana.\nIl 31 ottobre 2014 prende il via da Jesolo il tour nei palazzetti, che si conclude il 1\u00ba dicembre al Mediolanum Forum di Assago, dopo una serie di sold out.\n\"Una nave in una foresta tour\" riprende poi nel 2015 con una ventina di date che si chiudono a settembre a Milano. Nel periodo invernale da dicembre 2015 a febbraio 2016 la band suona nei club italiani per un'altra intensa serie di concerti (\"Una foresta nei Club\"). Infine, da maggio 2016 portano in scena il \"1996-2016 Tour\", per altri 12 spettacoli estivi.\nSuccessivamente, a settembre 2016, Samuel lascia temporaneamente il gruppo, poich\u00e9 aveva avuto problemi di salute e vicissitudini personali, dedicandosi all'album solista \"Il codice della bellezza\". Anche il resto della band decide di mettere in pausa il gruppo. Il frontman vi far\u00e0 rientro l'anno successivo per iniziare i lavori per il nuovo album.\nIl ritorno sulla scene, \"8\" e \"Microchip temporale\" (2018-2019).\nL'8 maggio 2018 viene comunicata la firma del nuovo contratto con la casa \"Vertigo Concerti\", agenzia eventi live, che sancisce il ritorno sulle scene della band. Il 18 luglio 2018 attraverso i canali social sono state annunciate la data di pubblicazione dell'album \"8\", fissata al 12 ottobre, e quelle della tourn\u00e9e europea \"European reBoot 2018\". Il 7 settembre 2018 \u00e8 stato pubblicato il primo singolo \"Bottiglie rotte\", presentato in anteprima sui navigli di Milano con un collegamento dallo studio di Torino del gruppo.\nIl 27 settembre 2018 \u00e8 stato pubblicato il secondo singolo \"Punto critico\".\nIl 12 ottobre 2018 \u00e8 stato pubblicato l'ottavo album in studio \"8\", mentre il 9 novembre 2018 il terzo singolo \"Respirare\". L'8 marzo 2019 \u00e8 stato infine pubblicato il quarto singolo \"L'incubo\".\nIl 1\u00ba novembre 2019 esce una nuova versione di \"Aurora sogna\", cantata con i Coma Cose e i Mamakass. Il brano ha anticipato l'uscita dell'album \"Microchip temporale\", riedizione dell'album \"Microchip emozionale\" in occasione dei 20 anni dalla sua pubblicazione. Il disco contiene i 14 brani dell'album originale, rivisti con nuovi arrangiamenti e con la collaborazione di alcuni artisti del panorama musicale italiano, tra i quali figurano Willie Peyote, Nitro, Elisa, Motta, Lo Stato Sociale, Coez, Cosmo, Achille Lauro, Ensi, Fast Animals and Slow Kids, Myss Keta e Gemitaiz, oltre ai gi\u00e0 citati Coma_Cose e Mamakass.\nL'album \u00e8 stato pubblicato il 22 novembre 2019."}
{"id": "104458", "revid": "33689", "url": "https://it.wikipedia.org/wiki?curid=104458", "title": "Battlefield Vietnam", "text": "Battlefield Vietnam \u00e8 uno sparatutto in prima persona appartenente alla saga \"Battlefield\" di Digital Illusions Creative Entertainment ed Electronic Arts, pubblicato nel 2004 per Windows. L'ambientazione \u00e8 quella della Guerra del Vietnam, combattuta tra il 1964 e il 1975. Nel gioco ci sono due fazioni contrapposte: gli Stati Uniti e l'esercito Vietnamita.\nI miglioramenti apportati vanno da un nuovo motore grafico (che consente la riproduzione dettagliata della vegetazione) all'utilizzo dei mezzi (introdotti gli elicotteri e la possibilit\u00e0 di sparare da mezzi in movimento).\nModalit\u00e0 di gioco.\nIl gioco d\u00e0 al giocatore la possibilit\u00e0 di usare una variet\u00e0 di armi usate durante la guerra. Le armi vanno dal CAR-15 al AK-47 alle mine mine di terra che possono disabilitare un carro armato. Sono presenti anche diverse addizioni, come la possibilit\u00e0 di cambiare la stazione radio del veicolo per sentire la musica del periodo. I giocatori possono anche sostituire la musica della colonna sonora con la propria musica mp3 nella cartella \"My Music\" nella cartella principale, rivertendo la musica per errore quando si cancellano i file. Un'altra notabile abilit\u00e0 e la possibilit\u00e0 di far fuoco dai lati del passeggero dai veicoli, invece di rimanere senza armi. Un'altra novit\u00e0, forse la pi\u00f9 utile, \u00e8 la mappa 3D map, attivabile dal giocatore, mostrandogli la rappresentazioni di icone delle unit\u00e0 amiche e dei punti di controllo.\nFazioni.\nBattlefield Vietnam include gli Stati Uniti, Sud Vietnam, Nord Vietnam, e i Vietcong.\nVeicoli.\nIl gioco presenta una variet\u00e0 di famosi veicoli militari della guerra, pilotabili dal giocatore come il carro M48 Patton, la jeep M15A e lo Huey. Tuttavia, i giocatori nord-vietnamiti e (Vietcong) hanno accesso a una vasta gamma di veicoli, come i carri armati T-54, il fuoristrada GAZ69 e persino lo Scooter Tuk-Tuk a 3 ruote.\nMappe.\nBattlefield Vietnam figura mappe originali e mappe create dai fan scaricabili. Mentre alcune mappe tengono 2 fazioni di base, alcune mappe possono avere US Marine Corps mentre altre possono avere gli US Special Forces etc. e questo, le armi di una mappa possono essere diverse da quelle di un'altra mappa.\nColonna sonora.\nLa lista di tracce audio per Battlefield Vietnam include:\nAccoglienza.\nNel giugno 2004, \"Battlefield Vietnam\" ha ricevuto una certificazione \"Gold\" dal Verband der Unterhaltungssoftware Deutschland, a indicare vendite di almeno unit\u00e0 in Germania, Svizzera e Austria. Le vendite complessive di \"Battlefield Vietnam\" hanno raggiunto copie entro quel novembre, quando la serie Battlefield aveva venduto 4,4 milioni di copie.\nIl gioco ha ricevuto \"recensioni generalmente favorevoli\" secondo il sito web di aggregazione di recensioni Metacritic.\nBattlefield Vietnam \u00e8 arrivato secondo nella lista di \"Computer Games Magazine\" dei 10 migliori giochi per computer del 2004. Ha vinto il premio speciale della rivista per \"Miglior colonna sonora\". Ha anche vinto il premio \"Best Licensed Music\" di GameSpot nel 2004."}
{"id": "104459", "revid": "1652635", "url": "https://it.wikipedia.org/wiki?curid=104459", "title": "Ammine", "text": "Le ammine sono composti organici contenenti azoto; si possono considerare composti derivati dall'ammoniaca per sostituzione formale di uno, due o tre atomi di idrogeno con altrettanti gruppi alchilici o arilici.\nClassificazione delle ammine.\nIn base al numero di gruppi alchilici o arilici legati all'atomo di azoto, le ammine vengono classificate in \"primarie\", \"secondarie\" o \"terziarie\":\nEsistono inoltre i sali di ammonio quaternari, contenenti un atomo di azoto, avente carica positiva, legato a quattro gruppi alchilici e/o arilici: essi vengono anche definiti ammine quaternarie.\nCaratteristiche.\nCome per l'ammoniaca, le ammine hanno geometria piramidale e sono basiche. Le ammine con tre sostituenti diversi all'azoto sono chirali ma, salvo casi particolari (ammine con un elevato ingombro sterico), le ammine racemizzano rapidamente per inversione di configurazione delle loro molecole (inversione piramidale o \"flipping\"). Pertanto gli enantiomeri delle ammine terziarie NR1R2R3, nel caso generale, devono essere considerati conformeri (e precisamente invertomeri), e la miscela di equilibrio otticamente inattiva. Diverso \u00e8 il caso dei sali di ammonio quaternario, dove la presenza di un quarto sostituente impedisce l'inversione e blocca la configurazione. Infatti i sali (NR1R2R3R4)+ X\u2212 sono otticamente attivi.\nIl doppietto elettronico non condiviso dell'atomo di azoto pu\u00f2 essere ceduto ad una specie acida e, a causa del maggior effetto elettronico (induttivo e iperconiugativo) elettron-repulsore a cui \u00e8 soggetto l'azoto, l'ordine di basicit\u00e0 crescente segue dalle ammine alifatiche primarie, alle secondarie fino ai maggiori livelli di basicit\u00e0 di quelle terziarie. Le ammine aromatiche hanno minore basicit\u00e0 a causa dell'effetto di risonanza che agisce delocalizzando il doppietto elettronico sull'anello aromatico rendendo lo ione ammonio pi\u00f9 acido e l'anello pi\u00f9 basico. Le ammine formano facilmente sali solubili con gli acidi minerali (acido cloridrico o acido solforico) e spesso vengono commercializzate in tale forma. Ad esempio, una ammina primaria reagisce con acido cloridrico secondo la reazione:\nLe ammine hanno generalmente punti di ebollizione pi\u00f9 elevati degli alcani aventi peso molecolare simile, per via dei legami a idrogeno intermolecolari. L'intensit\u00e0 del legame \u00e8 per\u00f2 meno forte di quanto osservato negli analoghi composti ossigenati (alcoli, acidi carbossilici). Inoltre, la possibilit\u00e0 di formare legami a idrogeno rende le ammine solubili in solventi polari, come l'acqua, quando la catena alifatica o aromatica \u00e8 abbastanza corta da non impedirlo.\nMolecole che contengono diversi gruppi amminici prendono il nome di poliammine, tra esse le pi\u00f9 importanti sono la spermina e la spermidina. Le ammine sono generalmente tossiche e quelle aromatiche sono composti cancerogeni sospetti o accertati. Alcune tra le ammine che si formano dalla putrefazione dei materiali biologici animali sono la putrescina, la cadaverina, la metilammina. Molte ammine usate dall'uomo sono sintetizzate da organismi vegetali che formano molecole complesse chiamate alcaloidi come la morfina, la chinina (usata contro la malaria), la nicotina (principale alcaloide del tabacco). Altri composti come l'acido \"p\"-amminobenzoico inibiscono la crescita batterica senza danneggiare le cellule umane.\nIn merito alla tossicit\u00e0 e cancerogenit\u00e0 delle cosiddette ammine aromatiche vi \u00e8 una casistica divisa per gruppi-gruppo 1-2-3 con riferimenti di tossicit\u00e0 non ancora definiti per quanto riguarda il 3\u00ba gruppo che \u00e8 ancora sotto fase di testatura/mappatura. Tale fase \u00e8 in essere dagli anni ottanta.\nNomenclatura.\nLa nomenclatura IUPAC considera il gruppo amminico o come un sostituente - e in tal caso viene identificato dal prefisso \"ammino-\" - o come il gruppo principale della molecola - il cui nome in tal caso presenta il suffisso \"-ammina\". Infatti le ammine alifatiche sono denominate come alcanammine (per esempio CH3CH(CH3)CH2NH2 \u00e8 chiamata 2-metilpropanammina) e le ammine aromatiche come derivanti della benzenammina, pi\u00f9 generalmente le ammine aromatiche si considerano derivati dall'anilina. Le ammine secondarie e terziarie sono denominate come ammine primarie mono- (\"N\"-) e disostituite (\"N\",\"N\"-) sull'atomo di azoto. \nUna nomenclatura alternativa tuttora molto usata, ma non pi\u00f9 approvata dalla IUPAC, considera le ammine come alchilammine (per esempio CH3CH(CH3)CH2NH2 in questa nomenclatura \u00e8 chiamata isobutilammina).\nLe ammine cicliche sono denominate come i cicloalcani, aggiungendo il prefisso \"aza-\" per indicare la presenza dell'atomo di azoto. Esistono tuttavia altri nomi accettati dalla IUPAC.\nSintesi.\nEsistono numerose strategie sintetiche per la produzione di ammine.\nLe ammine possono essere sintetizzate trattando l'ammoniaca con un alogenuro alchilico (che prende il nome di ammonolisi degli alogenuri) e successivamente con una base forte tipo idrossido di sodio secondo le reazioni:\nDa questa reazione si deduce la tendenza naturale delle ammine di interagire con gli alogenuri alchilici (simile alla tendenza dell'ammoniaca) che porta alla formazione di ammine secondarie e terziarie con step successivi, dove l'ultima pu\u00f2 a sua volta attaccare l'alogenuro alchilico formando un \"sale di ammonio quaternario\". Questa facile reattivit\u00e0 porta spesso a miscele di composti. Per questa difficolt\u00e0 a fermare la reazione quando il numero desiderato di sostituenti alchilici \u00e8 stato posizionato sull'azoto, questo metodo \u00e8 tra i meno usati per la produzione di ammine. Normalmente si usa per produrre ammine primarie facendo reagire un alogenuro alchilico con un forte eccesso di ammoniaca in modo da evitare il pi\u00f9 possibile la polialchilazione dell'azoto, ma la resa non \u00e8 comunque soddisfacente. \nUn metodo di preparazione specifico per le ammine primarie \u00e8 la sintesi di Gabriel. Questo metodo ovvia all'inconveniente della formazione di classi di ammine indesiderate. Questa sintesi parte da un'immide, di solito la ftalimmide, che viene trasformata in un suo sale attraverso una reazione con idrossido di potassio (KOH) e pu\u00f2 cos\u00ec reagire con un alogenuro alchilico a dare un' immide \"N\"-sostituita, che per idrolisi libera acido ftalico e un'ammina primaria. Un'alternativa all'idrolisi acido catalizzata \u00e8 l'idrazinolisi: l'idrazina va a sostituire l'ammina primaria attraverso una reazione di sostituzione nucleofila acilica. Si formano solo ammine primarie perch\u00e9 all'atomo di azoto del sale della ftalimmide pu\u00f2 legarsi un solo gruppo alchilico e ci\u00f2 consente di ottenere solo l'ammina primaria. L'acido ftalico pu\u00f2 essere riutilizzato, per riscaldamento e conseguente disidratazione, per rigenerare l'anidride ftalica e proseguire nella sintesi.\nUn'altra via per la produzione di ammine consiste nella sostituzione nucleofila di un alogenuro alchilico con lo ione azide (N3\u2212), ione cianuro, ed altri nucleofili contenenti azoto e successiva riduzione mediante idrogenazione catalitica oppure con agenti riducenti come l'idruro di litio e alluminio (LiAlH4).\nUn'alternativa \u00e8 la riduzione di ammidi con LiAlH4 porta alla sintesi di ammine primarie, secondarie o terziarie. La classe delle ammine ottenute dipende dal numero di sostituenti sull'azoto.\nUn ottimo metodo per la sintesi di ammine \u00e8 l'amminazione riduttiva. Per le ammine primarie si fa reagire un'aldeide o un chetone con un eccesso di ammoniaca per formare un'immina che pu\u00f2 essere ridotta, ad esempio, da H2 in nichel Raney: l'immina \u00e8 ridotta ad ammina. Anche le ammine secondarie e terziarie possono essere ottenute con questa procedura, facendo reagire rispettivamente un'ammina primaria ed una secondaria (in questo caso si forma un'enammina) con l'aldeide o il chetone ed usando come agente riducente il triacetossiboroidruro di sodio."}
{"id": "104461", "revid": "29727", "url": "https://it.wikipedia.org/wiki?curid=104461", "title": "Procariota", "text": ""}
{"id": "104465", "revid": "125681897", "url": "https://it.wikipedia.org/wiki?curid=104465", "title": "Half-Life 2", "text": "Half-Life 2 (reso graficamente come H\u03bbLF-LIFE \u00b2, abbreviato come HL\u00b2, o semplicemente come \u03bb\u00b2) \u00e8 un videogioco sparatutto in prima persona fantascientifico del 2004, seguito di \"Half-Life\". Il gioco fu sviluppato dalla Valve Corporation e pubblicato il 16 novembre 2004, dopo un intenso ciclo di sviluppo durato cinque anni, durante i quali il codice sorgente del gioco fu trafugato e distribuito su Internet.\nIl gioco si guadagn\u00f2 subito recensioni entusiastiche, vincendo oltre trentacinque volte il premio di Gioco dell'Anno nel 2004. Dal 2006 oltre quattro milioni di copie del gioco sono state vendute.\nOriginariamente creato per personal computer basati su Microsoft Windows, del gioco \u00e8 stato fatto prima un porting per la console Xbox, poi nel 2007 per PlayStation 3 e per Xbox 360.\nAmbientato sia dentro che nei dintorni di City 17 (\"Citt\u00e0 17\"), \"Half-Life 2\" segue le vicende dello scienziato Gordon Freeman, che si muove in un ambiente distopico, nel quale i postumi dell'incidente di Black Mesa gravano ancora sull'umanit\u00e0. Freeman combatte per la sopravvivenza; nella sua lotta si uniscono diversi alleati, inclusi i vortigaunt, i ribelli di City 17 e tutti i suoi vecchi colleghi di Black Mesa, presenti nel primo episodio.\nTrama.\nCome nel primo capitolo della saga, la trama si sviluppa attraverso il personaggio stesso, con la sua visuale, gli eventi a cui partecipa, i suoi dialoghi.\nTuttavia l'attenzione degli sviluppatori \u00e8 stata posta nella scrittura della trama e della sceneggiatura, e il suo sviluppo passa per ulteriori tre espansioni.\nPersonaggi.\n\"Half-Life 2\" d\u00e0 molto rilievo ai personaggi, alcuni determinanti per lo svolgimento della storia. A volte forniscono concretamente un supporto nel gioco, combattendo al nostro fianco. Ognuno ha una storia e un carattere peculiare, accentuato dall'accurata realizzazione delle espressioni del volto (persone reali hanno \u201cprestato\u201d la faccia ai vari personaggi).\nPrologo ed ambientazione.\nDopo il disastro di Black Mesa, Gordon Freeman \u00e8 prelevato e messo in condizione di stasi da un individuo noto al pubblico come G-Man. Il governo bombarda l'area cancellando ogni prova della sua esistenza; nel frattempo, un consorzio di razze aliene denominato \"Combine\", rilevato il picco provocato dalla breccia utilizzata da Nihilanth (il \"boss\" finale di \"Half-Life\") per invadere la Terra, decreta l'invasione in massa del pianeta.\nL'invasione del Combine (la Guerra delle Sette Ore) \u00e8 veloce e devastante. Il Combine prende misure drastiche per mantenere un controllo serrato: i sopravvissuti sono radunati in citt\u00e0-prigioni sparse in tutto il mondo, obbligate a servire l'oppressore mentre questo depreda la Terra di tutte le risorse sotto la minaccia di morte o di \"conversione\" forzata allo stato di servitori.\nLa Resistenza, composta da cittadini, ribelli e profughi e guidata dai pochi sopravvissuti di Black Mesa, aiuta i cittadini a fuggire dalle citt\u00e0-prigioni per accoglierli in basi sicure e consentire una lotta armata nel tentativo di cacciare l'oppressore.\nCapitoli.\nGordon Freeman, portato da un misterioso uomo noto con il nome di G-Man fuori dalla stasi forzata in cui \u00e8 rimasto per un periodo indefinito di tempo, \u00e8 introdotto nel disastrato scenario di City 17, una delle molte citt\u00e0-prigione create dai Combine. Nel suo luogo d'arrivo (la stazione centrale di City 17) si rende subito conto dell'ostilit\u00e0 dell'ambiente che lo circonda. Le \u201cforze dell ordine\u201d Combine della Protezione Civile presidiano ogni uscita, attaccano alla minima provocazione e trascinano via chiunque non sia minimamente in regola con i permessi. L\u00ec, attraverso un maxischermo, vede i suoi sospetti confermarsi dal discorso di quello che sembra il dittatore locale. Un uomo che Gordon conosce fin troppo bene: Wallace Breen, ex amministratore delegato e capo di Black Mesa. In poco tempo la sua presenza viene intercettata da un poliziotto della Protezione Civile Combine che lo porta a forza in una sorta di stanza delle torture, poliziotto che si riveler\u00e0 essere Barney Calhoun in incongnito, membro della Resistenza infiltrato nella Protezione Civile ed ex guardia giurata a Black Mesa, nonch\u00e9 amico di vecchia data di Gordon. Barney indicher\u00e0 la strada per raggiungere il dottor Isaac Kleiner, anch'esso scienziato a Black Mesa; durante il tragitto Gordon scamper\u00e0 ad una retata della Protezione Civile grazie all'aiuto di Alyx Vance, figlia di Eli.\nDopo aver recuperato la tuta H.E.V. ed assistito al teletrasporto di Alyx, il dottor Kleiner tenta di teletrasportare Freeman verso un luogo pi\u00f9 sicuro. Tuttavia, a causa di un incidente fortuito provocato da Lamarr, l'impianto subisce dei danni, il processo fallisce e Gordon si trova teletrasportato per alcuni secondi in vari luoghi casuali di City 17, tra cui lo studio di Breen che, riconoscendolo, ne ordina l'immediato arresto. L'anomalia viene ristabilizzata e Gordon torna al punto di partenza, ma i danni irreparabili all'attrezzatura lo costringono a raggiungere Vance ed il suo gruppo di ribelli a piedi.\nBraccato dai Combine, che stanno dispiegando uomini e mezzi per farlo fuori, Gordon viene a conoscenza della \"fauna\" terrestre della post-invasione: headcrab e cirripedi hanno trovato nella fanghiglia tossica e nei luoghi bui dei canali un habitat perfetto. Sar\u00e0 in seguito indirizzato ad una base della Resistenza, dove gli verr\u00e0 offerto un mezzo di trasporto per superare le acque tossiche dei canali di drenaggio.\nUn hovercraft di fortuna diventa il suo alleato nel tentativo di sfondare i posti di blocco Combine e fuggire dal loro fuoco. Inseguito da un elicottero Combine, \u00e8 costretto a passare attraverso il sistema di tubature infestato dalle specie aliene. Dopo l'installazione di una mitragliatrice Combine sull'idroscivolante, Gordon riesce ad abbattere l'inseguitore e a superare la diga che lo separa dalla sua meta: la base-laboratorio di Eli Vance \"Black Mesa Est\".\nNella base Gordon rivede Vance per la prima volta dal disastro di Black Mesa, conoscendo nel frattempo Judith Mossman, collaboratrice di Eli. Viene anche a conoscenza di una certa tensione esistente tra quest'ultima e Alyx, infastidita dalla grande ammirazione che Judith ha per suo padre. Terminati i loro screzi, Alyx lo accompagna ad una sorta di discarica nel retro della base: qui viene in possesso di un'arma che agisce generando campi gravitazionali, la Pistola gravitazionale e incontra DOG, un robot creato da Eli con scarti di attrezzature Combine. Una improvvisa incursione dell'esercito nemico li coglie di sorpresa, e il crollo di un soffitto li divide, cos\u00ec Gordon si ritrova da solo e costretto a scappare passando attraverso un vecchio insediamento umano abbandonato, Ravenholm.\nRavenholm \u00e8 stato uno degli ultimi insediamenti umani a cadere per mano dei Combine, che hanno utilizzato capsule contenenti headcrab vivi come arma biologica per annientare ogni forma di resistenza. I pochi superstiti sono fuggiti verso la costa, mentre gli altri sono finiti per diventare organismi ospiti per le specie aliene. Gordon comincia ad attraversare questa citt\u00e0 fantasma fino fare la conoscenza dell'unico superstite che ancora sorveglia le sue strade abbandonate: Padre Grigori, un prete che durante le prime fasi dell'infestazione ha fatto il possibile per aiutare i concittadini a fuggire.\nDopo avere raggiunto la chiesa, resa una fortezza dal prete, Gordon riesce a fuggire attraverso il cimitero grazie al sacrificio di Grigori, che tiene occupate le creature.\nDopo un primo incontro con i tiratori scelti del Combine, Gordon raggiunge alcuni ribelli asserragliati in un'officina sulla costa, aiutandoli a respingere il nemico. Contattato via radio da Alyx, scopre che Eli \u00e8 stato catturato insieme a Judith e portato in un penitenziario, Nova Prospekt.\nGrazie ad un vecchio dune buggy armato di cannoncino orientabile, Gordon inizia il suo viaggio sulla costa di City 17 per raggiungere la prigione: la presenza Combine \u00e8 massiccia e a intralciarlo \u00e8 pure il fatto che dune e spiagge brulichino di formicheleone (chiamate anche \"Mymirodont\"), specie insettoide che abita tunnel sotterranei, privi di vista e udito ma molto sensibili alle vibrazioni del terreno. Dopo aver incontrato ad un posto di blocco ribelle il colonnello Odessa Cubbage e la sua squadra, Gordon raggiunge diversi punti presidiati dai Combine, tra cui un ponte ferroviario. Una volta superati gli ostacoli che gli impedivano di avanzare, Freeman raggiunge la Lighthouse Base, una base su una scogliera vicino ad un vecchio faro in disuso.\nUn'altra offensiva del nemico lo spinge verso le spiagge sottostanti, luogo di riproduzione delle formicaleone. Quando sta per raggiungere un altro punto di rifornimento della Resistenza viene attaccato da una grande formicaleone guardia. Una volta eliminata, un vortigaunt ne asporta i feromoni, che aiuteranno Gordon ad addomesticare le formicaleone soldato per usarle come una vera e propria arma durante il suo assalto diretto al penitenziario di massima sicurezza e lo condurr\u00e0 ad una via d'accesso sicura.\nL'incursione si trasforma in una vera e propria guerriglia nella quale le formicaleone costituiscono un esercito nelle mani del protagonista. Durante il percorso, Gordon raggiunger\u00e0 svariati punti di osservazione Combine connessi con il sistema di sicurezza del penitenziario. In uno di questi un monitor gli mostrer\u00e0 qualcosa di misterioso e terrificante: dei prigionieri, pallidi e terrorizzati, connessi a mostruosi macchinari metallici che ne alterano l'aspetto e li torturano. Una voce risuona dagli altoparlanti; \u00e8 quella di Breen. Parla di come i \"loro benefattori\" (cos\u00ec definisce i Combine) siano seccati per la mancata cattura di Freeman e per come la gente stia prendendo la sua fuga da City 17 come esempio di speranza. Tuttavia il dittatore declina le sue responsabilit\u00e0 in maniera infantile asserendo che \u00e8 assurdo come un esercito di soldati geneticamente rinforzati non sia riuscito a fermare un solo uomo che non \u00e8 altro che un ricercatore scientifico. L'incursione prosegue ed avanza e Gordon raggiunge la parte pi\u00f9 esterna della struttura, collegata con una rete ferroviaria, dove finalmente incontra Alyx.\nGrazie ad un grimaldello elettronico, Alyx riesce a portare Gordon fino alla cabina di controllo del braccio di massima sicurezza. Qui vedono le condizioni in cui si trovano i detenuti ritenuti pi\u00f9 pericolosi. Sono rinchiusi in alcune sorte di bozzoli metallici ancorati alle pareti e tenuti in uno stato di sonno sospeso. Alyx individua suo padre ed avvia la procedura di rilascio. Il loculo si apre ed il dottor Vance riprende conoscenza. La sua gioia per l'arrivo della figlia \u00e8 palpabile, ma quasi la rimprovera di aver corso un simile rischio. Ma ora non importa, altre truppe Combine potrebbero arrivare da un momento all'altro ed il dottor Kleiner \u00e8 riuscito ad infiltrarsi nel terminale di controllo del teletrasporto del penitenziario. Alyx da l\u00ec appuntamento al padre con la promessa che lei e Gordon si sarebbero preoccupati anche della dottoressa Mossman e, dopo averlo fatto rientrare nel loculo, lo trasporta nel luogo dell'incontro.\nI due raggiungono una delle sale di controllo principali del penitenziario ed Alyx cerca di utilizzare il suo terminale per localizzare Judith, non essendoci riuscita con quello usato in precedenza. Tuttavia, facendo questo, fa una scoperta terribile: in uno dei monitor vede la dottoressa Mossman libera ed intenta a discutere con Wallace Breen. I due parlano di un accordo precedentemente stipulato, secondo il quale Breen non avrebbe fatto del male al dottor Vance a patto che lei gli consegnasse Freeman vivo. Judith non ha alcuna scelta se non quella di onorare il suo accordo, ma Breen sembra riluttante a tener fede a quanto promesso, delegando il destino di Eli alla volont\u00e0 dei \"loro benefattori\" e imputando alla sua complice una certa leggerezza di valutazione dovuta ai suoi evidenti sentimenti per Eli. Alyx \u00e8 sconvolta. Le truppe Combine stanno arrivando. Una fuga forsennata li porta in vantaggio ed arrivano nella sala del teletrasporto dove Judith \u00e8 tenuta prigioniera, costretta a lavorare ad un miglioramento di quell'apparecchiatura tenendo a mente la tecnologia che ha aperto il varco per Xen durante l'incidente di Black Mesa, ideata da Eli. Alyx quasi aggredisce la donna obbligandola ad attivare il macchinario per loro. Eli viene inserito nel vano, ma i Combine stanno arrivando, e in un attimo di distrazione Gordon ed Alyx non si accorgono che Judith \u00e8 entrata nel teletrasporto e lo ha attivato. Le urla di rabbia di Eli sono l'ultima cosa che i due sentono prima di vederli sparire. Alyx si mette in contatto con Kleiner che gli dice che quel tipo di macchinario ha un tempo di ricarica molto lungo prima del nuovo utilizzo. Gordon tiene impegnate le truppe. Gli allarmi suonano. La truppa d'\u00e9lite sta per arrivare. Il macchinario si riattiva appena in tempo. I due ci si fiondano e l'ultima cosa che vedono sono le granate dei Combine d'\u00e9lite piovere e devastare la sala. Appena in tempo.\nI due arrivano al laboratorio di Kleiner. Il silenzio regna sovrano. Un'entrata \u00e8 sbarrata. Alyx bussa. Kleiner esce fuori con un fucile in mano, gli occhi sgranati e la tunica logora. Qualcosa di grave \u00e8 accaduto. Sembra che un malfunzionamento dell'apparecchiatura Combine abbia s\u00ec permesso a Gordon ed Alyx di viaggiare nello spazio, ma non istantaneamente. Pi\u00f9 precisamente sono rimasti sospesi per una settimana prima di rimaterializzarsi. Nel frattempo la voce della sorprendente evasione da Nova Prospekt si \u00e8 sparsa veloce ed il popolo di City 17 l'ha presa come un segnale definitivo che l'ora di ribellarsi \u00e8 arrivata. Il popolo \u00e8 insorto. Gli scontri sono costanti. Purtroppo c'\u00e8 anche una cattiva notizia: la traditrice Judith ha portato Eli nella Cittadella dei Combine (l'immensa torre che domina la citt\u00e0). Barney \u00e8 gi\u00e0 stato inviato con un gruppo della resistenza per salvarlo, ma ha bisogno di rinforzi. Alyx deve rimanere con Kleiner, per cui \u00e8 Gordon a doverlo raggiungere. Fortunatamente avr\u00e0 la compagnia di DOG, che nel frattempo ha ritrovato la strada del ritorno.\nUna volta usciti ci si trover\u00e0 davanti ad uno scenario completamente inedito: City 17 \u00e8 un campo di battaglia. Ovunque ci sono detriti, barricate di fortuna, edifici crollati e cadaveri di soldati di ambedue le fazioni. Separatosi da DOG dopo uno scontro, Gordon prosegue per la citt\u00e0-campo di battaglia con l'aiuto dei membri della resistenza che, a poco a poco raduna.\nDopo un bel po' di strada incontra di nuovo Alyx che, messo al sicuro il Dr. Kleiner, gli chiede aiuto per distruggere uno dei generatori Combine che in citt\u00e0 alimentano i dispositivi di sicurezza e sterminio. La missione riesce, ma le forze nemiche soverchianti catturano Alyx e costringono Gordon alla fuga in uno stabilimento idrico.\nGordon semina i suoi inseguitori e raggiunge un gruppo di ribelli con notizie di Barney: \u00e8 asserragliato sul tetto di un palazzo semidistrutto circondato da cecchini. Non senza difficolt\u00e0 elimina la minaccia invisibile e salva l'amico che lo conduce vicino ad un grande edificio (anticamente forse un museo) sede del complesso di sorveglianza principale di City 17 e di un'arma devastante. Sul suo tetto \u00e8 stato costruito una sorta di cannone disintegratore al plasma che sta decimando la resistenza e gli innocenti cittadini. L'unico modo per farlo senza correre rischi \u00e8 con un'operazione segreta di infiltrazione e sabotaggio, ma i ribelli vengono scoperti ed il terribile macchinario si attiva. In seguito Gordon e Barney riescono a penetrare nella struttura. L'interno \u00e8 ben protetto quasi quanto l'esterno dalla migliore tecnologia Combine. L'obiettivo \u00e8 distruggere i tre generatori che alimentano questo quartier generale.\nUna volta compiuta la missione lo scontro si sposter\u00e0 sul tetto dove si potranno vedere i ribelli accerchiare il palazzo senza pi\u00f9 il pericolo del laser mortale e i soldati Combine respingerli mandandogli contro un plotone di Strider (simili ai tripodi de La guerra dei mondi e altrettanto letali). Lo scontro a colpi di bazooka \u00e8 lungo ed estenuante e miete molte vittime, ma vede prevalere la resistenza. Un rumore familiare risuona nel silenzio dopo la battaglia: \u00e8 DOG, seguito da Barney e dalla resistenza, che ha sentito la presenza di Alyx e punta alla cittadella. Usando la sua forza apre un passaggio sotterraneo attraverso una grande conduttura. Gordon si avvia verso il centro della forza Combine.\nAttraverso le condutture Gordon penetra nella cittadella e si trova in un largo corridoio di assemblaggio dei loculi destinati alla detenzione dei prigionieri. Questi bozzoli d'acciaio si spostano per tutta la struttura attraverso una sorta di funivia automatica, per cui Freeman, per non farsi scoprire dalle ingentissime forze Combine, penetra in uno di essi e si lascia trasportare (in questa sequenza il giocatore non pu\u00f2 muoversi, ma guardandosi attorno pu\u00f2 vedere diverse porzioni dell'edificio in cui si trova). L'interno della cittadella assomiglia ad un alveare metallico. Viaggiando Gordon vede cantieri per l'arsenale bellico, laboratori di ricerca e qualcosa che aveva gi\u00e0 intravisto a Nova Prospekt: uomini, torturati, mutilati ed integrati con macchinari e genomi alieni, utilizzati come schiavi o addestrati a diventare soldati Combine.\nIl viaggio termina e Gordon finisce in una sala dove un raggio voltaico individua e disintegra tutte le sue armi. Tuttavia la potenza del raggio non ha effetto sulla sua tuta HEV e sulla Pistola Gravitazionale che, al contrario, si potenziano diventando la prima pi\u00f9 efficace e la seconda un vero e proprio fucile disintegratore in grado di sterminare un intero plotone con un colpo. Con questa nuova sensazionale arma l'avanzata non \u00e8 pi\u00f9 il suicidio che sembrava all'inizio. Tuttavia delle videocomunicazioni del Dr. Breen lasciano intendere una cosa: lui \u00e8 perfettamente consapevole dell'infiltrazione di Freeman nella cittadella.\nUn nuovo viaggio su una delle funivie d'assemblaggio lo portano verso la cima della struttura e... in trappola.\nUno squadrone di soldati d'\u00e9lite lo attende alla fine del viaggio per immobilizzarlo e sottrargli la nuova Gravity Gun. Gordon \u00e8 finito in una trappola orchestrata dal dottor Breen, certo che lui sarebbe venuto a salvare i suoi compagni, con l'aiuto della dottoressa Mossman che, infatti, accoglie Freeman e lo porta nell'ufficio personale di Breen. Qui, il dittatore, sta parlando con Eli (immobilizzato) dei Combine e di come lo abbiano fornito di una \"consapevolezza superiore\". L'arrivo di Gordon fa cessare qualunque discorso e getta nello sconforto Eli. Breen, al contrario sembra euforico di vedere il suo vecchio impiegato. Il suo ricatto \u00e8 semplice: o Eli impone ai ribelli la ritirata o lui ordiner\u00e0 l'immediato bombardamento di City 17. Nonostante questo, Vance sembra determinato a non cedere, ma quando Breen gli mostra la figlia e lo minaccia di ucciderla, Eli tentenna. Lo stesso non si pu\u00f2 dire di Alyx che continua a reagire. La cosa non sembra sconvolgerlo, e si rivolge a Freeman sostenendo che, comunque sia, dopo le gesta che ha compiuto i ribelli si sono fatti un'immagine di lui come del nuovo leader della resistenza. La rivolta deve finire, o Eli e Alyx saranno trasportati sul pianeta dei Combine, dove un'orribile morte li attende. La situazione non fa in tempo a degenerare che Judith, vedendo minacciato anche Eli e portato al parossismo il suo senso di colpa, minaccia Breen, avvia la procedura di rilascio dei due compagni e disattiva il generatore principale della cittadella. Breen \u00e8 infuriato e, prima di scappare, prende la Pistola Gravitazionale e spara a Gordon con il solo risultato di liberarlo. Lui ed Alyx si gettano al suo inseguimento e, quando lo raggiungono, lo trovano a parlare con l'ologramma di una creatura spaventosa a cui si rivolge come \"vostra maest\u00e0\". Quello era un Combine nella sua vera forma e Breen sta impostando la procedura di attivazione di un generatore ad energia oscura che lo teletrasporter\u00e0 immediatamente sul pianeta dei suoi padroni. Riesce a scappare ancora una volta. Ma Alyx e Gordon gli stanno sempre dietro.\nL'ultima scenario dell'avventura \u00e8 il generatore ad energia oscura che Breen sta attivando. Gordon dovr\u00e0 distruggerlo prima che si attivi (cosa che farebbe esplodere l'interno della sala). La corsa contro il tempo \u00e8 estenuante. Tutto \u00e8 accompagnato dall'apologo delirante del dittatore nei confronti dei suoi padroni Combine. Si arriva sul tetto dove un piccolo generatore indipendente sta gestendo i macchinari. Gordon riesce a convogliare la sua energia contro Breen ed il suo misterioso generatore. Il dittatore urla. Tutto sta per esplodere. Alyx arriva per trascinare via Gordon e... tutto esplode.\nPrima che le fiamme li raggiungano, il tempo si ferma, ed il G-Man riappare. Si congratula con Gordon per il lavoro svolto e gli dice che molte offerte gli sono arrivate per poter usufruire dei servizi dell'eroe. Anche se accettare violerebbe le sue regole, questi sono tempi straordinari e, nuovamente, mette Gordon nella sua stasi forzata rinviando il giudizio su quando e se richiamarlo. L'uomo misterioso educatamente si scusa per quella che pu\u00f2 sembrare una imposizione arbitraria, ma \u00e8 sicuro che Gordon col tempo capir\u00e0 il significato di tutto questo. Ma ora sta parlando troppo e, salutando cortesemente, sparisce in una porta di pura luce lasciando Gordon ed il pubblico completamente di sasso. Partono i titoli di coda, dopodich\u00e9 si vede in una brevissima scena Lamarr, l'headcrab che il Dr. Kleiner aveva smarrito durante il gioco, fare il suo ritorno uscendo da un piccolo buco e saltare contro lo schermo.\nModalit\u00e0 di gioco.\nIn \"Half-Life 2\" sono state riproposte alcune armi del primo capitolo, con alcune novit\u00e0 (la pi\u00f9 importante \u00e8 la\" pistola gravitazionale\") e la sostanziale assenza delle varie armi aliene. Buona parte delle armi ha un attacco secondario, in alcuni casi utilizzabile solo se provviste di apposite munizioni. Sono state eliminate molte armi, che inizialmente avrebbero dovuto essere inserite nel gioco come utilizzabili, come l'hopwire (una specie di granata attivata dalla prossimit\u00e0 con un nemico).\nIn \"Half-Life 2\" la maggior parte dei nemici sono le forze Combine con i loro uomini e mezzi ad alta tecnologia. Sono inoltre presenti alcune creature giunte sulla Terra dal pianeta Xen che sono ostili sia agli umani che ai Combine.\nAlcune armi sono trasposizioni di armi reali o gi\u00e0 presenti nel primo \"Half-Life\", come la pistola USP che \u00e8 basata sulla Heckler &amp; Koch USP, la .357 Magnum sulla Colt Python, il fucile mitragliatore sull\u2019Heckler &amp; Koch MP7, il fucile a pompa sul Franchi SPAS-12 ed il lanciamissili RPG che nonostante il nome non si basa su un RPG bens\u00ec su altri due lanciarazzi: l\u2019AT4 ed il FIM-92 Stinger.\nSviluppo.\nLa pubblicazione del gioco venne ritardata a causa di un clamoroso caso di \"furto informatico\". Ad un mese dall'uscita del videogioco infatti un cracker si introdusse nella rete interna della casa sviluppatrice rubando il codice sorgente del gioco e diffondendolo successivamente in rete attraverso programmi di file sharing. La data di pubblicazione effettiva venne per questo posticipata di circa un anno.\nTecnologia.\nA livello tecnico, grazie al motore grafico Source Engine, \"Half-Life 2\" presenta caratteristiche inedite rispetto al predecessore, sfruttando l'hardware disponibile all'epoca dell'uscita. In particolare modo sono da notare i personaggi, costituiti da un elevato numero di poligoni e animati con cura, che li rende particolarmente realistici rispetto agli standard. Anche il mondo che circonda il giocatore \u00e8 molto dettagliato e ricco di effetti speciali, come i riflessi di luce sull'acqua e sulle altre superfici riflettenti. Tuttavia l'uso di algoritmi di radiosity, al posto dei classici algoritmi ray tracing, impedisce l'uso di luci dinamiche, cio\u00e8 non \u00e8 possibile avere nel gioco delle ombre mobili proiettate o delle fonti di luce in movimento (niente lampi degli spari o lampadine accese che dondolano, per esempio). La fisica di gioco \u00e8 notevolmente migliorata grazie all'introduzione del middleware Havok: grazie ai suoi algoritmi, movimenti e collisioni sono pi\u00f9 naturali; inoltre la composizione fisica degli oggetti influisce sulla loro massa, quindi sul loro comportamento in caso di interazione.\nUltimamente, a seguito del lancio di Steam sul sistema operativo mac, \u00e8 stato introdotto un miglioramento grafico, che porta la versione del motore grafico \"Source\" al 2007, quello di Episode 2. Tra i miglioramenti, gli effetti visivi delle fiamme non sono pi\u00f9 sprites animati come in in \"Half-Life 2 Deathmatch\". In pi\u00f9 sono stati aggiunti achievements sia ad \"Half-Life 2\" (che includeva in maniera \"segreta\" ) che ad \"Half-Life 2 Episode One\".\nAccoglienza.\nNella cerimonia Spike Video Games Awards 2004 fu candidiato a 4 premi: gioco dell'anno, miglior sparatutto in prima persona, miglior grafica e miglior gioco per Personal Computer, vincendo solo gli ultimi due. Il premio gioco dell'anno fu vinto da Grand Theft Auto: San Andreas, mentre il titolo di miglior sparatutto in prima persona fu dato a Halo 2.\nDurante il Spike Video Games Awards 2012, \"Half-Life 2\" vinse il premio gioco del decennio.\nSu Metacritic \"Half-Life 2\" per Personal Computer ha un punteggio di 96/100 basato su 81 recensioni di riviste o siti specializzati, mentre il voto degli utenti \u00e8 9,2/10 basato su 5562 recensioni.\nLa versione Xbox porta invece il punteggio di 90/100 basato su 35 critiche specializzate e di 8,7/10 dalla parte di 80 utenti\nEspansioni.\n\"Half-Life 2: Deathmatch\".\n\"Half-Life 2\" \u00e8 privo di una modalit\u00e0 multiplayer: Valve ha in seguito realizzato un pacchetto aggiuntivo a pagamento che rende possibile organizzare deathmatch tutti contro tutti o a squadre fra Combine e Ribelli. Tale espansione, oggi un gioco a parte, \u00e8 disponibile per ogni piattaforma (Windows, macOS e Linux).\n\"Half-Life 2: Lost Coast\".\n\"Lost Coast\" \u00e8 un livello aggiuntivo pubblicato gratuitamente nel 2005 da Valve, per dimostrare le potenzialit\u00e0 del sistema high dynamic range rendering introdotto nel motore grafico Source. Il livello, dotato di una serie di commenti degli autori sul processo di progettazione, era inizialmente stato ideato per l'originale \"Half-Life 2\", e in seguito scartato.\n\"Half-Life 2: Survivor\".\n\"Half-Life 2: Survivor\" \u00e8 un videogioco arcade realizzato da Valve in collaborazione con Taito Corporation. Si tratta di una versione adattata ad essere giocata tramite un sistema di joystick e pedali, dotata di un sistema di gioco semplificato. Si possono selezionare tre tipologie di gioco: Story mode, modalit\u00e0 che segue la trama, Mission, modalit\u00e0 cooperativa multigiocatore, e Battle, modalit\u00e0 deathmatch multigiocatore.\nEredit\u00e0.\nLa pubblicazione di \"Half-Life 2\" e del nuovo motore di gioco Source \u00e8 stata seguita da numerose mod e total conversion del gioco, alcune delle quali sono state successivamente pubblicate in modo stand alone. La mod sandbox \"Garry's Mod\" sviluppata da terzi \u00e8 stata pubblicata da Valve stessa e in seguito aggiornata per includere contenuti di altri videogiochi Source dell'azienda, come \"Team Fortress 2\" e '. Diversi prodotti inizialmente sviluppati come mod per \"Half-Life 2\" sono stati poi pubblicati separatamente da altre aziende, come \"The Stanley Parable\", ' e \"Insurgency\".\nAl titolo \u00e8 anche stata attribuita la popolarizzazione nei videogiochi di ambientazioni distopiche basate su citt\u00e0 sovietiche."}
{"id": "104469", "revid": "599013", "url": "https://it.wikipedia.org/wiki?curid=104469", "title": "Valpolicella (vino)", "text": "Il Valpolicella \u00e8 un vino rosso a Denominazione di Origine Controllata (DOC) prodotto nella provincia di Verona.\nLa Denominazione di Origine Controllata \u00e8 stata autorizzata con D.P.R. 21 agosto 1968, successivamente modificato con D.M. 12 marzo 2003.\nIl territorio.\nL'area del \"vino Valpolicella DOC\" \u00e8 su 19 comuni del nord della provincia di Verona. Due specificazioni sono su aree pi\u00f9 ristrette, una geografica, Valpantena per i vini prodotti in quella valle e \"Classico\" per i vini prodotti nella zona originaria dei comuni di Negrar, Marano di Valpolicella, Fumane, Sant'Ambrogio di Valpolicella e San Pietro in Cariano. Gli altri comuni, tutti veronesi sono: Dolc\u00e8, Verona, San Martino, Lavagno, Mezzane, Tregnago, Illasi, Colognola, Cazzano, Grezzana, Pescantina, Cerro, San Mauro e Montecchia.\nStoria.\nDal medesimo territorio, in et\u00e0 romana e preromana veniva prodotto un vino dal nome \"Retico\". Era prerogativa della coltivazione di due popoli locali, i Reti (la propaggine pi\u00f9 a sud) e gli Arusnati. Il vino veniva servito alla corte dell'imperatore e fu celebrato da pi\u00f9 scrittori: Plinio, Virgilio, Marziale e Svetonio.\nDopo la caduta dell'Impero romano d'Occidente la conservazione della viticoltura fu garantita dall'opera meritoria dei monaci di San Colombano, che introdussero il nuovo tipo di vinificazione odierna in uso ai popoli celtici, che producevano vini leggeri e dissetanti e li conservavano in botti di legno. Avevano operato in tal senso fin dal VI secolo in tutta la Francia merovingia iniziando dall'abbazia matrice di Luxeuil, dall'epoca longobarda opereranno anche nel centro-nord Italia dal VII secolo, e soprattutto in epoca carolingia, facendo della potente Abbazia matrice di Bobbio (attivissimo centro di evangelizzazione e di rinascita agricola sotto la protezione del Papa), fondata in epoca dal santo abate irlandese Colombano nel 614, un centro monastico di primaria importanza europea per tutto il medioevo grazie al suo ricco e vasto feudo reale ed imperiale monastico.\nLa composizione.\nIl Valpolicella \u00e8 un vino che nasce da una miscela di uve di vitigni diversi, la pi\u00f9 importante \u00e8 la Corvina presente in misura dal 45 al 95%, in dialetto locale \u00e8 chiamata anche \"Cruina\" o semplicemente \"Corvina\". Essenziali sono anche le uve Rondinella, dal 5 al 30%, mentre non lo sono pi\u00f9 quelle di Molinara che \u00e8 uscita dal disciplinare ma resta comunque tra quelle permesse.\nAltre uve non essenziali alla miscela per avere la denominazione, ma che possono essere presenti fino ad un massimo complessivo del 25% (e un massimo del 10% ognuno) sono quelle provenienti da vitigni della zona come Negrara, Forselina e Oseleta. \u00c8 possibile inoltre utilizzare il Corvinone nella misura massima del 50% in sostituzione della Corvina.\nLe caratteristiche.\nIl colore \u00e8 \"rosso rubino carico\", il profumo \"vinoso, gradevole, caratteristico, che ricorda talvolta le mandorle amare\", il sapore \"asciutto o vellutato, di corpo, amarognolo, sapido armonico\".\nLe uve destinate alla vinificazione devono avere una gradazione minima alcolica naturale di 10\u00b0, con una tolleranza di mezzo grado.\nLe denominazioni.\nIl Valpolicella riceve la denominazione di:\nQuindi possiamo avere:\nAltri vini importanti della zona sono Il Recioto e l'Amarone che pur avendo una denominazione propria derivano dalle uve del Valpolicella. Per la loro produzione le uve sono sottoposte a parziale appassimento fino a 4 mesi sui tradizionali graticci di bamb\u00f9 o in plateaux di legno/plastica. La pressatura avviene fra dicembre e e febbraio e per l'Amarone \u00e8 previsto un successivo invecchiamento per un minimo di 2 anni a partire dal 1\u00ba gennaio successivo alla vendemmia.\nAccostamenti culinari.\nIl \"Valpolicella\" \u00e8 adatto per carni bianche e formaggi e per ogni occasione di un primo pasto leggero, il \"Valpolicella Superiore\", vino nobile, \u00e8 adatto a selvaggina ed arrosti."}
{"id": "104470", "revid": "2180194", "url": "https://it.wikipedia.org/wiki?curid=104470", "title": "Socialismo utopico", "text": "Il socialismo utopico (o utopistico) \u00e8 la prima corrente del moderno pensiero socialista, sviluppatasi fra il XVIII e il XIX secolo in Europa. Il termine fu introdotto in un secondo tempo da Marx per distinguere tale corrente utopista dal socialismo scientifico, basato invece su un'analisi della realt\u00e0 socio-economica e politico-ecologica, ovvero del processo storico della relazione tra forze produttive sociali e rapporti di produzione fondati sulla propriet\u00e0 privata dei mezzi di produzione.\nDescrizione.\nIn generale il socialismo si riferisce alle teorie riguardanti l'organizzazione politica e sociale, iniziando cos\u00ec una riforma generale della Societ\u00e0 e dello Stato, che abbia come fine la giustizia sociale e come mezzo la socializzazione delle risorse economiche. Il socialismo utopico ebbe in Francia con i sansimoniani e i fourieristi, i suoi fondatori, e trov\u00f2 sviluppo nel Regno Unito con gli oweniani. L'importante ruolo storico di questa corrente ed il valore del pensiero critico di Saint-Simon, Fourier, Owen, fu esplicitamente riconosciuto da Marx ed Engels nel \"Manifesto del Partito Comunista\" (1848).\nL'abolizione della propriet\u00e0 privata dei mezzi di produzione, della famiglia, del contrasto tra citt\u00e0 e campagna, la trasformazione della collettivit\u00e0 in amministratrice della produzione, sono tutti aspetti che la teoria marxista abbraccia, criticando per\u00f2 di questa ipotetica societ\u00e0, lo scarso sviluppo che viene attribuito alla classe proletaria. Il proletariato \u00e8 quella classe sociale che ha una funzione storica autonoma, ma che non viene riconosciuta dal socialismo utopico. Marx propone un completamento della teoria social-utopistica, attraverso il \"socialismo scientifico\", che vede nella formazione del proletariato industriale, il portatore reale della trasformazione comunistica della societ\u00e0 e nella lotta di classe rivoluzionaria il metodo della trasformazione. Questi appena enunciati sono elementi fondamentali di distinzione che lo stesso Engels ribadir\u00e0 nei capitoli dell\"'Anti-D\u00fchring\" raccolti in \"L'evoluzione del socialismo dall'utopia alla scienza\".\nIl socialismo utopistico \u00e8 per\u00f2 la prima forma di socialismo realizzata e confida nel metodo riformista (opposta alla rivoluzione marxista) la costruzione di una societ\u00e0 fondata sulla collaborazione comune, e la fratellanza tra gli uomini.\nIl socialista gallese Robert Owen cerc\u00f2 di costruire delle associazioni comunitarie, con caratteri filantropi, collaborativi e di fratellanza e comunitarismo.\nUna delle differenze tra socialismo utopico e socialismo scientifico sta nella modalit\u00e0 di attuazione di tale politica. Il primo si prefigge di farlo attraverso le riforme, metodo utopico secondo Marx, che valorizza infatti la necessit\u00e0 della rivoluzione per capovolgere il rapporto tra operaio e capitalista.\nUn'ulteriore differenza tra l'ideologia marxista e quella social-utopista \u00e8 che la prima fu atea, mentre la seconda fu d'ispirazione cristiana, soprattutto per il carattere di speranza e messianismo promosso dal cristianesimo, anche se Owen condusse comunque un'offensiva filosofica contro la religione, a differenza di altri utopisti."}
{"id": "104477", "revid": "110570014", "url": "https://it.wikipedia.org/wiki?curid=104477", "title": "Numero palindromo", "text": "Un numero \u00e8 palindromo quando le sue cifre, se scritte in una particolare base, rappresentano lo stesso valore sia che siano lette da destra che da sinistra.\nDefinizione formale.\nStando alla sua definizione, il concetto di \"palindromicit\u00e0\" di un numero viene applicato solo nell'insieme dei numeri interi, ed inoltre il numero preso in considerazione pu\u00f2 essere scritto in qualsiasi base.\nSia \"n\" un numero intero e sia \"a0a1a2...ak\" la sua rappresentazione in cifre in una certa base \"b\" \u2265 2 (con a0 \u2260 0).\nAllora \"n\" \u00e8 palindromo se e solo se per ogni intero \"0\u2264i\u2264k\" si ha \"ai=ak-i\"\nEsempi.\nUn esempio di numero palindromo pu\u00f2 essere:\nsi pu\u00f2 notare infatti che esso \u00e8 simmetrico rispetto al suo centro:\nquindi vale la definizione.\nNumero di numeri palindromi minori di una potenza di dieci.\nSe si studia il numero dei numeri palindromi scritti in base 10 ed inferiori ad una certa potenza di 10 ci si pu\u00f2 accorgere che esiste una certa regolarit\u00e0\nSe si prosegue con questo ragionamento incrementando le potenze di dieci si pu\u00f2 ottenere la successione:\nLa tabella seguente indica il numero di numeri palindromi minori di una certa potenza di dieci che possiedono una certa caratteristica\nPotenze perfette.\nEsistono vari numeri palindromi che sono anche potenze di altri numeri. Attualmente sono conosciuti solo numeri palindromi che possono essere espressi con una potenza di esponente 2, 3 o 4:\nG. J. Simmons e D. Rawlinson congetturano che non esistano palindromi diversi da 0 e 1 esprimibili con potenze di esponente maggiore di 4.\nL'unico numero non palindromo conosciuto il cui cubo \u00e8 un palindromo \u00e8 2201.\nFormula generatrice di numeri palindromi in base 10.\nIn base 10 una formula generatrice di parecchi numeri palindromi \u00e8 la successione \nPer esempio con \"k\"=3 e \"n\"=4 si ottiene:\nQuesta formula per\u00f2 non genera sempre numeri palindromi a partire da \"k\"&gt;4. Infatti, se proviamo con \"k\"=5 ed \"n\"=2, otteniamo:\nche \u00e8 evidentemente un numero non palindromo. Inoltre non tutti i numeri palindromi vengono generati da questa formula, in effetti i numeri di una sola cifra sono palindromi ma non vengono generati.\nGenerazione di numeri palindromi da numeri repunit.\nUn repunit \u00e8 un numero scritto utilizzando esclusivamente la cifra 1. In base 10 \u00e8 possibile generare un numero palindromo tramite moltiplicazione di due numeri repunit.\nSe prendiamo due repunit tali che il prodotto del numero delle cifre del primo per il numero delle cifre del secondo \u00e8 minore o uguale di 100 e li moltiplichiamo tra di loro otteniamo un numero palindromo.\nPer esempio il numero 111 111 111 111 possiede 12 cifre, il numero 1 111 111 possiede 7 cifre, 7\u00d712=84\u2264100 quindi:\nche \u00e8 un numero palindromo."}
{"id": "104479", "revid": "116697593", "url": "https://it.wikipedia.org/wiki?curid=104479", "title": "Vincas Kudirka", "text": "Biografia.\nFiglio di contadini, dopo gli studi superiori si trasfer\u00ec a Varsavia per frequentare l'universit\u00e0, nel 1881. Inizialmente segu\u00ec i corsi di storia e filosofia, poi nel 1882 si trasfer\u00ec a medicina. Durante gli studi universitari Kudirka visse un periodo travagliato: venne arrestato con accuse di sovversione per aver copiato una traduzione de \"Il Capitale\", fu espulso dall'universit\u00e0 e poi reintegrato. Si laure\u00f2 nel 1889. Dopo la laurea, lavor\u00f2 come medico a \u0160akiai e a Naumiestis. \nKudirka inizi\u00f2 a scrivere poesie nel 1888. Contemporaneamente divent\u00f2 sempre pi\u00f9 attivo nel movimento nazionalista lituano. Assieme ad altri studenti lituani a Varsavia fond\u00f2 la societ\u00e0 segreta \"Lietuva\" (\"Lituania\"). L'anno dopo la societ\u00e0 inizi\u00f2 a pubblicare il giornale clandestino \"Varpas\" (\"La Campana\"), di cui Kudirka fu direttore e giornalista per dieci anni. Sul numero 6 di \"Varpas\" del settembre 1898 pubblic\u00f2 il testo di \"Tauti\u0161ka Giesm\u0117\" (\"La canzone nazionale\"), che sarebbe diventato successivamente l'inno nazionale lituano, di cui Kudirka compose anche la musica.\nKudirka diede grande impulso alla cultura lituana. Scrisse un manuale di scrittura e un articolo sui principi della versificazione. Cur\u00f2 una raccolta in due volumi di canzoni popolari lituane. Fu un apprezzato scrittore satirico. \nMor\u00ec di tubercolosi nel 1899, poco pi\u00f9 che quarantenne. Sulla sua lapide venne incisa la seconda strofa di \"Tauti\u0161ka Giesm\u0117\"."}
{"id": "104480", "revid": "297059", "url": "https://it.wikipedia.org/wiki?curid=104480", "title": "Gnathion", "text": "Lo gnathion o punto mentoniero \u00e8, in antropometria, il punto craniometrico che corrisponde al centro della sinfisi mentoniera.\n\u00c8 un punto importante per le analisi cefalometriche eseguite in ortodonzia."}
{"id": "104484", "revid": "4", "url": "https://it.wikipedia.org/wiki?curid=104484", "title": "Stato Libero d'Orange", "text": ""}
{"id": "104487", "revid": "287204", "url": "https://it.wikipedia.org/wiki?curid=104487", "title": "La ragione per cui", "text": "La ragione per cui (\"Those Gentle Voices\") \u00e8 un romanzo fantascientifico di George Alec Effinger del 1976.\nIl libro ha un intreccio molto particolare. Inizia dal capitolo 2 e, come afferma subito l'autore, questa scelta avr\u00e0 una ragione ben precisa ma che sar\u00e0 svelata proprio alla fine, anzi, proprio nella riga finale del romanzo.\nTrama.\nIn un futuro a noi vicino, gli astronomi riescono ad isolare un segnale radio proveniente da un lontano pianeta. Subito si organizza una spedizione per andare ad esplorarlo, ed il mondo intero sussulta nel constatare che il mondo \u00e8 abitato da forme di vita straordinariamente simili a quelle umane. Solo che gli uomini e donne che vivono sul pianeta sono allo stato ancora primitivo, o meglio sono pi\u00f9 simili a bestie che ad esseri umani.\nMalgrado gli scienziati terrestri si siano raccomandati con gli appartenenti alla missione di non interferire con le culture locali, questi non resistono e cercano di comunicare con gli esseri che incontrano, mettendo in moto un meccanismo molto pericoloso. Malgrado infatti gli uomini del pianeta siano molto arretrati culturalmente, imparano con una velocit\u00e0 impressionante: in un tempo spaventosamente breve raggiungeranno il livello culturale e tecnologico dei terrestri, sorpassandolo poi di gran lunga.\nCon il progresso arriver\u00e0 anche il desiderio di colonizzare i pianeti dell'universo... cominciando proprio dalla Terra.\nPossibile che nessuno abbia mai fatto niente, nel frattempo, per evitare tutto questo? Forse c'\u00e8 stato qualcuno, ma solo nell'ultima riga del romanzo si sapr\u00e0... la ragione per cui.\nEdizioni.\nIl romanzo esce in Italia il 24 agosto 1980 nella collana fantascientifica \"Urania\" (n. 850)."}
{"id": "104490", "revid": "287204", "url": "https://it.wikipedia.org/wiki?curid=104490", "title": "Nascita dell'anti-uomo", "text": "Nascita dell'anti-uomo (\"Anti-Man\") \u00e8 un romanzo fantascientifico di Dean R. Koontz del 1970.\nIl romanzo \u00e8 stato pubblicato in italiano il 31 agosto 1980 nella collana fantascientifica Urania (n. 851).\nTrama.\nGli scienziati del futuro hanno portato a termine un progetto di incommensurabile valore per il genere umano: degli androidi in grado di curare e prendersi cura degli esseri umani. Ma la conseguenza di questo \u00e8 che gli uomini che hanno vicino a s\u00e9 uno di questi androidi, sono praticamente immortali: qualsiasi cosa li colpisca, l'androide li riporter\u00e0 subito in vita.\nA qualcuno del Governo la situazione non piace, e si decide cos\u00ec di mettere fine al progetto, distruggendo tutti gli androidi. Ma uno fugge con l'aiuto di uno scienziato che gli si \u00e8 affezionato. Dopo una lunga fuga, i due si rifugiano in uno chalet di montagna, nella cui cantina si rifugia l'androide per la sua \"trasformazione\".\nEsso, infatti, ha la facolt\u00e0 di autoriprogrammarsi ed autoimplementarsi, trasformandosi in qualcosa che non era previsto: un anti-uomo. La situazione sfuggir\u00e0 presto di mano."}
{"id": "104491", "revid": "697352", "url": "https://it.wikipedia.org/wiki?curid=104491", "title": "Tripolitania", "text": "La Tripolitania o Tripolitana ( ', berbero: ') \u00e8 una regione storica e geografica della Libia occidentale.\nGeografia.\nIn senso stretto corrisponde all'area concentrata attorno alla citt\u00e0 costiera di Tripoli. Estensivamente per Tripolitania si intende un'area di circa 350.000\u00a0km\u00b2 che occupa la fascia costiera occidentale del territorio libico. \u00c8 delimitata a nord dal Mediterraneo, a nord-ovest dalla Tunisia, a sud-ovest dall'Algeria, a sud dalla regione del Fezzan, e ad est dalla Cirenaica.\nEtimologia.\nLa parola Tripolitania deriva dal greco \u03a4\u03c1\u03af\u03c0\u03bf\u03bb\u03b9\u03c2 cio\u00e8 \"tre citt\u00e0\": si trattava delle tre principali citt\u00e0 di origine punica della costa occidentale della Libia, ovvero Oea, Sabratha, e Leptis Magna, le ultime due delle quali furono abbandonate in occasione del declino e della caduta dell'Impero romano d'Occidente, ci\u00f2 che consent\u00ec alla prima di mutare il proprio nome in Tripoli.\nStoria.\nIn origine la regione era abitata dai Berberi tanto che tuttora la lingua berbera \u00e8 parlata sia sulla costa, a Zuara, sia nel Gebel Nefusa. Nel VII secolo a.C. i Fenici si stabilirono lungo la costa in colonie che pi\u00f9 tardi passarono sotto il controllo dei cartaginesi prima e della Numidia poi (146 a.C.). Un secolo pi\u00f9 tardi i Romani fecero della Tripolitania un'area molto prospera, che fu quindi incorporata nella provincia d'Africa e nella \"Regio Syrtica\": una delle conseguenze principali di tale riorganizzazione fu l'abolizione del privilegio di coniazione autonoma, fino ad allora riconosciuto nella regione.\nDopo l'occupazione dei Vandali, giunti nel 435 circa, la regione fu incorporata nell'impero bizantino nel VI secolo. La conquista araba ebbe luogo nel secolo successivo. Fu poi la volta dei Turchi ottomani, che mantennero il controllo dell'area (dove fondarono il \"vilayet di Tripoli\") dal 1553 al 1911, anno dell'occupazione italiana della Libia in seguito alla Guerra Italo-Turca. Inizialmente, le autorit\u00e0 italiane promisero una certa autonomia alla regione, che, tuttavia, fu dapprima amministrata quale colonia a s\u00e9 stante (dal 26 giugno 1927 al 3 dicembre 1934) e, poi, unita alla colonia della \"Libia\"."}
{"id": "104492", "revid": "59912", "url": "https://it.wikipedia.org/wiki?curid=104492", "title": "Discesa libera", "text": "La discesa libera \u00e8 una delle discipline dello sci alpino: considerata la disciplina regina del suddetto sport per la sua spettacolarit\u00e0, nonch\u00e9 la pi\u00f9 veloce (con punte oltre i 160\u00a0km/h), \u00e8 anche quella che richiede agli atleti fisico massiccio, doti di coraggio, esplosivit\u00e0, coordinazione motoria, equilibrio e scivolamento sui tratti meno tecnici e impegnativi. Viste le velocit\u00e0 raggiunte e i rischi fisici in caso di caduta sono possibili incidenti, storicamente anche gravi, dovuti a cadute sui bordi della pista a seguito di salti o curve tecniche.\nIl detentore della Coppa del Mondo di discesa libera \u00e8 lo svizzero Beat Feuz, mentre la detentrice \u00e8 l'italiana Sofia Goggia. Il Campione del Mondo in carica \u00e8 l'austriaco Vincent Kriechmayr, mentre la Campionessa \u00e8 la svizzera Corinne Suter. Il Campione olimpico in carica \u00e8 il norvegese Aksel Lund Svindal, mentre la Campionessa \u00e8 l'italiana Sofia Goggia.\nStoria.\nLa discesa libera e lo slalom speciale sono le discipline pi\u00f9 antiche dello sci alpino moderno. Gare di discesa e di slalom si disputano fin dalla prima edizione del Mondiali di sci alpino nel 1931, e fanno parte del programma olimpico dalla Olimpiade Invernale del 1948. La Coppa del Mondo di discesa libera \u00e8 stata istituita nella stagione 1966/1967, quando la Federazione Internazionale Sci (FIS) ha creato il circuito della Coppa del Mondo di sci alpino. Inizialmente la discesa libera era una vera e propria corsa gi\u00f9 per la montagna: non esistevano porte direzionali di sorta, l'atleta aveva a disposizione tutta la pista ed era libero di scegliere la linea migliore.\nL'appellativo di pi\u00f9 forte discesista di tutti i tempi \u00e8 da attribuire all'austriaco Franz Klammer che in carriera ha ottenuto in questa disciplina 25 vittorie di Coppa del Mondo e 5 Coppe di specialit\u00e0, record tuttora imbattuti, mentre fra le donne la sciatrice che ha il record di vittorie in carriera \u00e8 la statunitense Lindsey Vonn, in grado di salire 42 volte sul gradino pi\u00f9 alto del podio e di conquistare 8 coppe di specialit\u00e0.\nDescrizione.\nSi tratta di una gara in cui gli sciatori scendono lungo un tracciato con un dislivello che per gli uomini che partecipano alla Coppa del Mondo \u00e8 compreso tra gli 800 e i 1100\u00a0m (eccezionalmente pu\u00f2 essere ridotto a 750 metri), mentre per le donne dai 450 agli 800\u00a0m, delimitato da due porte con pali da slalom gigante di colore o rosso o blu separati tra loro non meno di 8\u00a0m, ad una distanza dalle successive superiore a quelle di supergigante.\nIl percorso di una discesa libera generalmente prevede notevoli dislivelli, salti, grandi curve e tratti di scorrimento, spesso su superfici ghiacciate. In una gara di Coppa del Mondo i migliori discesisti superano i 130\u00a0km/h; sulla \"Streif\" di Kitzb\u00fchel (Austria), ritenuta da molti la discesa pi\u00f9 prestigiosa del mondo, sono stati raggiunti addirittura i 150\u00a0km/h, anche se il primato assoluto, pari a 161,9\u00a0km/h \u00e8 stato fissato sulla pista del Lauberhorn a Wengen (Svizzera), discesa nota come particolarmente impegnativa, in quanto richiede maggior resistenza fisica avendo una lunghezza pari a 4480\u00a0m, che rappresenta il record dell'intero Circo bianco e per una durata della gara di 2 min e 20-30s. Lungo tutto il tracciato devono essere predisposte adeguate misure di sicurezza come, ad esempio, reti in grado di fermare e trattenere gli sciatori in caso di caduta. In passato questo non era fatto con la stessa frequenza di oggi.\nUltimamente, soprattutto per ragioni legate al miglioramento della visibilit\u00e0 e di conseguenza della sicurezza, si \u00e8 cominciato ad utilizzare delle linee blu, sia trasversali (per rendere pi\u00f9 visibili i dislivelli del percorso) sia longitudinali (per la traiettoria). Le linee blu vengono dipinte sulla neve con un apposito liquido colorato e hanno lo scopo di rendere pi\u00f9 visibili all'atleta i dossi o le imperfezioni della pista, soprattutto nelle zone d'ombra. Uscire al di fuori delle linee non comporta alcuna penalit\u00e0.\nTipicamente una gara di discesa libera si svolge in un'unica \"manche\", e risulta vincitore lo sciatore che ha completato il percorso, senza saltare nessuna porta, nel tempo minore. Occasionalmente si disputano anche discese in due \"manche\", ma sono da considerare eccezioni dovute ad esigenze organizzative o per sperimentare nuove formule di gara. Nei giorni precedenti la competizione gli atleti svolgono da una a tre prove cronometrate per testare le condizioni della pista (se le condizioni atmosferiche o quelle del tracciato non hanno consentito di effettuare alcuna prova cronometrata, la gara non pu\u00f2 svolgersi), per memorizzare la tracciatura e per rendersi conto di quale condotta di gara tenere.\nRegolamento di gara.\nNella libera l'ordine di partenza dei concorrenti \u00e8 cos\u00ec stabilito: gli atleti dal 1\u00ba al 10\u00ba posto della classifica FIS possono scegliere, secondo l'ordine di classifica, un pettorale dispari dal numero 1 al 19, per gli atleti dall'11\u00ba al 20\u00ba vengono sorteggiati i numeri pari dal 2 al 20 e per quelli dal 21\u00ba al 30\u00ba posto vengono estratti i restanti numeri fino al 30.\nAttrezzatura.\nQuanto all'attrezzatura, in discesa libera si usano sci molto lunghi (minimo 215\u00a0cm per gli uomini, 210\u00a0cm per le donne) per avere maggiore stabilit\u00e0 alle alte velocit\u00e0. Come per lo slalom gigante e per il supergigante esiste un raggio di curvatura minimo (50 metri). I bastoncini sono curvati, per potersi adattare meglio al corpo dello sciatore quando si assume la posizione di ricerca di velocit\u00e0. Le tute aderenti sono studiate per ridurre al minimo l'attrito con l'aria. Sotto la tuta ci sono protezioni rigide in particolare il Back protector, che impedisce alla colonna vertebrale di subire traumi. Il casco, non necessariamente integrale, \u00e8 obbligatorio come in tutte le discipline (anche nello slalom speciale \u00e8 stato reso obbligatorio a partire dalla stagione 2006/2007).\nTerminologia.\nNei tratti rettilinei e di maggiore scorrimento della discesa, l'atleta assume la posizione \"schuss\" o \"a uovo\", definita anche \"di ricerca della velocit\u00e0\", che minimizza la resistenza dell'aria, con le gambe leggermente divaricate, la schiena parallela al terreno, le mani avanzate a tagliare l'aria e i bastoncini posizionati parallelamente alla schiena."}
{"id": "104495", "revid": "1745361", "url": "https://it.wikipedia.org/wiki?curid=104495", "title": "Cirenaica", "text": "La Cirenaica ( ', berbero: ') \u00e8 una regione storico-geografica della Libia orientale.\nGeografia.\nIn senso stretto corrisponde alla penisola che sporge nel mar Mediterraneo tra il golfo della Sirte e il golfo di Bomba (detta anche Cirenaica storica), mentre la zona a oriente del golfo di Bomba \u00e8 storicamente conosciuta come Marmarica.\nComprende i seguenti distretti:\ndal 2001 al 2007 comprendeva altres\u00ec i distretti di: \nLa Cirenaica \u00e8 una delle tre regioni (\"mu\u1e25\u0101fa\u1e93a\" o \"wil\u0101ya\") della Libia, assieme alla Tripolitania e al Fezzan. In questa accezione si tratta un'area di circa 820.000\u00a0km\u00b2 che occupa la fascia orientale del territorio libico, comprendente la Cirenaica storica, la Marmarica e una porzione del deserto libico, delimitata a nord dal mar Mediterraneo, a est dall'Egitto, a sud est dal Sudan, a sud dal Ciad, a ovest dalle regioni del Fezzan e della Tripolitania. Dopo il 1963 la regione ha perso ogni valore amministrativo, ed \u00e8 stata sostituita da entit\u00e0 di minori dimensioni (\"Sha\u02bfbiyy\u0101t\").\nDal punto di vista storico-culturale la regione presenta comunque alcune differenze rispetto al resto del paese, essendo maggiormente legata all'Egitto e al mondo vicino-orientale.\nNella Cirenaica si possono distinguere alcune subregioni:\nStoria.\nAntichit\u00e0.\nLa Cirenaica storica era costituita dalla regione compresa tra l'Egitto e la Numidia che sconfinava nel deserto del Sahara.\nIn tempi classici, la provincia si componeva di cinque citt\u00e0 di origine greca che formavano la cosiddetta Pentapoli cirenaica: la capitale Cirene (Shahhat) con il suo porto di Apollonia (Marsa Susa), Arsinoe (Tocra), Berenice (Bengasi) e Barca (Al Marj) e il suo porto Tolemaide.\nLa Cirenaica, che comprende al proprio interno un altopiano fertile e coltivato, era nota nell'antichit\u00e0 per la produzione di una pianta (oggi apparentemente estinta) dalle molteplici qualit\u00e0: il silfio.\nQuando Alessandro si ferm\u00f2 nell'oasi di Siwa, una delegazione di Cirenei fece atto di sottomissione al re macedone, che comunque non si interess\u00f2 della regione.\nLa Cirenaica pass\u00f2 poi sotto il controllo dei Tolomei. Fu in seguito separata dal resto dell'Egitto a opera di Tolomeo VIII che la cedette al figlio Tolomeo Apione.\nMorto quest'ultimo senza eredi, la regione fu lasciata in eredit\u00e0 a Roma nel 96 a.C. e organizzata in provincia nel 74 a.C.\nCon la riforma dell'amministrazione provinciale voluta da Augusto nel 27 a.C. venne aggregata all'isola di Creta come provincia di Creta e Cirene. Con la riforma dioclezianea fu nuovamente separata da Creta e suddivisa nelle due provincie di \"Lybia superior\" (orientale) e \"Lybia inferior\" (occidentale), appartenenti alla prefettura del pretorio d'Oriente.\nMedioevo.\nIn epoca paleocristiana, la Cirenaica fu uno dei centri di diffusione del Cristianesimo copto. Secondo la tradizione copta lo stesso san Marco evangelista, capostipite della Chiesa d'Egitto, nacque in una delle citt\u00e0 dell'antica Pentapoli da una famiglia di origine ebraica, anche se il suo luogo di nascita \u00e8 pi\u00f9 frequentemente individuato in Palestina. Sicuramente per\u00f2 il cristianesimo giunse nella Pentapoli dal vicino Egitto: Sinesio di Cirene (370-414), primo vescovo di Tolemaide, fu consacrato da Teofilo ad Alessandria d'Egitto nel 410. A partire dal Concilio di Nicea l'Eparchia della Pentapoli fu sotto l'autorit\u00e0 del Patriarcato di Alessandria, e ancora oggi la Chiesa d'Egitto la include sotto la sua giurisdizione.\nIl Cristianesimo fu quasi completamente spazzato via dalle invasioni arabo-islamiche, nel periodo del califfato di \u02bfOmar b. al-Kha\u1e6d\u1e6d\u0101b (643-644). Gli arabi stabilirono il loro quartier generale in una delle zone pi\u00f9 fertili della regione, presso la citt\u00e0 di Barce. La citt\u00e0 e, per estensione, l'intera regione, fu rinominata \"Barqa\". Dopo la fine del califfato omayyade e la conseguente frantumazione del mondo islamico, la Cirenaica segu\u00ec le sorti dell'Egitto, essendo controllata prima dall'Imamato fatimide, quindi dai Sultani ayyubidi e mamelucchi.\nEt\u00e0 moderna.\nNel 1517 la Cirenaica divenne un sangiaccato del neo-costituito pascialato di Tripoli, a sua volta vassallo dell'Impero ottomano.\nDa questa data le vicende della Cirenaica seguono quelle della Tripolitania.\nNel 1835, in seguito alla riconquista ottomana dell'odierna Libia, la Cirenaica fu annessa direttamente all'Impero ottomano, del quale costitu\u00ec la provincia (\"vilayet\") di Barka. Fu questo il periodo di maggior sviluppo delle citt\u00e0 di Bengasi e Derna.\nIl plurisecolare dominio turco-ottomano ebbe fine nel 1911, quando l'Italia, desiderosa di costituire un impero coloniale, occup\u00f2 la provincia di Barka nell'ambito della Guerra italo-turca. La regione, a cui fu restituito l'antico nome di Cirenaica, fu dichiarata protettorato il 15 ottobre 1912, e colonia il 17 maggio 1919. Il 1\u00ba gennaio 1934 fu unita alla Tripolitania italiana e al Fezzan nella Libia italiana. Nel periodo del colonialismo italiano la Cirenaica meridionale, e in particolare le citt\u00e0-oasi di Giarabub e Cufra, furono tra i centri principali del movimento patriottico dei Senussi.\nLa regione fu il principale teatro di guerra nel continente Africano durante la Seconda guerra mondiale. Nel 1942 Le forze inglesi occuparono l'area e l'amministrarono fino al 1951. Dal 1951 al 1969 la Cirenaica fece parte del Regno Unito di Libia retto dall'ex leader senussita Idris I e, in seguito al colpo di Stato guidato dall'allora capitano Mu\u02bfammar Gheddafi, della Repubblica Araba di Libia.\nIl 6 marzo 2012, nonostante il Consiglio Nazionale Libico si sia sempre pronunciato per una Libia unita, a Bengasi rappresentanti tribali e comandanti delle milizie libiche hanno proclamato, con una cerimonia ufficiale, l'indipendenza della regione Cirenaica dal resto della Libia ratificando la formazione di un proprio esercito e di un proprio congresso regionale."}
{"id": "104496", "revid": "729019", "url": "https://it.wikipedia.org/wiki?curid=104496", "title": "Royal Aircraft Factory S.E.5", "text": "Il Royal Aircraft Factory S.E.5 era un caccia biplano sviluppato dalla britannica Royal Aircraft Factory e prodotto dalla stessa e da numerose altre aziende aeronautiche britanniche.\nUtilizzato durante la prima guerra mondiale dai Royal Flying Corps, pur non raggiungendo la stessa popolarit\u00e0 del pari ruolo Sopwith Camel, fu uno dei pi\u00f9 importanti e influenti aerei del conflitto. Fu fondamentale per evitare di nuovo un periodo come il \"Bloody April (aprile di sangue)\" del 1917, in cui gli aerei tedesco imperiali erano i dominatori incontrastati dei cieli e inflissero ingenti perdite agli alleati. Era in grado di competere con i migliori aerei da caccia avversari come gli Albatros D.III e D.V, il Pfalz D.III ed il Fokker Dr.I.\nStoria del progetto.\nL' S.E.5 (Scout Experimental 5) fu progettato da H.P. Folland and J. Kenworthy della Royal Aircraft Factory di Farnborough. Il primo dei tre prototipi vol\u00f2 il 22 novembre 1916; i primi due precipitarono e il terz\u00f2 sub\u00ec diverse modifiche prima che iniziasse la produzione di serie.\nSolo 77 S.E.5 furono prodotti prima della comparsa del nuovo modello migliorato S.E.5a; in totale furono costruiti 5.205 esemplari da sei diverse fabbriche; alcuni furono convertiti in biposti da addestramento. L'industria statunitense Curtiss aveva un piano la costruzione di 1000 S.E.5 negli Stati Uniti, ma ne fu completato solo uno prima che la guerra finisse.\nL'introduzione del nuovo motore da 200 cavalli Hispano-Suiza risolse i problemi del vecchio motore aumentando la velocit\u00e0 massima di 45 km/h, ma ci furono problemi nella produzione a causa di un difetto meccanico nel riduttore e a una carenza nell'approvvigionamento. Dopo numerose prove fu scelto il Wolseley Viper che equipaggi\u00f2 molti degli aerei in produzione.\nCome molti aerei della Royal Aircraft Factory, l'S.E.5 era robusto, stabile, facile da pilotare, aveva prestazioni migliori ad alta quota e produceva meno rumore; proprio grazie a queste caratteristiche era particolarmente adatto ai nuovi piloti, al contrario del Camel. Nonostante il Camel fosse molto pi\u00f9 agile e adatto al combattimento ravvicinato, l'S.E.5 era molto veloce: arrivava fino a 222 km/h, stessa velocit\u00e0 massima dello SPAD S.XIII; grazie alla velocit\u00e0 poteva disimpegnarsi dal combattimento se ce n'era bisogno.\nMontava una mitragliatrice sincronizzata Vickers da 7.7 mm (mentre il Camel ne montava due) e una mitragliatrice Lewis montata sull'ala, in modo da sparare agli aerei dal basso. La Vickers era montata nel lato sinistro della fusoliera con la culatta all'interno del cockpit.\nL'S.E.5 entr\u00f2 in servizio con il \"No. 56 Squadron\" del Royal Flying Corps nel marzo 1917, ma lo squadrone fu dispiegato sul fronte occidentale solo il mese seguente, completando la prima missione di pattugliamento il 22 aprile.\nNel 1918 l'S.E.5 equipaggiava 21 squadriglie britanniche, 2 americane e una australiana. Molti famosi assi alleati volarono su questo aereo, come Billy Bishop (72 vittorie di cui 34 a bordo dell'S.E.5a) ed Edward Mannock (61 vittorie di cui 46 a bordo dell'S.E.5a). Il famoso asso inglese Albert Ball inizialmente sottovalut\u00f2 l'S.E.5, ma 11 delle sue 44 vittorie le ottenne a bordo di questo aereo. \nSholto Douglas, che comand\u00f2 il \"No. 84 Squadron\", afferm\u00f2 che alcune qualit\u00e0 dell'aereo erano:"}
{"id": "104497", "revid": "767487", "url": "https://it.wikipedia.org/wiki?curid=104497", "title": "Van der Graaf Generator", "text": "I Van der Graaf Generator sono un gruppo rock progressive inglese.\nLa loro formazione ha subito nel tempo molte trasformazioni, sciogliendosi varie volte, ma quella considerata classica e maggiormente conosciuta, era composta dal \"leader\" Peter Hammill (voce, chitarra, pianoforte, nonch\u00e9 principale autore delle canzoni), Hugh Banton (tastiere, basso elettrico, chitarra), Guy Evans (batteria) e David Jackson (fiati).\nMolto apprezzati dalla critica, ebbero un notevole successo, sin dagli inizi della loro carriera, soprattutto in Italia e raggiunsero la fama a livello europeo con l'uscita dell'album \"Pawn Hearts\" nel 1971. Dopo lo scioglimento del gruppo nel 1978, la formazione classica dei \"VDGG\" si riunir\u00e0 nel 2005.\nI Van der Graaf Generator non hanno molto in comune con gli altri gruppi del genere, infatti i loro testi non trascendono il reale nel favolistico, come i Genesis, gli Yes o i King Crimson, ma si sviluppano in contesti pi\u00f9 filosofici vicini allo psicodramma. Anche la loro musica \u00e8 abbastanza diversa dai loro contemporanei, non sono presenti virtuosismi, barocchismi o riempimenti vari, ma le atmosfere sono cupe, caratterizzate da arrangiamenti allo stesso tempo essenziali e complessi, che li hanno distinti nel corso della loro carriera. Grazie quindi alla loro essenzialit\u00e0, che li differenziava rispetto al resto degli altri gruppi progressive rock, i Van Der Graaf Generator furono considerati tra i predecessori del fenomeno punk rock.\nStoria.\nFormazione e inizio della carriera (1967-1969).\nDurante l'estate del 1967, mentre era in viaggio a San Francisco, il batterista Judge Smith incominci\u00f2 a stilare una lista di persone con cui formare un gruppo rock. Al suo ritorno a Manchester, trov\u00f2 in Peter Hammill e Nick Pearne i compagni ideali con cui fondare una band. Il gruppo aveva preso il suo nome dal generatore di Van de Graaff, uno strumento in grado di generare carica elettrostatica fino a raggiungere tensioni altissime. L'assenza della \"effe\" finale nel nome della band fu accidentale. Nonostante le forti personalit\u00e0 di Smith e di Pearne, Hammill riusc\u00ec ad affermarsi, attirando verso di s\u00e9 una notevole attenzione. Nel 1968 Nick Pearne venne rimpiazzato da Keith Ellis.\nIl trio formato da Smith, Hammill ed Ellis riusc\u00ec a firmare un contratto, ma incise solo un singolo, \"People You Were Going To\" (brano che apparir\u00e0 in seguito nell'album di Hammill \"Nadir's Big Chance\"). Dopo la registrazione del brano, Smith lasci\u00f2 la band rimpiazzato da Guy Evans e il giovane Hugh Banton prese posto come tastierista. La band si sciolse a met\u00e0 del 1968 a causa dello scarso successo.\nNel 1969, durante le registrazioni di quello che avrebbe dovuto essere un album solista di Hammill, i Van der Graaf Generator rinacquero. \"The Aerosol Grey Machine\" venne inizialmente pubblicato a nome dell'intero gruppo solo negli Stati Uniti. Anticipato dal singolo \"Afterwards / Necromancer\", l'album, seppur in modo incompleto e confuso, contiene i primi elementi progressive, la struttura delle canzoni si fa pi\u00f9 complessa e il \"sound\" diventa pi\u00f9 cupo dei precedenti brani registrati dalla band, pur mantenendo un certo tono \"psichedelico\".\nIl periodo \"progressivo\" e il successo di Pawn Hearts (1969-1972).\nLa formazione mut\u00f2 subito dopo l'esordio: Ellis abbandon\u00f2 il gruppo e venne sostituito da Nic Potter. Al gruppo si aggiunse anche David Jackson (sassofono e flauto). Il gruppo cambi\u00f2 \"sound\" con l'abbandono dei toni psichedelici del primo album per approdare a sonorit\u00e0 pi\u00f9 strutturate e cupe, con evidenti influenze classiche e jazzistiche. Il risultato fu \"The Least We Can Do Is Wave to Each Other\", album che si discosta molto dall'esordio: le canzoni sono pi\u00f9 strutturate e con un suono pi\u00f9 maturo, la voce di Hammill appare pi\u00f9 convincente e aggressiva. Nonostante il successo commerciale stentasse ad arrivare, l'album non pass\u00f2 inosservato a Robert Fripp, chitarrista dei King Crimson, che decise di contribuire all'incisione del successivo album del gruppo, \"H to He, Who Am the Only One\", nel quale suon\u00f2 una parte di chitarra nel brano \"The Emperor in His War-Room\". Durante le registrazioni di \"H to He\", Potter abbandon\u00f2 il gruppo. Trovatisi senza un bassista, i Van der Graaf Generator decisero di fare a meno di questo strumento e incaricano Hugh Banton di produrre i suoni pi\u00f9 bassi con i pedali dell'Organo Hammond. \"H to He, Who Am the Only One\" \u00e8 un album nel quale prende piena forma il sound della band, raffinato e allo stesso tempo drammatico e aggressivo in cui i testi e le melodie di Hammill sono accompagnati da armonie intricate, laboriose, fatte di sobbalzi ritmici e di disturbi di sottofondo che ne aumentano la drammaticit\u00e0. L'anno successivo, nel 1971 usc\u00ec il disco considerato da gran parte dei critici il miglior lavoro della loro discografia e uno dei punti cardine del progressive: \"Pawn Hearts\". L'album ebbe un notevole successo e registr\u00f2 il pi\u00f9 grande numero di vendite in Italia, dove rimase nelle \"top ten\" per 12 settimane. Anche il singolo \"Theme One\", brano strumentale originalmente composto da George Martin (musicista e produttore) nei primi anni sessanta, registr\u00f2 un notevole successo occupando il primo posto della hit parade italiana. Dopo l'incisione dell'album, la band si impegn\u00f2 in un lungo tour fra il 1970 e il 1972 suonando anche a Milano al teatro Massimo, ma a causa di difficolt\u00e0 economiche Hammill abbandon\u00f2 il gruppo cominciando la sua lunga e prolifica carriera solista.\nCon il nome di The Long Hello, il trio rimasto registr\u00f2 nel 1973 un album strumentale omonimo con Potter, Ced Curtis e Piero Messina.\nHammill rimase in ottimi rapporti con i suoi ex compagni, tanto che Banton, Jackson ed Evans contribuirono pi\u00f9 volte ai suoi lavori solisti (un brano in pieno stile Van der Graaf \u00e8 per esempio \"In the Black Room\" dall'album \"Chameleon in the Shadow of the Night\", che \u00e8 stato riproposto anche nei concerti che i Van der Graaf hanno tenuto nel 2005, durante la temporanea riunione del gruppo).\nLa prima reunion (1975-1978).\nNel 1975, i Van der Graaf Generator tornarono a suonare con il loro nome e incisero tre album in dodici mesi. In tutti e tre, furono gli stessi membri del gruppo a curare registrazione e suono (per i precedenti album la supervisione era stata di John Anthony dei Trident Studios). Le sonorit\u00e0 risultavano essere pi\u00f9 essenziali, meno sperimentali e pi\u00f9 facili all'ascolto, ma anche cariche di una cupa violenza, in netto contrasto con le complessit\u00e0 sonore progressive dei primi lavori. \"Godbluff\", il primo dei tre, \u00e8 sicuramente il pi\u00f9 cupo di tutta la discografia del gruppo: \u00e8 un album sulla perdita della speranza. \"Still Life\" \u00e8, invece, in netta antitesi con il precedente: ha infatti un suono meno teso e nei testi si sente spesso aleggiare un clima di ritrovata speranza. Fra i dischi pubblicati nella loro prima riunione, \"Still Life\" \u00e8 considerato il migliore anche se non all'altezza dei precedenti.\nA questo album segu\u00ec un forse meno ispirato \"World Record\", che contiene comunque ottime canzoni, come ad esempio il brano \"Meurglys III\", canzone dedicata da Hammill alla propria chitarra, dove il leader dei Van der Graaf Generator improvvisa alcuni brevi passaggi proprio con la chitarra. Dopo questo album furono Banton e Jackson ad abbandonare la band. Torn\u00f2 invece Nic Potter e, con una mossa tipica dell'eccentricit\u00e0 della band, Banton venne sostituito da un violinista, Graham Smith, proveniente dagli String Driven Thing, a cui si aggiunse in un secondo tempo anche il violoncellista Charles Dickie. La band decise anche di abbreviare il proprio nome in Van der Graaf per sottolineare l'assenza di una parte del gruppo. Questa nuova formazione incise solo un album in studio, \"The Quiet Zone/The Pleasure Dome\" nel 1977, per poi sciogliersi definitivamente nel 1978, dopo un magnificamente \"oscuro\" album live: \"Vital\", caratterizzato dalle sonorit\u00e0 pi\u00f9 violente mai prodotte dalla band (in particolare, il cantato di Hammill risulta un vero e proprio ruggito primordiale). \"Vital\" fu registrato dal vivo il 16 gennaio 1978 al Marquee Club, durante un concerto \"a sorpresa\" con pochissimi spettatori, ma con un eccellente rendimento sonoro (un esempio \u00e8 il brano \"Door\", pieno di energia e vitalit\u00e0). Per l'occasione il sassofonista David Jackson torn\u00f2 a suonare con il gruppo, comparendo come ospite nella seconda parte del concerto.\nDopo lo scioglimento venne pubblicato un album di materiale inedito. Time Vaults \u00e8 una raccolta di brani inediti e registrazioni che vanno dal 1972 al 1975. Vennero pubblicate anche molte altre raccolte di materiale della band, per fare qualche esempio Repeat Performance, Rock Heavies e The Box.\nLa formazione classica suon\u00f2 ancora insieme occasionalmente. Nel 1991, suonarono alcuni brani del loro repertorio alla festa del quarantesimo compleanno della moglie di David Jackson. Nel 1996, salirono sul palco durante un concerto di Hammill ed Evans alla Union Chapel eseguendo \"Lemmings\" (da \"Pawn Hearts\"). Nel 2003, Banton, Jackson ed Evans suonarono \"Still Life\" con Hammill alla Queen Elizabeth Hall di Londra.\nLa seconda reunion (2005).\nProprio dopo il concerto alla Queen Elizabeth Hall, la band decise di ricominciare a scrivere e a incidere insieme. Il lavoro per il nuovo album incominci\u00f2 nell'estate del 2004. Il risultato fu un doppio CD, \"Present\", in parte costituito da \"canzoni\" in senso tradizionale, e in parte registrazioni di \"session\" di improvvisazione. All'album segu\u00ec, il 6 maggio 2005, un concerto di grande successo al Royal Festival Hall di Londra e, nel resto dell'anno, un tour europeo che ha toccato anche alcune citt\u00e0 italiane (fra cui Roma e Milano). Dopo il tour, Jackson abbandon\u00f2 definitivamente la band..\nNel 2008 la band, ridotta a un trio intraprese un nuovo tour in seguito alla pubblicazione del nuovo album \"Trisector\" (pubblicato il 18 marzo), che tocc\u00f2 anche l'Italia in un'unica data il 29 marzo a Rosignano Solvay.\nNel 2009 i Van der Graaf hanno realizzato un tour in Europa con diverse date anche in Italia come quelle del 29 luglio a Guastalla (Reggio nell'Emilia), del 31 luglio a Sestu e del 2 agosto a Trieste in Piazza Unit\u00e0 d'Italia. Dopo il tour registrarono il disco dal vivo Live at the Paradiso.\nNel 2011 Peter Hammill, Guy Evans e Hugh Banton hanno annunciato il nuovo tour europeo che segue l'uscita dell'album \"A Grounding in Numbers\": ben cinque sono state le tappe italiane, tra il 4 e 9 aprile 2011. I tre sono partiti da Roma all'Auditorium, quindi hanno suonato a San Benedetto del Tronto il 5, il 7 al Conservatorio di Milano, l'8 a Vicenza e il 9 a Cesena.\nNel 2014-2015 \"Earlybird project\" la nuova creazione della band oggi composta da Peter Hammill, Hugh Banton e Guy Evans con l'artista Vladislav Shabalin.\nStile musicale.\nPer la loro intima connessione con tutto un circuito musicale che fioriva a fine anni sessanta in Inghilterra, i Van Der Graaf Generator stilisticamente appartengono al mondo del rock progressivo, ma le loro sonorit\u00e0 si discostano dai gruppi \"progressive\" a loro contemporanei in considerazione del fatto che la formazione fu estranea al virtuosismo strumentale di Emerson, Lake &amp; Palmer, alla ricerca formale degli Yes, al ricorso alle astrazioni fiabesche dei Genesis, alle arie classicheggianti dei Nice o alle atmosfere medievali rintracciabili nei King Crimson e nei Gentle Giant. Pur contenendo gli ingredienti tipici del \"progressive\", che assieme al folk e al blues includeva psichedelia, musica classica, musica sperimentale e jazz, la miscela che ne sort\u00ec \u00e8 da considerarsi unica soprattutto per il contributo canoro di Peter Hammill. Il cantante mostra la propria versatilit\u00e0 intervallando passaggi morbidi ad altri intensamente rabbiosi e angosciosi e indirizzando il gruppo \u2013 la cui \"line up\" priva di chitarra e guidata da sassofono e tastiere contribuiva all\u2019assoluta originalit\u00e0 del sound \u2013 verso una dimensione profonda e drammatica esaltata dalle sue liriche cupe ed esistenzialiste.\nIl secondo stadio nell\u2019evoluzione dei Van Der Graaf Generator cominci\u00f2 dopo un primo scioglimento seguito al loro capolavoro \"Pawn Hearts\". Gli arrangiamenti si fecero pi\u00f9 asciutti, l\u2019interazione fra fiati e organo raggiunse punte di eccellenza, la voce di Hammill divenne ancor pi\u00f9 irruente, quasi a farlo considerare un precursore dello stile punk, per giungere infine all\u2019ultima fase, che alterna l\u2019amplificazione delle dimensioni febbrili a momenti di lirismo. "}
{"id": "104498", "revid": "1948203", "url": "https://it.wikipedia.org/wiki?curid=104498", "title": "In quiete", "text": "In quiete \u00e8 un album dal vivo del gruppo musicale italiano Consorzio Suonatori Indipendenti, pubblicato nel 1994.\nDescrizione.\nPubblicato nel 1994, \u00e8 la registrazione del concerto tenuto dal gruppo negli studi dell'emittente televisiva Videomusic all'interno di un ciclo di trasmissioni intitolato \"Acoustica\".\nIl concerto riprende brani di \"Ko de mondo\" inframmezzati dai rifacimenti di pezzi dei CCCP Fedeli alla linea, nonch\u00e9 un brano dei Marlene Kuntz (allora sconosciuti al grande pubblico e facenti parte del Consorzio Produttori Indipendenti), e uno di Franco Battiato (\"Aria di rivoluzione\", non incluso nella versione CD).\nNel disco inoltre non \u00e8 presente il brano \"Depressione Caspica\", suonato invece durante la trasmissione.\nDell'album esiste anche un'edizione in VHS e DVD."}
{"id": "104499", "revid": "599013", "url": "https://it.wikipedia.org/wiki?curid=104499", "title": "Tolomeo XI", "text": "Biografia.\nFiglio di Tolomeo X e di una donna sconosciuta, nacque verso il 105 a.C. Nell'80 a.C. fu nominato da Lucio Cornelio Silla collega e marito della matrigna Cleopatra Berenice. Dopo 18 giorni dal matrimonio la fece uccidere; l'omicidio dell'amata sovrana provoc\u00f2 una insurrezione armata, in seguito alla quale Tolomeo fu linciato dalla folla in tumulto. Il suo testamento, probabilmente falso, lasciava l'Egitto alla Repubblica romana."}
{"id": "104502", "revid": "158913", "url": "https://it.wikipedia.org/wiki?curid=104502", "title": "Paura", "text": "La paura \u00e8 un'emozione primaria, comune sia al genere umano sia al genere animale. Il Galimberti cos\u00ec la definisce:\u201cEmozione primaria di difesa, provocata da una situazione di pericolo che pu\u00f2 essere reale, anticipata dalla previsione, evocata dal ricordo o prodotta dalla fantasia. La paura \u00e8 spesso accompagnata da una reazione organica, di cui \u00e8 responsabile il sistema nervoso autonomo, che prepara l'organismo alla situazione di emergenza, disponendo, anche se in modo non specifico, all'approntamento delle difese che si traducono solitamente in atteggiamenti di lotta e fuga\u201d.\nReazioni.\nLa paura \u00e8 un'emozione dominata dall'istinto (cio\u00e8 dall'impulso) che ha come obiettivo la sopravvivenza del soggetto ad una suffragata situazione di pericolo; irrompe ogni qualvolta si presenti un possibile cimento per la propria incolumit\u00e0, e di solito accompagna ed \u00e8 accompagnata da un'accelerazione del battito cardiaco e delle principali funzioni fisiologiche difensive.\nPrincipali controffensive alla paura possono essere:\nLa paura \u00e8 talvolta causa di alcuni fenomeni di modifica comportamentale permanenti, identificati come sindromi ansiose: ci\u00f2 accade quando la paura non \u00e8 pi\u00f9 scatenata dalla percezione di un reale pericolo, bens\u00ec dal timore che si possano verificare situazioni, apparentemente normalissime, ma che sono vissute dal soggetto con profondo disagio. In questo senso, la paura perde la sua funzione primaria, legata alla naturale conservazione della specie, e diventa invece l'espressione di uno stato mentale.\nLa paura di oggetti o contesti pu\u00f2 essere appresa; negli animali questo effetto \u00e8 stato studiato e prende il nome di paura condizionata, che dipende dai circuiti emozionali del cervello.\nGradi della paura.\nLa paura ha differenti gradi di intensit\u00e0 a seconda del soggetto: persone che vivono intensi stati di paura hanno sovente atteggiamenti irrazionali. La paura, come l'ira, pu\u00f2 essere una risposta al dolore o alla sua percezione. Se un individuo impaurito \u00e8 costretto ad attaccare, l'ira pu\u00f2 prendere il sopravvento e la paura svanire. In tal senso alcuni atteggiamenti derivanti dagli stati di paura possono essere considerati \"pericolosi\", quando si tramutano in rabbia. La paura pu\u00f2 essere descritta con termini differenti a seconda del suo grado di intensit\u00e0:\nTimore.\nIl timore \u00e8 la forma meno intensa della paura e si determina quando una situazione promette piacere ma, al tempo stesso, anche dolore: c'\u00e8 la percezione della possibilit\u00e0 di perdere il piacere, ma ci si muove ancora verso di esso.\nAnsia.\nIn questo caso la minaccia del dolore e quella del piacere si equivalgono, generando una situazione di conflitto nell'attesa di qualche indizio capace di far pendere la bilancia da una parte o dall'altra.\nPaura.\nLa paura emerge quando il contesto \u00e8 dominato dalla minaccia del dolore o dalla sua percezione: in questo caso si \u00e8 pervasi dal desiderio di scappare o comunque di allontanarsi dalla fonte del dolore, sia questa reale o immaginaria.\nFobia.\nQuando l'ansia di fronte a un determinato oggetto, animale o evento \u00e8 notevole e non pu\u00f2 essere controllata dalla ragione, si parla di fobia. Questa provoca una reazione notevolmente sproporzionata rispetto alla situazione che si sta affrontando. Per tale motivo il soggetto che presenta delle fobie evita accuratamente tutte le situazioni che potrebbero scatenare la sua ansia. Pertanto la sua vita sociale ne pu\u00f2 risentire notevolmente. Ne sono un esempio la claustrofobia, l'agorafobia, la centrofobia.\nPanico.\nQuando la paura \u00e8 massima ed \u00e8 carica di un presentimento di morte, si definisce panico. Questo per Galimberti \u00e8 un \"episodio acuto d'ansia caratterizzato da tensione emotiva e terrore intollerabile che ostacola un'adeguata organizzazione del pensiero e dell'azione\". La situazione di panico \u00e8 correlata alla claustrofobia.\nTerrore.\nIl terrore \u00e8 la forma estrema della paura, di intensit\u00e0 ancora maggiore rispetto al panico, dove l'impulso a scappare \u00e8 talmente elevato da ricercare una soluzione immediata: in questo caso l'individuo sceglie di ritirarsi dentro s\u00e9 stesso. Il terrore \u00e8 una vera e propria fuga verso l'interno, tanto che la muscolatura pu\u00f2 paralizzarsi nel tentativo di ridurre la sensibilit\u00e0 dell'organismo durante la presunta o reale agonia.\nOrrore.\nPer orrore si intende un sentimento di forte paura e ribrezzo destato da ci\u00f2 che appare crudele e ripugnante in senso fisico o morale. Per estensione, orrore pu\u00f2 indicare un fatto, un oggetto o una situazione che desta tale sentimento.\nLe paure nei bambini.\nLe paure sono pi\u00f9 frequenti durante l'infanzia, giacch\u00e9 il bambino si trova a vivere in un mondo che ancora non conosce. Inoltre nei piccoli \u00e8 presente maggiore emotivit\u00e0 e insicurezza anche perch\u00e9 non sempre riescono a distinguere le paure che provengono dal mondo esterno (paure vere o oggettive), da quelle che nascono dal loro mondo interiore (paure false o soggettive).\nPer tale motivo \u00e8 bene distinguere le paure fisiologiche da quelle patologiche.\nLe paure fisiologiche.\nSono presenti nella maggior parte dei bambini di una determinata et\u00e0, non sono numerose e gravi, scompaiono facilmente con l'et\u00e0 e non sono associate ad altri segnali di sofferenza del bambino. Queste paure raggiungono il massimo della frequenza verso i tre anni e poi, gradualmente, man mano che la realt\u00e0 si precisa e migliora la maturit\u00e0 del bambino, diminuiscono.\nLe paure patologiche.\nQueste paure al contrario si riconoscono poich\u00e9 non sono tipiche per l'et\u00e0 o per una determinata fase evolutiva del bambino, sono numerose, si prolungano nel tempo, limitano la vita personale e sociale del bambino e sono spesso associate ad altri sintomi di sofferenza: come i disturbi del sonno, dell'alimentazione, della comunicazione, della socialit\u00e0, del comportamento, dell'autonomia e cos\u00ec via. Pertanto troviamo paure nei bambini iperattivi come in quelli inibiti, nei bambini aggressivi ma anche nei piccoli che soffrono di depressione.\nPur non essendo sempre facile distinguere le une dalle altre, \u00e8 importante riuscire a farlo, poich\u00e9 le paure fisiologiche non richiedono un particolare trattamento, mentre quelle patologiche richiedono la giusta attenzione da parte dei genitori e degli operatori, giacch\u00e9 sono dei segnali che indicano un disagio o disturbo, pi\u00f9 o meno grave, del quale soffre il bambino.\nTutte le paure si accentuano quando il bambino \u00e8 solo o non \u00e8 vicino alle normali figure di attaccamento, diminuiscono o scompaiono quando il bambino ha la possibilit\u00e0 di avere accanto i suoi genitori, soprattutto la madre o qualche familiare.\nLe fobie del bambino.\nPer De Ajuriaguerra J. e Marcelli D.:\u201cLa fobia si costituisce allorch\u00e9 la paura invade l\u2019Io del bambino e ostacola le sue capacit\u00e0 adattative ed evolutive\u201d. Anche nei bambini le paure comportano lo stimolo ad allontanarsi o allontanare l'oggetto spiacevole che genera questa emozione. Ad esempio la paura del buio stimoler\u00e0 il bambino a volere una lucetta sempre accesa nella sua stanza per scacciare la paura.\nCause.\nCause organiche.\nSecondo la concezione costituzionalistica vi sarebbero delle cause genetiche. In quanto vi \u00e8 una pi\u00f9 elevata concordanza del disturbo nei gemelli omozigoti e una pi\u00f9 elevata incidenza fra gli ascendenti e collaterali. Le indagini neurochimiche hanno messo in evidenza una disfunzione serotoninergica. Le neuroimmagini suggeriscono una disfunzione dei circuiti striato-talamo-corticali.\nCause affettivo - relazionali.\nLe paure possono essere legate a un trauma specifico. Ad esempio la paura del cane pu\u00f2 essere legata a un episodio aggressivo da parte di questo animale, vissuto dal bambino. Tuttavia buona parte delle paure non sono legate ad alcun trauma specifico. Esse nascono da una sofferenza interiore del bambino, dovuta ad un'educazione non idonea o ad un ambiente particolarmente disturbato, stressante o che presenta, o ha presentato in passato, scarsa attenzione e considerazione nei confronti dei suoi bisogni affettivo \u2013 emotivi. Questa sofferenza genera in lui un'immagine negativa, e quindi paurosa, del mondo che lo circonda.\nLe paure, inoltre, possono nascere da un contagio genitoriale o familiare: le ansie e le paure dei genitori o dei familiari si riversano sui pi\u00f9 piccoli, generando anche in questi ansie e paure, sia per imitazione sia a causa di un ambiente particolarmente stressante e angoscioso, poco o nulla confacente ad un sano sviluppo, nel quale i bambini sono costretti a vivere.\nPer la psicoanalisi le paure nascono quando sono presenti dei pensieri aggressivi o di tipo sessuale che vengono censurati. Questi pensieri minacciano di emergere dall'inconscio, per cui si attivano una serie di meccanismi di difesa, che determinano lo spostamento dell'ansia, dalla pulsione temuta verso un oggetto o una situazione esterna, che presenta una qualche connessione simbolica con essa."}
{"id": "104503", "revid": "1791", "url": "https://it.wikipedia.org/wiki?curid=104503", "title": "Pigmenti", "text": ""}
{"id": "104504", "revid": "125373630", "url": "https://it.wikipedia.org/wiki?curid=104504", "title": "La terra, la guerra, una questione privata", "text": "La terra, la guerra, una questione privata \u00e8 un album dal vivo del gruppo musicale italiano Consorzio Suonatori Indipendenti, pubblicato il 22 gennaio 1998.\nDescrizione.\nPubblicato nel 1998, \u00e8 la registrazione di un concerto dedicato alla memoria e all'opera di Beppe Fenoglio tenutosi il 5 ottobre 1996 ad Alba, nella chiesa di San Domenico.\nIl concerto riprende brani degli album del gruppo (\"Linea Gotica\" e \"Ko de mondo\") intercalati a brani del repertorio dei CCCP - Fedeli alla linea. L'album prodotto a tiratura limitata di 40.000 copie \u00e8 stato ritirato dal commercio il 1\u00ba maggio del 1998, tuttavia \u00e8 stato ristampato nel 2009.\nL'album \u00e8 stato pubblicato in formato CD, musicassetta e doppio LP nel 1998 dalle etichette discografiche congiunte Black Out e Mercury. Del concerto \u00e8 stata pubblicata anche una versione video in formato VHS. Nel 2009 la versione video \u00e8 stata ristampata in formato DVD, in allegato alla ristampa dell'album. Nel video oltre ai brani presenti nell'album vi sono testi di Beppe Fenoglio letti da Antonio Cederna. Nel 2013 la Tannen Records ha ristampato l'album in vinile."}
{"id": "104506", "revid": "21583", "url": "https://it.wikipedia.org/wiki?curid=104506", "title": "Blastula", "text": "La blastula \u00e8 uno stadio embrionale caratterizzato da una struttura generalmente sferica (composta da blastomeri) al cui interno si forma una cavit\u00e0 nota come blastocele . La parte esterna (quella composta da cellule) prende il nome di blastoderma. La blastula \u00e8 lo stadio embrionale successivo allo stadio di morula. Nello sviluppo dei mammiferi non si parla di blastula, bens\u00ec di blastocisti che presenta caratteristiche differenti.\nEsistono diversi tipi di blastula, organizzate in due principali gruppi:\n1) Blastule generate da segmentazione oloblastica\n2) Blastule generate da segmentazione meroblastica"}
{"id": "104509", "revid": "767487", "url": "https://it.wikipedia.org/wiki?curid=104509", "title": "Pell\u00e9as et M\u00e9lisande (Faur\u00e9)", "text": "Pell\u00e9as et M\u00e9lisande, musiche di scena scritte nel 1898 da Gabriel Faur\u00e9 per una rappresentazione in lingua inglese a Londra del \"Pell\u00e9as et M\u00e9lisande\" di Maurice Maeterlinck.\nMolto diversa dall'omonima opera di Debussy, la composizione di Faur\u00e9 (op. 80) \u00e8 incentrata sul personaggio di M\u00e9lisande.\nDa notare la \"Chanson de M\u00e9lisande\", di rara esecuzione e spesso assente in molte pubblicazioni, e la \"Sicilienne\", di ben pi\u00f9 ampia diffusione.\nUna \"suite\" sinfonica fu pubblicata nel 1900 ed eseguita per la prima volta nel 1901.\nComposizione della \"suite\":"}
{"id": "104511", "revid": "767487", "url": "https://it.wikipedia.org/wiki?curid=104511", "title": "Mesoderma", "text": "Con il termine mesoderma, in embriologia, si identifica lo strato intermedio dei tre foglietti tissutali embrionali degli animali; \u00e8 formato da masse simmetriche dette mesomeri o somiti.\nOrigine.\nIl \"mesoderma\" si sviluppa nel corso della terza settimana a seguito del processo di gastrulazione, che comporta la formazione dei tre foglietti germinativi. La gastrulazione inizia con la formazione della linea primitiva sulla superficie dell'epiblasto. La linea primitiva, costituita da una sottile doccia circondata da rilievi appena abbozzati, termina in posizione cefalica con il nodo primitivo. Le cellule epiblastiche che si invaginano a livello della linea primitiva andandosi a disporre tra l'endoderma neoformato e l'epiblasto daranno origine al \"mesoderma\".\nSviluppo.\nInizialmente le cellule mesodermiche costituiscono una lamina di tessuto lasso sui due lati della linea mediana. A partire dal diciassettesimo giorno di sviluppo le cellule vicine alla linea mediana, proliferando, danno origine al \"mesoderma parassiale\". Lateralmente il \"mesoderma\" rimane sottile ed \u00e8 noto come \"placca laterale\". In seguito alla comparsa e la confluenza delle cavit\u00e0 intercellulari, questo sottile foglietto verr\u00e0 diviso in \"strato mesodermico somatico\" o \"parietale\", continuo con il mesoderma dell'amnios, e \"strato mesodermico splancnico\" o \"viscerale\", continuo con il mesoderma del sacco vitellino. Lo strato di mesoderma che connette la placca laterale con il mesoderma parassiale prende il nome di \"mesoderma intermedio\".\nMesoderma parassiale.\nAlla terza settimana questo strato si inizia ad organizzare in segmenti definiti \"somitomeri\". Questi, costituiti da strati concentrici di cellule mesodermiche disposti attorno all'unit\u00e0 centrale, si formano con progressione cranio-caudale. Successivamente, sempre con progressione cranio-caudale, si organizzano in \"somiti\". I \"somiti\" compaiono con una frequenza di circa tre paia al giorno, cosicch\u00e9 alla quinta settimana sono riconoscibili 42-44 paia di somiti di cui: quattro paia occipitali, sette cervicali, dodici toracici, cinque lombari, cinque sacrali e tra le otto e le dieci paia coccigei. Le quattro paia di somiti occipitali e le cinque o sette paia di somiti coccigei regrediranno, mentre le restanti coppie di somiti contribuiranno alla formazione dello \"scheletro assiale\".\nAll'inizio della quarta settimana le cellule della posizione ventro-mediale dei somiti, indotte dal gene \"sonic hedgehog\" (\"SHH\"), perdono la loro organizzazione compatta e si dispongono a circondare la notocorda e il midollo spinale. Queste cellule, indicate globalmente con il nome di sclerotomo, daranno origine ad un tessuto noto come mesenchima. Le cellule dello sclerotomo esprimono il fattore di trascrizione \"PAX1\", responsabile della trascrizione dei geni necessari per la formazione dei tessuti cartilaginei ed ossei della colonna vertebrale.\nLe cellule della porzione dorso-laterale del somite, migrando, daranno origine, a seguito dell'espressione del gene \"MYOD\", alla muscolatura degli arti e della parete corporea, mentre le cellule della porzione dorso-mediale, indotte dalla proteina \"WNT\" della regione dorsale del tubo neurale, esprimono il gene muscolo-specifico \"MYF5\" e, proliferando e migrando lungo il lato ventrale dell'epitelio dorsale del somite, costituiranno un nuovo strato: il miotomo. Anche le cellule rimanenti sono soggette a proliferazione e costituiranno il dermatomo. Questi due strati prendono complessivamente il nome di dermomiotomo. Il miotomo \u00e8 responsabile della formazione della muscolatura segmentale, il dermatomo del derma e del tessuto sottocutaneo.\nMesoderma intermedio.\nIl mesoderma intermedio si differenzia nell'apparato urogenitale. Nelle regioni cervicale e toracica superiore esso forma masse di cellule con disposizione segmentale che, a loro volta, evolveranno in nefrotomi. Nella regione caudale esso d\u00e0 origine al cordone nefrogenico.\nMesoderma della placca laterale.\nIl mesoderma della placca laterale si divide, in seguito alla formazione e alla confluenza delle cavit\u00e0 intercellulari, in due strati: lo \"strato mesodermico somatico\" o \"parietale\" e lo \"strato mesodermico splancnico\" o \"viscerale\". Il mesoderma parietale costituir\u00e0 le membrane mesoteliali o sierose di rivestimento delle cavit\u00e0 chiuse del corpo grazie alla proliferazione delle cellule che circondano la cavit\u00e0 intraembrionale, mentre con il sovrastante ectoderma costituir\u00e0 la parete laterale e ventrale del corpo. Il mesoderma viscerale e l'endoderma daranno origine alla parete dell'intestino. Le cellule mesodermiche viscerali formeranno le membrane sierose attorno a ciascun organo.\nFormazione dei vasi sanguigni.\nLe prime \"isole ematiche\" dalle quali i vasi originano mediante un processo di vasculogenesi compaiono nel mesoderma che circonda la parete del sacco vitellino alla terza settimana e quindi nel mesoderma della placca laterale. Le isole ematiche si sviluppano a seguito dell'induzione del fattore di crescita \"FGF-2\" di cellule mesodermiche a formare emangioblasti. Gli emangioblasti nel centro delle isole ematiche formeranno i precursori delle cellule del sangue, mentre quelli periferici si differenziano in angioblasti. Una volta che la vasculogenesi produce un primo abbozzo del vaso, la vascolarizzazione continua per mezzo dell'angiogenesi."}
{"id": "104513", "revid": "1632387", "url": "https://it.wikipedia.org/wiki?curid=104513", "title": "Steroide", "text": "Gli steroidi sono dei lipidi derivati ossidati degli steroli: possiedono il nucleo sterolico (composto da quattro anelli fusi, tre a sei atomi e uno a cinque), ma non la catena alchilica. Sono steroidi gli ormoni sessuali (es. testosterone, diidrotestosterone, estradiolo, progesterone), e gli ormoni corticosurrenali (ad es., cortisolo, aldosterone). Gli steroidi sono biosintetizzati attraverso la via metabolica dell'acido mevalonico.\nDescrizione.\nCaratteristica comune \u00e8 la presenza dei quattro anelli condensati di atomi di carbonio, tre cicli a sei atomi [A,B,C] e un ciclo [D] a cinque atomi in disposizione analoga al ciclopentanoperidrofenantrene.\nI diversi steroidi si differenziano per la presenza o l'assenza degli atomi di carbonio identificati dai numeri da 18 in su, e per i gruppi funzionali presenti sul resto della struttura.\nSono noti centinaia di steroidi diversi, isolati da specie animali e vegetali. Il loro ruolo pi\u00f9 importante nei sistemi viventi \u00e8 quello di fungere da ormoni. Nella fisiologia e nella medicina umana, i pi\u00f9 importanti steroidi sono il colesterolo e gli ormoni steroidei, nonch\u00e9 i loro precursori e metaboliti.\nGli ormoni steroidei presenti nel plasma sono quasi completamente legati a proteine che ne inibiscono l'azione biologica; stando alle conoscenze attuali solo la frazione libera esercita effetti biologici, entrando nel nucleo cellulare e legandosi a fattori di trascrizione nucleari che stimolano o inibiscono l'espressione genica a seconda dei geni coinvolti.\n\u00c8 da sottolineare che la parola \"steroide\" si riferisce soltanto alla struttura chimica, e non alle funzioni biologiche. Infatti, ad esempio, il testosterone migliora l'azione dell'insulina, il cortisolo la inibisce; allo stesso modo, il testosterone stimola la sintesi di massa ossea e muscolare, mentre il cortisolo la degrada.\nIl colesterolo \u00e8 un importante alcol steroideo (uno sterolo), essendo un comune componente delle membrane delle cellule animali. Da esso l'organismo produce un'ampia serie di altri steroidi, tra cui gli ormoni sessuali dei vertebrati.\nGli effetti collaterali degli steroidi anabolizzanti si manifestano dopo poche settimane come ittero, pressione alta, ginecomastia maschile e riduzione dei seni nelle donne, atrofia testicolare e oligospermia (perch\u00e9 l'organismo smette di produrre testosterone se lo riceve dall'esterno), acne grave, irregolarit\u00e0 mestruale, alopecia maschile con aumento dei peli sul corpo e crescita della barba nelle donne, sovraeccitazione e aggressivit\u00e0 anche sessuale cui seguono alterazione del ritmo sonno/veglia e depressione. \nAlcuni steroidi anabolizzanti sono relativamente sicuri e presentano pochi effetti collaterali, ad esempio l'Adrenosterone, mentre altri come il Metribolone sono potentissimi sia nei risultati che negli effetti collaterali.\nIn caso di assunzione continuativa dopo alcuni mesi, se non si rispettano i tempi di \"wash-out\", fra le complicazioni pi\u00f9 gravi si manifestano: infarto, trombosi, cancro del rene o della prostata, o necrosi epatica fulminante."}
{"id": "104515", "revid": "1705737", "url": "https://it.wikipedia.org/wiki?curid=104515", "title": "Tassonomia", "text": "La tassonomia (dal greco: \u03c4\u03ac\u03be\u03b9\u03c2, \"t\u00e0xis\", ordinamento e \u03bd\u03cc\u03bc\u03bf\u03c2, \"n\u00f2mos\", norma o regola) \u00e8 la disciplina che si occupa della classificazione gerarchica di elementi viventi o inanimati.\nL'esempio tipico \u00e8 la tassonomia biologica, ossia i criteri con cui si classificano gli organismi in una gerarchia di taxa annidati con cui si pu\u00f2 per esempio risalire alla loro evoluzione.\nDescrizione.\nDefinizioni.\nCon il termine tassonomia, dunque, ci si pu\u00f2 riferire sia alla classificazione gerarchica di concetti, sia al principio stesso della classificazione. Praticamente tutti i concetti, gli oggetti animati e non, i luoghi e gli eventi, possono essere classificati seguendo uno schema tassonomico.\nMatematica.\nIn matematica si chiama \"tassonomia\" una struttura ad albero di oggetti appartenenti ad un gruppo di concetti. A capo della struttura c'\u00e8 un solo oggetto, il nodo radice, le cui propriet\u00e0 si applicano a tutti gli altri oggetti della gerarchia (sotto-categorie). I nodi sottostanti a questa radice costituiscono categorie pi\u00f9 specifiche le cui propriet\u00e0 caratterizzano il sottogruppo del totale degli oggetti classificati nell'intera tassonomia. \nBiologia.\nIn biologia \u00e8 la disciplina scientifica che si occupa di attribuire un nome agli organismi viventi e di classificarli. Di conseguenza, la tassonomia biologica \u00e8 una sottodisciplina della biologia sistematica, che studia le relazioni di parentela fra gli organismi e la loro storia evolutiva. La tassonomia agisce dopo avere risolto l'albero filogenetico degli organismi studiati, cio\u00e8, una volta che vengono risolti i cladi, o rami evolutivi, in funzione delle relazioni di parentela fra essi.\nEsiste il consenso nella comunit\u00e0 scientifica del fatto che la classificazione deve corrispondere interamente con ci\u00f2 che si sa della filogenesi dei taxa, perch\u00e9 solo allora fornir\u00e0 il servizio che si spera essa dia al resto dei rami della biologia (vedere per esempio Soltis e Soltis 2003), ma ci sono scuole dentro la biologia sistematica che definiscono con sfumature differenti la maniera nella quale la classificazione deve corrispondere alla filogenesi conosciuta.\nPi\u00f9 in l\u00e0 della scuola che la definisce, il fine ultimo della tassonomia \u00e8 organizzare l'albero filogenetico in un sistema di classificazione. Perci\u00f2, la scuola cladistica (quella che predomina al giorno d'oggi) converte i cladi in taxa. Un taxon \u00e8 un clade al quale \u00e8 stata assegnata una categoria tassonomica e un nome in latino, di cui si \u00e8 fatta una descrizione, associandovi un esemplare \"tipo\", e che \u00e8 stato pubblicato in una rivista scientifica. Quando si fa tutto questo, il taxon ha un nome corretto. La nomenclatura \u00e8 la sottodisciplina che si occupa di regolamentare questi passi e far s\u00ec che ci si attenga ai principi di nomenclatura. Di conseguenza, i sistemi di classificazione che ne nascono funzionano come contenitori di informazione, da un lato, e come predittivi dall'altro.\nUna volta terminata la classificazione di un taxon, si estraggono i caratteri diagnostici di ognuno dei suoi membri, e sopra questa base si confezionano chiavi dicotomiche di identificazione, le quali sono utilizzate allo scopo di determinare o identificare gli organismi, ubicando un organismo sconosciuto in un taxon conosciuto del sistema di classificazione dato. La determinazione o identificazione \u00e8 inoltre la specialit\u00e0, dentro la tassonomia, che si occupa dei principi di elaborazione delle chiavi dicotomiche e altri strumenti utilizzati allo stesso fine.\nLe norme che regolano la creazione dei sistemi di classificazione sono in parte convenzioni pi\u00f9 o meno arbitrarie. Per comprendere queste arbitrariet\u00e0 (per esempio, la nomenclatura binomiale delle specie e la uninominale delle categorie superiori alla specie, o anche la quantit\u00e0 di categorie tassonomiche e i nomi delle stesse) \u00e8 necessario studiare la storia della Tassonomia, che ci ha lasciato come eredit\u00e0 i codici internazionali di nomenclatura alle cui regole tecniche debbono attenersi i sistemi di classificazione.\nLa nuova crisi di biodiversit\u00e0, i progressi nell'analisi del DNA, e la possibilit\u00e0 di interscambiare informazione attraverso Internet, hanno dato un enorme impulso a questa scienza nel primo decennio del 2000, generando un dibattito riguardo alla necessit\u00e0 di fare riforme sostanziali dei codici, che ancora si stanno discutendo. Alcuni esempi di nuove proposte sono la \"tassonomia libera da ranghi\", i \"marchi del DNA\" e la pubblicazione su internet.\nDefinizioni secondo differenti scuole.\nSecondo la scuola cladista la tassonomia \u00e8 la scienza che deve decidere quali cladi dell'albero filogenetico si convertiranno in taxa, e in quale categoria tassonomica dovrebbe stare ogni taxon.\nCi sono altre scuole di classificazione. Forse la pi\u00f9 importante, tra le minoritarie, \u00e8 quella che considera anche i gruppi parafiletici, capaci di essere convertiti in taxa, se i gruppi che li conformano sono sufficientemente similari tra loro e sufficientemente dissimili dal clade che resta fuori (scuola evoluzionista: Simpson, 1961, Ashlock, 1979, Cronquist, 1987, Mayr &amp; Ashlock, 1991, Stuessy, 1983, Stevens, 1986 e 1988). Un esempio classico di un gruppo parafiletico che alcuni tassonomi considerano un taxon \u00e8 quello dei batteri, parafiletici rispetto a quelli eucarioti. Uno degli esponenti di questa scuola \u00e8 il ricercatore Cavalier-Smith.\nAltra scuola, che fu iniziata da ricercatori come Sokal, \u00e8 quella che asseriva l'impossibilit\u00e0 di conoscere la filogenesi degli organismi con l'informazione che si raccoglieva, per il fatto che i ragionamenti tendono a farsi circolari (la morfologia determinava le relazioni di parentela, e con queste si interpretava la morfologia) e l'informazione non risultava sufficiente a conoscere le \"vere\" relazioni filogenetiche. Questi ricercatori optavano per fare classificazioni basate esclusivamente sulla quantit\u00e0 di caratteri similari tra gli organismi, senza inferire nessuna storia evolutiva dietro di essi (Sneath &amp; Sokal, 1973). Questa scuola (chiamata scuola fenetica) forse ha perduto vigore con l'avvento dell'analisi del DNA, e con la maggiore interpretazione del registro fossile che si ha oggigiorno. Ci\u00f2 \u00e8 dovuto al fatto che i gruppi monofiletici sono pi\u00f9 utili in un sistema di classificazione dei raggruppamenti basati sulla similitudine dei tratti (Farris, 1979, Donoghue &amp; Cantino, 1988), e si pu\u00f2 affermare con pi\u00f9 precisione quali gruppi siano monofiletici. Bisogna tenere in conto che la Sistematica deve a questa scuola molti metodi di analisi numeriche (come Sneath &amp; Sokal, 1973, Abbott \"et al.\", 1985), con la differenza che essi vengono utilizzati come aiuto per determinare la filogenesi degli organismi.\nAltra scuola \u00e8 quella che propone una classificazione libera da categorie, il cui esponente pi\u00f9 estremo forse \u00e8 il PhyloCode, sebbene questa scuola non arriv\u00f2 mai ad essere discussa seriamente nell'ambiente scientifico (Mallet &amp; Willmott, 2003).\nCaratteristiche dei sistemi di classificazione.\nOltre alla scuola che la definisce, il fine ultimo della tassonomia \u00e8 presentare un sistema di classificazione che raggruppi tutte le diversit\u00e0 degli organismi in unit\u00e0 discrete dentro un sistema stabile, sopra le quali sia reso possibile il lavoro dei ricercatori.\nI sistemi di classificazione sono composti da taxa (dal greco: \"\u03c4\u03b1\u03be\u03b1\", \"taxa\") inseriti nelle loro rispettive categorie tassonomiche. La decisione di quali cladi dovrebbero convertirsi in taxa e in quali categorie tassonomiche dovrebbe stare ogni taxon, \u00e8 un po' arbitraria, per\u00f2 ci sono alcune regole non scritte che i ricercatori utilizzano affinch\u00e9 il sistema di classificazione risulti \"utile\". Affinch\u00e9 un sistema di classificazione risulti utile, esso deve essere maneggevole, e perci\u00f2 deve organizzare l'informazione in modo che sia pi\u00f9 facile da ricordare. Judd e collaboratori (2002) concordano sul fatto che:\nUna volta deciso quali cladi convertire in taxa, i sistematici devono decidere in quali categorie tassonomiche ubicarli, il che \u00e8 arbitrario. Per ragioni storiche si utilizzano le categorie linneane di classificazione: regno, phylum o divisione, classe, ordine, famiglia, genere e specie (vedere nella sezione della storia della tassonomia). Gli stessi criteri utilizzati per sapere se denominare un taxon, possono essere utilizzati per sapere in quale categoria tassonomica ubicarlo, specialmente quello della stabilit\u00e0 nella nomenclatura.\nI sistemi di classificazione che nascono come risultato della tassonomia hanno due utilit\u00e0:\nNomenclatura.\nLa nomenclatura \u00e8 la sottodisciplina che applica le regole per denominare e descrivere i taxa. L'obiettivo principale della Nomenclatura \u00e8 quello che (1) ogni organismo possegga solo un nome corretto, e (2) non abbia 2 taxa differenti che portino lo stesso nome. Le regole di nomenclatura sono scritte nei Codici Internazionali di Nomenclatura. Ce n'\u00e8 uno per ogni disciplina: di Zoologia, di Botanica, di batteri e di virus, e vengono aggiornati frequentemente in base al risultato ottenuto nei congressi internazionali che riuniscono gli scienziati proprio per tale scopo. I Codici forniscono il regolamento affinch\u00e9 i taxa scelti siano \"validamente pubblicati\". Perci\u00f2 devono possedere un \"nome corretto\" (e una descrizione riguardo al fatto se il taxon appartenga o no alla categoria specie), ed essere pubblicati in qualche rivista scientifica o libro.\nI nomi corretti dei taxa sono quelli che si attengono ai principi di Nomenclatura, espressi nei Codici di Nomenclatura Botanica e Zoologica, che sono:\nQuando l'applicazione stretta di un Codice risulta confusa o ambigua, i problemi sono portati alla sua Commissione relativa affinch\u00e9 si prenda una decisione al riguardo. Per esempio, le decisioni prese dalla Commissione Internazionale di Nomenclatura Zoologica (che vige sopra il Codice Internazionale di Nomenclatura Zoologica) sono pubblicati nella sua rivista, il \"Bulletin of Zoological Nomenclature\" (\"Bollettino di Nomenclatura Zoologica\").\nCategorie tassonomiche.\nLa categoria fondamentale \u00e8 la specie, perch\u00e9 offre il taxon chiaramente riconosciuto e discreto di volume pi\u00f9 piccolo. Sistematici, biologi evolutivi, biologi della conservazione, ecologi, agronomi, orticoltori, biogeografi e molti altri scienziati sono pi\u00f9 interessati ai taxa della categoria specie che non a quelli delle altre. Il concetto di specie \u00e8 stato intensamente dibattuto sia per quanto riguarda la Sistematica sia per la Biologia evolutiva. Molti libri pongono il centro dell'attenzione nella definizione di specie e speciazione (King 1993, Lambert e Spencer 1995, Claridge \"et al.\" 1997, Howard e Berlocher 1998, Wilson 1999, Levin 2000, Wheeler e Meier 2000, Schilthuizen 2001). Negli animali, specialmente nei vertebrati di grande taglia, il criterio della capacit\u00e0 di ibridare \u00e8 il pi\u00f9 usato per distinguire le specie. Nella maggior parte dei vertebrati, i gruppi di individui \"interfertili\" coincidono con gruppi morfologici, ecologici e geografici, per cui le specie sono facili da definire. Si possono perfino mettere a prova i limiti delle specie analizzando l\"'interfertilit\u00e0\" tra le popolazioni. Questo concetto di specie, chiamato \"concetto biologico di specie\" (o \"BSC\", in lingua inglese per \"biological species concept\", Mayr 1963, vedere anche Templeton 1989, Coyne 1992, Mayr 1992), fu quello che domin\u00f2 la letteratura zoologica e, fino ad oggi, anche la botanica. Questo criterio per\u00f2 sbaglia nel momento in cui viene a definire le specie di piante, per il fatto che esiste ibridazione fra specie che convivono in uno stesso luogo (dette talvolta \"semispecie\" e il gruppo che le abbraccia laddove esse ibridano viene detto \"syngameon\"). La riproduzione uniparentale evita l'interscambio genetico (e crea popolazioni in minima parte differenziate, dette \"microspecie\"), dimodoch\u00e9 una stessa specie viene a possedere individui ubicati in luoghi molto distanti (per esempio in diversi continenti) che non interscambiano nessun materiale genetico fra loro. Rispetto alle prove di interfertilit\u00e0, nelle piante l'interfertilit\u00e0 delle popolazioni varia da 0 a 100 %, e nei suoi livelli intermedi, l'assegnazione di specie non si pu\u00f2 dare in modo univoco secondo il concetto di specie biologica (Davis e Heywood 1963). Perci\u00f2 i sistematici delle piante non definiscono le specie come comunit\u00e0 riproduttive, bens\u00ec come una popolazione o gruppo di popolazioni che possiedono molta evidenza nel formare un lignaggio evolutivo indipendente, abbandonando in questo modo il concetto biologico di specie o BSC (Davis e Heywood 1963, Ehrlich e Raven 1969, Raven 1976, Mishler e Donoghue 1982, Donoghue 1985, Mishler e Brandon 1987, Nixon e Wheeler 1990, Davis e Nixon 1992, Kornet 1993, Baum e Shaw 1995, McDade 1995).\nAnche le popolazioni sono difficili da definire e normalmente vengono descritte come gruppi di individui di una stessa specie che occupano una regione geografica pi\u00f9 o meno ben definita e con individui interagenti (\"interactuando\") fra loro. Le popolazioni possono variare nella taglia nel rapporto di uno su milioni di individui, e possono persistire nel tempo per meno di un anno o mille anni. Possono essere il prodotto della discendenza di un solo individuo, o ricevere costantemente immigranti, per cui posseggono anche differenti livelli di diversit\u00e0 genetica.\nLa specie viene suddivisa in sottospecie, se possiedono poco occultamento (\"solapamiento\") geografico, per\u00f2 esiste un po' di ibridazione. Se i migranti di una popolazione si vedono in svantaggio riproduttivo con il subentrare di un'altra popolazione, i sistematici allora le considereranno appartenenti a due specie distinte, chiaramente definite.\nAnche sotto la sottospecie si pu\u00f2 seguire la suddivisione in taxa nelle categorie variet\u00e0 e forma.\nLe specie a loro volta si raggruppano in taxa superiori, ognuno in una categoria pi\u00f9 alta: genere, famiglie, ordini, classi, ecc.\nUna lista delle categorie tassonomiche generalmente usate includerebbe il dominio, il regno, il sottoregno, il phylum (o divisione, nel caso delle piante), e subphylum o suddivisione, la superclasse, la classe, la sottoclasse, l'ordine, il sottordine, la famiglia, la sottofamiglia, la trib\u00f9, la sottotrib\u00f9, il genere, il sottogenere e la specie.\nPoich\u00e9 le categorie tassonomiche al di sopra della categoria specie sono arbitrarie, un genere (gruppo di specie) in una famiglia pu\u00f2 non avere la stessa et\u00e0 n\u00e9 ospitare la stessa quantit\u00e0 di variazione, n\u00e9 di fatto avere niente in comune con un genere di altra famiglia, se non il fatto che i due sono gruppi monofiletici appartenenti alla stessa categoria tassonomica. I sistematici esperti, ben consapevoli di ci\u00f2, si rendono conto che i generi, le famiglie, eccetera non sono unit\u00e0 comparabili (Stevens 1997); tuttavia, alcuni scienziati cadono frequente nell'errore di utilizzare queste categorie come se lo fossero. Per esempio, \u00e8 comune vedere la dimensione della diversit\u00e0 di piante come un elenco di famiglie delle piante presenti in un dato luogo, sebbene il fatto che questi taxa appartengano a una \"famiglia\" non significa niente di particolare. Questa confusione \u00e8 quella che port\u00f2 alla proposta della eliminazione delle categorie tassonomiche, e di fatto sono pochi i sistematici che se ne preoccupano e molte volte chiamano i gruppi monofiletici con nomi informali proprio per evitarle (per esempio parlano delle \"angiosperme\" per evitare di discutere sul fatto se sono \"magnoliophyta\", \"magnoliophytina\", \"magnoliopsida\", ecc.). Vedere pi\u00f9 avanti la discussione sopra l'assunto.\nNome scientifico.\nNella nomenclatura binomiale di Linneo, ogni specie animale o vegetale viene designata da un binomio (un'espressione di due parole) in latino, dove la prima, il \"nome generico\", \u00e8 condiviso dalle specie dello stesso genere; e la seconda, l'\"aggettivo specifico\" o \"epiteto specifico\", allude a una qualche caratteristica o propriet\u00e0 distintiva; questa pu\u00f2 soddisfare il colore (\"albus\", \"bianco\"; \"cardinalis\", \"rosso cardinale\"; \"viridis\", \"verde\"; \"luteus\", \"giallo\"; \"purpureus\", \"porpora\"; ecc.), l'origine (\"africanus\", \"africano\"; \"americanus\", \"americano\"; \"alpinus\", \"alpino\"; \"arabicus\", \"arabico\"; \"ibericus\", \"iberico\"; ecc.), l'habitat (\"arenarius\" , \"che cresce nella sabbia\"; \"campestris\", \"di campi\"; \"fluviatilis\", \"dei fiumi\"; ecc.); inoltre l'attributo pu\u00f2 omaggiare una personalit\u00e0 del mondo scientifico o della politica o soddisfare qualche altro criterio. Non \u00e8 necessario che il nome sia in latino, \u00e8 necessario soltanto che sia latinizzato. I nomi di genere devono essere sempre scritti con l'iniziale maiuscola, gli aggettivi specifici con la minuscola, e i nomi di genere e quelli di specie vanno sempre scritti in corsivo (o sottolineati, se scritti a mano).\nNello scrivere il nome della specie, l'epiteto specifico non viene mai utilizzato da solo, ed \u00e8 obbligatorio che sia preceduto dal nome del genere, in modo che il nome della specie sia il binomio completo. L'uso della prima lettera del nome del genere che precede l'epiteto specifico \u00e8 altrettanto accettabile una volta che il nome ormai sia apparso nella sua forma completa nella stessa pagina o in un piccolo articolo. Cos\u00ec per esempio, il lombrico di terra venne chiamato \"Lumbricus terrestris\" da Linneo, e se il nome gi\u00e0 apparve prima nell'articolo, pu\u00f2 ritornare a chiamarsi come \"L. terrestris\". Rispetto ai taxa ubicati nella categoria di genere e superiore, i nomi sono uninominali (ovvero constano di una sola parola), e sempre si scrivono con la prima lettera maiuscola (sebbene solamente nella categoria di genere vadano in corsivo). Siccome i Codici di Nomenclatura proibiscono che dentro ogni Codice si abbiano due taxa con lo stesso nome, non si possono di conseguenza avere due generi con lo stesso nome (n\u00e9 due taxa al di sopra del genere con lo stesso nome); ma poich\u00e9 succede che l'aggettivo specifico delle specie sia usato soltanto dopo il nome del genere, si possono avere cos\u00ec due specie differenti appartenenti a generi diversi che condividano lo stesso aggettivo specifico. Una volta fissato, un nome non viene sostituito da un altro senza un motivo tassonomico. Per esempio il rovere nei dintorni di Madrid venne battezzato come \"Quercus pyrenaica\" erroneamente, considerato il fatto che non lo si trova nei Pirenei, ma tale circostanza non giustifica un cambiamento del nome.\nSebbene al tempo di Linneo i nomi fossero semplici e descrittivi, ultimamente si sono registrati nomi scientifici insoliti: il ragno \"Pachygnatha zappa\", perch\u00e9 ha una macchia nell'addome simile al baffo dell'artista Frank Zappa; alcune mosche succhiatrici di sangue del genere \"Maruina con attributi affettuosi in lingua spagnola: Maruina amada, M. amadora, M. cholita, M. muchacha, M. querida, M. chamaca, M. chamaguita, M. chica, M. dama, M. nina, M. tica\" e \"M. vidamia\"; il dinosauro che venne chiamato \"Bambiraptor\" dal nome di Bambi, quello del film di Disney, per le sue modeste proporzioni; il mollusco bivalve \"Abra cadabra\" (sebbene dopo lo si cambiasse di genere); e forse il caso pi\u00f9 curioso: il genere di ragni brasiliani \"Losdolobus\", chiamato cos\u00ec perch\u00e9 i ricercatori che lo descrissero, volendo omaggiare due argentini che avevano collaborato, inventarono un nome per il nuovo genere. \"Losdolobus\" sta per \"los dolobus\", termine del lunfardo argentino intraducibile appropriatamente.\nRiguardo alle restrizioni per denominare i taxa: i generi e specie non sono particolarmente vincolati (salvo per il fatto che debbano essere in latino o latinizzati); nelle categorie superiori, talvolta, il genere \u00e8 designato da un suffisso particolare, come viene indicato nella seguente tabella:\nUn esempio di taxon \u00e8 l'ordine dei Primati. In questa espressione, l'\"ordine\" specifica la categoria o rango tassonomico del gruppo, pi\u00f9 ampio di quello di famiglia e meno ampio di quello di classe. \"Primati\" \u00e8 il nome latino specifico del gruppo o taxon indicato. L'ordine dei Primati resta subordinato alla classe dei Mammalia (mammiferi), e include diverse famiglie come quella dei Cebidae (\"c\u00e9bidos\", le scimmie americane) o la familia degli Hominidae (ominidi, la famiglia alla quale noi apparteniamo).\nInoltre, nel caso delle specie il nome deve essere seguito dal cognome dell'autore che ne fece la prima descrizione (normalmente definito \"autorit\u00e0\") seguito dall'anno nel quale venne descritto per la prima volta. Quando la specie viene ubicata in un genere diverso da quello che gli fu assegnato dalla sua autorit\u00e0 originale, il nome dell'autore e l'anno si mettono fra parentesi, per esempio, la stella marina \"Pisaster giganteus\" (Stimpson, 1857).\nDeterminazione o identificazione di organismi.\nUna volta ottenuto un sistema di classificazione stabile con tutti i suoi taxa correttamente nominati, nasce la sottodisciplina della determinazione, altrimenti detta identificazione degli organismi. La determinazione \u00e8 la disciplina che situa un organismo sconosciuto dentro un taxon conosciuto del sistema di classificazione, attraverso i suoi caratteri diagnostici. Perci\u00f2 \u00e8 necessario che l'informazione sopra i taxa sua disponibile in una forma accessibile, e a volte sono necessari anche altri elementi come la lente d'ingrandimento o il microscopio, per poter osservare i caratteri dell'organismo in modo da ubicarlo in uno o in un altro taxon. L'informazione normalmente resta disponibile in enormi libri chiamati chiavi di identificazione che possiedono un sistema (\"chiave\") che permette al lettore di essere guidato verso il taxon al quale appartiene l'organismo. Anche questi libri sono chiamati \"Flore\" se trattano di piante terrestri o \"Faune\" nel caso di animali. Normalmente le chiavi di identificazione sono fornite per una data regione, poich\u00e9 sarebbe inutile includervi in esse l'informazione riguardo a taxa che non si trovano nella regione dove si \u00e8 trovato l'organismo da determinare.\nPerch\u00e9 cambiano i nomi dei taxa?\nLa descrizione formale e la tipificazione dei taxa sono procedimenti nei quali \u00e8 frequente osservare errori e inconsistenze, e ci\u00f2 accadeva perfino in maggior misura prima che i codici internazionali regolamentassero questi lavori molto meticolosamente. I nomi dei taxa possono cambiare quando sono riscoperte descrizioni pi\u00f9 antiche dello stesso taxon, applicandovi cos\u00ec il principio di priorit\u00e0, o quando si osserva che la descrizione originale in realt\u00e0 si riferiva a un taxon differente. Le regole della nomenclatura indicano in questi casi che il nome del taxon debba essere cambiato senza discussione ma, se per l'estensione dell'uso del nome sembra desiderabile la sua conservazione, si deve promuovere una proposizione formale davanti al comitato corrispondente del Congresso Internazionale. Questo pu\u00f2 decidere se accettare l'inclusione nella lista della \"nomina conservanda\", nomi che si considerano validi per ragioni pratiche, sebbene il loro uso contravvenga la regola di priorit\u00e0. Non si suole dare quei due casi nei gruppi gi\u00e0 ben studiati, e nei Codici inoltre vi sono meccanismi per la soppressione dei nomi poveramente definiti nei gruppi pi\u00f9 complicati. Una volta consolidata la tassonomia fondamentale di un gruppo, \u00e8 poco probabile che si diano cambiamenti di nomi per questa serie di cause.\nIl motivo per cambiare i nomi stabiliti non sta solo nell'emendamento di errori di procedimento, bens\u00ec anche nella evoluzione del giudizio scientifico degli specialisti, inevitabile nella misura in cui cresce la conoscenza. Anche se le associazioni fra i nomi e gli specimen \"tipo\" sono stati stabiliti d'accordo con tutte le regole, i nomi possono seguire cambiamenti essenzialmente per due motivi: per il fatto che i tassonomisti differiscono dai loro antecessori riguardo alle opinioni di come si debbano circoscrivere i taxa, o che la scoperta di nuova informazione obblighi a modificarne il criterio.\nPer esempio, \u00e8 molto comune a molti gruppi di organismi appena scoperti che gli venga dato un nome di specie (e di genere incluso) nuovo, ma alcuni anni dopo un tassonomista che li studia arriva alla conclusione che tutti possono ibridare fra loro e dare discendenza fertile, perci\u00f2 unifica tutti i taxa in un'unica specie (in questo caso tutti i nomi cambiano il nome della prima specie descritta dentro il gruppo), e in ogni caso lasciando gli antichi nomi di specie come sottospecie. Alcuni anni dopo pu\u00f2 arrivare un altro tassonomista che decida che questi gruppi di organismi dovrebbero dividersi in due specie distinte, che in natura convivono senza ibridarsi (sebbene potrebbero) e perch\u00e9 ognuna delle specie che egli propone forma un'unit\u00e0 monofiletica in un'analisi di filogenesi. Allora quelli che rientrano nella \"nuova\" specie, li si cambia il nome di specie con quello della specie pi\u00f9 antica descritta dentro la \"nuova\" specie.\nUn altro tassonomista potrebbe argomentare successivamente che tutti i gruppi originalmente descritti sono specie valide dello stesso genere, dovuto al fatto che ognuno di essi pu\u00f2 essere identificato dal suo proprio gruppo di caratteri morfologici, e che dentro ognuno di essi si trova il modello di ascendenza e discendenza. In questo caso, tutti i nomi di specie cambierebbero il primo nome dato ad ogni gruppo quando venne descritto, ma tutti i nomi di genere si unificherebbero in uno solo, onde per cui tutti i generi passerebbero a denominarsi come il genere pi\u00f9 antico descritto dentro il gruppo. Questa instabilit\u00e0 dei nomi sarebbe dovuta unicamente ai cambiamenti nella \"filosofia tassonomica\". Queste differenze concettuali tra tassonomisti sono estremamente comuni al giorno d'oggi, portando una grande instabilit\u00e0 potenziale nei nomi dei taxa (Vane-Wright 2003).\nProspettive della scienza della Tassonomia.\nNella decade del 2000 \u00e8 ritornata di moda la scienza tassonomica nell'ambiente scientifico (Mallet e Willmott 2003), dovuto in parte alle approssimazioni rivoluzionarie riguardo ai problemi tassonomici dati dall'analisi del DNA e Internet, e in parte alla conoscenza della sua utilit\u00e0, scaturita dalla crisi della biodiversit\u00e0 che stiamo vivendo. I nuovi strumenti disponibili generano discussioni sulla utilit\u00e0 delle regole della tassonomia cos\u00ec come sono e ci si domanda riguardo alla necessit\u00e0 di riformare i Codici di Nomenclatura Zoologica e quelli di Botanica (Mallet e Willmott 2003).\nIl ruolo del DNA nella tassonomia.\nLe sequenze di DNA si utilizzano sempre pi\u00f9 nelle analisi filogenetiche per il fatto che alcune centinaia di basi, con la loro quantit\u00e0 enorme di combinazioni potenziali, bastano per fare analisi di identificazione e parentela. Perci\u00f2 alcuni autori, come Herbert \"et al.\" (2003), e Tautz \"et al.\" (2003), propongono un ruolo centrale del DNA nella definizione delle specie, in modo che un campione di DNA e la lettura della sua sequenza di base dovrebbe essere uno dei caratteri dello specimen tipo, e una specie di marchio per il taxon al quale appartiene lo specimen. \u00c8 stato proposto che la sequenza di DNA serva come un carattere chiave, di utilizzo simile al codice a barre nei supermercati. Questa \"tassonomia basata sul DNA\" addolcirebbe addirittura molti degli stessi problemi che hanno gli altri approcci: per esempio, il problema dei limiti della circoscrizione dei taxa. I cambiamenti di nome che pi\u00f9 disturbano e stancano i biologi sono quelli che si danno non per deficienze nella precedente circoscrizione dei taxa, ma perch\u00e9 cambiano i concetti utilizzati per definirli. Altro problema \u00e8 che bisogna decidere quale sequenza usare, poich\u00e9 alcune sequenze non danno una informazione che differenzi il taxon dagli altri.\nQuesto pu\u00f2 succedere perch\u00e9 uno stesso gene pu\u00f2 mantenersi inalterato per milioni di generazioni dopo la speciazione, o a causa del fenomeno di introgressione (in questo modo un gene che si sia differenziato torna al suo stato precedente). Pertanto, come non \u00e8 conveniente confidare in un solo carattere morfologico per identificare una specie, nemmeno \u00e8 conveniente confidare in una sola sequenza di DNA (Mallet e Willmott 2003). Anche se la \"tassonomia basata sul DNA\" fosse finanziata, \u00e8 necessario domadarsi se sia necessario aggiungere una richiesta extra al gi\u00e0 lento processo di scrivere nuovi taxa, specialmente tenendo conto che soltanto il 10% delle specie del pianeta \u00e8 stato descritto (Mallet e Willmott 2003). Per questo, probabilmente la maggioranza dei biologi vedranno le sequenze di DNA come un complemento pi\u00f9 che come una sostituzione dell'informazione morfologica. Ad ogni modo, i Codici di botanica e zoologia non specificano nessun carattere particolare per diagnosticare nuovi taxa, cosicch\u00e9 la \"tassonomia del DNA\" \u00e8 ormai valida, sebbene la descrizione di caratteri visibili possa essere di un utilizzo pi\u00f9 immediato e definitivamente pi\u00f9 interessante della lettura delle sequenze di DNA.\nOrmai \u00e8 diventato \"routine\" che le specie di microorganismi si delimitino attraverso metodi molecolari, e, per delucidare l'albero della vita completo, sarebbe chiaramente utile mettere in sequenza gli stessi geni in molti taxa differenti. Per ottenere quest'ultimo, sarebbe necessario un \"progetto genoma orizzontale\", e un sistema di archivio di DNA, oltre al fatto se il DNA sia consono a una richiesta riguardo alla descrizione di tutte le specie o no. D'altra parte sebbene oggi il suo utilizzo sia pi\u00f9 limitato di quello proposto dai suoi seguaci, l'acquisizione del \"codice a barre del DNA\" per alcune specie ha portato alla scoperta di specie criptiche (che sono cos\u00ec somiglianti morfologicamente fra loro che sono state categorizzate come un'unica specie, vedere per esempio Siddall \"et al.\" 2007, sebbene bisogna mettere in conto che in altri studi non \u00e8 stato utile per identificare specie, per esempio Elias \"et al.\" 2007).\nI potenziali benefici di ottenere la stessa sequenza di DNA in tutte le specie ha portato molti scienziati ad organizzarsi dando come risultato la prima conferenza scientifica internazionale chiamata \"Barcoding of Life\" (\"Prendendo il codice a barre della vita\") nel Museo di Storia Naturale di Londra nel febbraio del 2005 (Savolainen \"et al.\" 2005), e la Seconda Conferenza a Taipei nel 2007 (Sciencedaily 2007).\nIniziative tassonomiche su Internet.\nMolte iniziative tassonomiche si sono consolidate su Internet, forse troppe. Le pi\u00f9 popolari nell'ambiente scientifico forse sono le seguenti (Mallet e Willmott 2003):\nMa esistono pi\u00f9 di 50 progetti in tutto il mondo. Charles Godfray (2002) \u00e8 soltanto uno dei tanti che proposero l'integrazione di tutta l'informazione tassonomica in un solo portale revisionato per pari (\"peer-reviewed\"), per rimpiazzare il sistema di descrizioni di specie disperse fra centinaia di riviste alle quali \u00e8 complicato accedere. Certo \u00e8 che un web universale di informazione tassonomica si avr\u00e0 solo quando esister\u00e0 un web che dia la migliore informazione, la pi\u00f9 completa, attualizzata, di contenuto libero, e \"amichevole\" (\"user-friendly\"), allora le altre cadranno in disuso. Soltanto per i batteri questa informazione \u00e8 gi\u00e0 stata unificata.\nProposte per un registro centrale di nomi.\nLo stesso Charles Godfray (2002) propone oltre alla precedente, una \"prima revisione attraverso il web\" come il nuovo punto di partenza della nomenclatura per ogni gruppo, in modo che i sinonimi utilizzati in pubblicazioni anteriori saranno invalidati a partire dalla validazione su Internet. Alessandro Minelli, il presidente della Commissione Internazionale per la Nomenclatura Zoologica, argomenta ugualmente a favore di un registro centrale di nomi (Minelli 2003).\nIl codice per i batteri gi\u00e0 ha un registro centrale di nomi: tutti i nomi validi dei batteri sono pubblicati in un'unica rivista, con una nuova data d'inizio della nomenclatura fissata nel 1980. Si possono attendere riforme simili nei codici dei macroorganismi, ma gli zoologi e i botanici devono ratificare le proposte. La possibilit\u00e0 che alcuni specialisti possano monopolizzare la nomenclatura fu una delle preocuppazioni che port\u00f2 i botanici a rifiutare le richieste per un registro centrale dei nomi nel Congresso Internazionale di Botanica nel 1999 (Greuter \"et al.\" 2000); proposte similari vennero scartate dal Codice di Zoologia del 1999 (\"International Commission on Zoological Nomenclature\", 1999). Inoltre, siccome molti cambiamenti sono dovuti a differenze nei concetti di specie pi\u00f9 che alla confusione riguardo alla priorit\u00e0 di nomi o alla identificazione, la stabilit\u00e0 dei nomi \u00e8 improbabile anche se porta ad avere un unico registro di essi.\nProposte di tassonomia libera da ranghi.\nBisogna anche domandarsi del futuro della \"tassonomia libera da ranghi\" (\"rank-free taxonomy\") e il PhyloCode creato da alcuni anni. Coloro che lo sostengono sperano di rimpiazzare la nomenclatura linneana basata sui ranghi o categorie tassonomiche, con un sistema uninominale che denomini cladi. Questa approssimazione lascerebbe a lato il difficile dibattito riguardo a quali cladi costituiscano un taxon con i suoi corrispondenti nomi e categoria tassonomica. Il PhyloCode non arriv\u00f2 ad essere discusso nel dibattito su una tassonomia unitaria almeno fino al 2003 (Mallet e Willmott 2003). D'altra parte i sistemi di classificazione moderni basati sull'analisi molecolare del DNA (come il sistema APG II, quello di Smith \"et al.\"), sebbene utilizzino la nomenclatura binomiale e le categorie proposte da Linneo, a livelli superiori all'ordine o alla classe utilizzano cladi \"fluttuanti\" non assegnati a categorie tassonomiche. Ci\u00f2 pu\u00f2 cambiare in futuro, quando le ricerche in filogenesi si considereranno terminate, oppure si possono appropriatamente avere nodi non assegnati a nessun taxa, dato che i ricercatori concordano sul fatto che non sia necessario che tutti i nodi debbano essere \"nominati\".\nIl futuro dei Codici.\n\u00c8 evidente che tanto le proposte di un registro centrale di nomi, quanto la \"tassonomia libera da ranghi\" e la \"tassonomia basata sul DNA\", implicano che le regole esistenti per la nomenclatura tassonomica sono inadeguate. Questi Codici sono il risultato di dibattiti secolari. Nonostante la loro fragilit\u00e0, sono risultati impressionanti, e possono essere adattati per riflettere le nuove necessit\u00e0. Riforme delle nomenclatura sono continuamente necessarie, ma l'esito e l'universalit\u00e0 del sistema richiedono che i riformatori le attuino con sensibilit\u00e0 e soltanto con ampio consenso, onde evitare la frammentazione della conoscenza esistente in sistemi multipli incompatibili (Mallet e Willmott 2003).\nStoria.\nOrigini della tassonomia.\nLe origini della tassonomia risalgono alle origini del linguaggio, quando la gente chiamava con gli stessi nomi un organismo pi\u00f9 o meno simile, sistema che persiste oggigiorno in quello che noi definiamo \"nomi volgari\". Tutte le societ\u00e0 umane possiedono un sistema tassonomico che nomina le specie e le raggruppa in categorie di ordine superiore.\nL'essere umano possiede un concetto intuitivo di ci\u00f2 che costituisce una specie, prodotto dal categorizzarle secondo le sue propriet\u00e0 emergenti osservate, e ci\u00f2 si vede riflesso nel fatto che tutte le classificazioni popolari degli organismi possiedono notevoli similitudini fra loro e anche con quelle utilizzate oggigiorno dai biologi professionisti (Hey 2001).\nLa tassonomia biologica come disciplina scientifica nacque in Europa, dove, nel Medioevo, si formarono le universit\u00e0 in cui si discutevano temi di tipo filosofico e tecnico. Fu in questo contesto che i naturalisti si resero conto che, sebbene i nomi volgari siano utili nel linguaggio quotidiano, era necessario un sistema pi\u00f9 universale e rigoroso per definire gli organismi: ogni specie doveva essere denominata, possedere un unico nome ed essere descritta in forma univoca. Successivamente il sistema occidentale cos\u00ec stabilito si estender\u00e0 a tutto il mondo.\nDalla tassonomia linneana all\"'Origine delle specie\".\nPer un certo tempo i naturalisti tentarono di ordinare l'informazione disponibile sugli organismi e regolamentarne i loro nomi, ma fu nel secolo XVIII che la tassonomia ricevette una spinta decisiva, grazie al naturalista svedese Carlo Linneo, che ebbe l'ambizione di nominare tutti gli animali, piante e minerali conosciuti dell'epoca, raggruppandoli secondo le loro caratteristiche fisiche condivise, e infine normalizzare la loro denominazione. Nel 1753 pubblic\u00f2 un'ampia opera in due volumi nei quali accumul\u00f2 e ordin\u00f2 le informazioni disponibili riguardo alle piante, e fu questo suo lavoro che defin\u00ec le basi del sistema che si utilizza ancora nel ventunesimo secolo. Il libro si intitolava \"Species Plantarum\" (\"I tipi di piante\"), scritto nella lingua universale dell'epoca, il latino. In questo libro le piante venivano raggruppate secondo le loro similitudini morfologiche. Linneo fu uno dei primi naturalisti ad enfatizzare l'uso di similitudini fra organismi per arrivare a costruire un sistema di classificazione. In questo modo, senza accorgersene, stava classificando gli organismi in virt\u00f9 delle loro similitudini genetiche, e perci\u00f2 anche evolutive. Nel suo libro, ogni \"tipo di pianta\" era descritto con una frase in latino limitata a dodici parole.\nLinneo propose che queste piccole \"descrizioni\" fossero i nomi utilizzati in tutto il mondo per riferirsi ad ognuna delle loro \"specie\". Queste piccole descrizioni, o polinomi, vennero da lui definite \"il nome proprio di ogni specie\", ma vi aggiunse un'importante innovazione che gi\u00e0 era stata utilizzata prima da Caspar Bauhin (1560-1624): la nomenclatura binomiale o binomi, come il \"nome breve\" delle specie. Nelle annotazioni fatte sulle sue \"Species Plantarum\", seguite dal nome \"appropriato\" polinomiale di ogni specie, scrisse una sola parola, combinata con la prima parola del polinomio (oggi definente il genere), formando cos\u00ec un nome \"breve\" per ogni specie di pi\u00f9 facile memorizzazione. Per esempio, l'erba gatta fu denominata \"appropriatamente\" con il polinomio: \"Nepeta floribus interrupte spicatus pedunculatis\" (in italiano: \"Nepeta con fiori in una spiga interrotta pedunculata\"). Linneo scrisse la parola \"cataria\" al margine del nome appropriato della specie, che vuole dire \"relazionata con i gatti\", facendo riferimento a un attributo familiare della specie. Tanto lui come pure i suoi contemporanei rapidamente iniziarono a chiamare la pianta con il nome \"Nepeta cataria\", che \u00e8 il nome ancora usato nel ventunesimo secolo.\nLa nomenclatura binomiale, identificando in maniera univoca le specie, risolveva cos\u00ec i problemi di comunicazione prodotta dalla variet\u00e0 di nomi locali. Contemporaneamente Linneo propose uno schema gerarchico di classificazione, dove le specie molto simili si raggruppano in uno stesso genere. La categoria di genere gi\u00e0 esisteva, in realt\u00e0 nel 1694 quando Joseph Pitton de Tournefort forn\u00ec delle guide per descrivere i generi: i caratteri dei generi dovevano essere riconoscibili in tutti i membri del genere e visibili senza l'uso di un microscopio. Per quanto possibile, questi caratteri dovevano essere presi dal fiore e dal frutto. Linneo utilizz\u00f2 i generi, credendo che tanto i generi quanto le specie esistessero in natura, mentre le categorie pi\u00f9 alte erano solo materia di convenienza umana.\nAnche Linneo cerc\u00f2 di raggruppare i generi in famiglie \"naturali\" (vale a dire, in famiglie che riflettessero le relazioni tra gli organismi in natura), sebbene non conferendogli una descrizione, e per il 1751 aveva riconosciuto 67 famiglie, lasciando molti generi senza ubicazione. Linneo cercava caratteri che si potessero trovare in tutti i membri di ogni famiglia, ma fall\u00ec nella sua impresa perfino in quelle pi\u00f9 \"naturali\" delle famiglie, come le Umbelliferae.\nDa allora fino al 1789, a vari autori, come Michel Adanson (1763-1764), parve evidente che i caratteri variavano addirittura dentro i gruppi \"naturali\", concludendo che non ci sono caratteri essenziali per definire un gruppo, e che i gruppi avrebbero dovuto essere definiti soltanto mediante un sindrome di caratteri.\nNe 1789, Antoine-Laurent de Jussieu nel suo libro \"Genera plantarum\" descrisse tanto i generi quanto le famiglie di piante e mise queste ultime in classi. La sua catalogazione in specie, genere e famiglie ebbe successo, e questa fondazione jussiana \u00e8 quella che fondamentalmente si conserva oggigiorno per la classificazione delle piante. Con il tempo vennero ad aggregarsi famiglie e i limiti delle famiglie esistenti in questo libro furono modificate, aggiungendovi pi\u00f9 categorie, come quella di ordine tra famiglia e classe, e phylum e regno in cima alla classe.\nRiguardo agli animali, nel 1758 Linneo pubblic\u00f2 la decima edizione del suo \"Systema Naturae\", nel quale elenc\u00f2 tutti gli animali da lui conosciuti in quel momento e classificandoli come aveva fatto precedentemente con le piante. Linneo denomin\u00f2 circa 4.400 specie di animali, includendovi l\"'Homo sapiens\", malgrado la reticenza esistente all'epoca di considerare l'uomo alla stregua di un animale.\nIn questo modo si vennero a delineare le prime relazioni tra le specie. I sistemi di classificazione possono essere \"arbitrari\", se cercano soltanto di raggruppare gli organismi onde facilitare la loro determinazione in maniera artificiosa (per esempio, secondo l'utilit\u00e0 che hanno per gli esseri umani), o \"naturali\", quando le gerarchie si stabiliscono in funzione delle loro affinit\u00e0 in Natura. La parola \"naturale\" non venne mai definita scientificamente, e all'epoca di Linneo si voleva dire soltanto che le specie erano state create \"naturalmente\" alcune somiglianti e altre dissimili dalle altre (in realt\u00e0, ogni scienziato possedeva la sua propria definizione di \"sistema naturale\").\nNel 1778 Lamarck sugger\u00ec che i caratteri utilizzati dai botanici per dividere i taxa debbano necessariamente essere gli stessi che la gente utilizzer\u00e0 per diagnosticarli. Egli promosse l'uso della chiave di identificazione, libri che permettevano ai loro utilizzatori non esperti di identificare un dato organismo mediante caratteri facilmente visibili.\nIl termine \"tassonomia\" (\"tassonomie\", in francese) fu impiegato per la prima volta dal biologo svizzero Augustin Pyrame de Candolle all'inizio del secolo XIX. In termini strettamente etimologici, deve considerarsi forse preferibile la forma \u00abtassinomia\u00bb, ma ha un uso molto limitato, quasi sempre in traduzioni dal francese.\nUn numero di sistematici, specialmente in Francia e Germania, adottarono il concetto di \"especimen tipo\". Questi \"tipi\" erano piante che si conservavano in un erbario, rappresentanti la forma pi\u00f9 comune del gruppo, o la forma pi\u00f9 \"perfetta\" (questi autori consideravano la simmetria radiale e la bisessualit\u00e0 pi\u00f9 perfette di quelle delle restanti forme, per cui si d\u00e0 il caso che conserveranno mutanti come esemplari tipo).\nVari decenni dopo l'edizione dei libri di Linneo, proliferarono i nomi per animali e piante, e spesso si ebbe pi\u00f9 di un nome per una data specie (differenti nomi per lo stesso taxon sono chiamati \"sinonimi\"). Quando ci\u00f2 accadeva, il nome di uso comune era normalmente il pi\u00f9 descrittivo, o semplicemente quello utilizzato dalla autorit\u00e0 pi\u00f9 eminente del momento. A ci\u00f2 si sommava il fatto che alcuni nomi di genere e alcuni epiteti specifici fossero composti da pi\u00f9 di una parola. Questa mancanza di stabilit\u00e0 nomenclaturale port\u00f2, nel 1813, all'adozione di un codice per denominare le piante, chiamato \"Th\u00e9orie El\u00e9mentaire de la Botanique\" (\"Teoria Elementare della Botanica\"). Allo stesso modo, per gli animali, nel 1842, venne adottato un codice di norme formulate sotto il patrocinio della \"British Association for the Advancement of Science\" (\"Associazione Britannica per il Progresso della Scienza\"), chiamato \"Strickland Code\" (\"Codice di Strickland\"). I due codici definiranno le prime regole di Nomenclatura, con l'obiettivo di ottenere un solo nome valido per ogni specie.\nTassonomia ed evoluzione.\nPrima che esistesse la teoria dell'evoluzione, si pensava alle relazioni fra gli organismi in una forma molto simile a quelle esistenti fra i paesi in una mappa. Quando irruppe la teoria dell'evoluzione nella met\u00e0 del secolo XIX venne subito riconosciuto, cos\u00ec come propriamente la formul\u00f2 Darwin, che il grado di parentela tra i taxa (filogenesi) doveva essere il criterio per la formazione dei gruppi. La pubblicazione del suo libro \"L'origine delle specie\" nel 1859 stimol\u00f2 l'incorporazione di teorie evolutive nella classificazione, processo che non \u00e8 ancora terminato (de Queiroz e Gauthier 1992).\nIl dibattito tra i sostenitori dei sistemi artificiali e i difensori della costruzione di un sistema naturale fu uno dei conflitti teorici pi\u00f9 intensi riguardo alla biologia dei secoli XVIII e XIX, solamente risolto con la consolidazione della teoria dell'evoluzione, la quale offr\u00ec il primo criterio dimostrabile di \"naturalezza\": l'ascendenza comune. Mentre pi\u00f9 somiglianti erano due organismi fra loro, pi\u00f9 vicino era i loro ascendente comune, e perci\u00f2 pi\u00f9 vicini dovevano essere raggruppati nella classificazione. Gli organismi che condividono soltanto pochi caratteri condividono anche un ascendente pi\u00f9 lontano e per questo sono ubicati in taxa differenti, condividendo perci\u00f2 essi soltanto i taxa pi\u00f9 alti.\nUn passo critico in questo processo per convertire i sistemi di classificazione in un riflesso della storia evolutiva degli organismi fu l'acquisizione di una prospettiva filogenetica, per la quale biologi come Willi Hennig (entomologo tedesco, 1913-1976), Walter Zimmermann (botanico tedesco, 1892-1980), Warren H. Wagner, Jr. (botanico nordamericano, 1920-2000) e molti altri hanno fornito preziosi apporti. La biologia sistematica \u00e8 la scienza che si occupa di relazionare i sistemi di classificazione con le teorie sull'evoluzione dei taxa.\nAl giorno d'oggi, lo sviluppo di nuove tecniche (come l'analisi del DNA) e le nuove forme di analisi filogenetiche (che permettono di analizzare matrici con una quantit\u00e0 enorme di dati) stanno producendo cambiamenti sostanziali nelle classificazioni per l'uso, obbligando a disfare gruppi di lunga tradizione e definirne altri nuovi. Gli apporti pi\u00f9 significativi provengono dal confronto diretto dei geni e dei genomi. Il \"boom\" dell'analisi dei geni degli organismi ha invertito il ruolo della morfologia specialmente nella tassonomia di piante: quando fu creata e nel corso di molti anni, la tassonomia era la scienza che raggruppava gli organismi secondo le loro affinit\u00e0 morfologiche (e quindi anche anatomiche, fisiologiche, ecc.). Ma oggigiorno, gli organismi sempre pi\u00f9 vengono raggruppati secondo le similitudini del loro DNA (e, in secondo luogo, con l'appoggio del registro fossile e della morfologia), e l'evoluzione dei caratteri morfologici viene \"interpretata\" una volta che l'albero filogenetico finisce per essere adottato tramite il consenso comune.\nQuesta situazione arricch\u00ec il campo della Biologia sistemica, e raggiunse (quest'ultima) una relazione intima con la scienza dell'evoluzione, relazione che prima era stata disattesa dagli scienziati, a causa della quantit\u00e0 di imprecisioni che c'erano prima dell'arrivo delle analisi del DNA nei sistemi di classificazione. In molte porzioni dell'albero filogenetico, la tassonomia pass\u00f2 ad essere soltanto la sottodisciplina della biologia sistemica, la quale si occupa di creare il sistema di classificazione secondo le regole, e la \"stella\" pass\u00f2 ad essere di per s\u00e9 l'albero filogenetico. I sistemi di classificazione si fanno in collaborazione, secondo l'albero filogenetico pi\u00f9 accettato in modo consensuale dalla maggioranza degli studiosi (vedere per esempio APG II nel 2003 per le angiosperme, Smith \"et al.\" nel 2006 per le felci), e oggigiorno si utilizzano metodi statistici per decidere di comune accordo i nodi dell'albero filogenetico.\nFormalizzazione delle norme: i codici.\nQuello che originalmente era la \"Th\u00e9orie El\u00e9mentaire de la Botanique\", nel 1813, si convert\u00ec nell\"International Code of Botanical Nomenclature\" (\"Codice Internazionale di Nomenclatura Botanica\" o ICBN) nel 1930, che si interessa della nomenclatura di piante e funghi (che tratta in modo diverso i due gruppi menzionati). Quello che originariamente era lo \"Strickland Code\" creato nel 1842, che regolava i nomi degli animali, fu revisionato dall\"'International Commission on Zoological Nomenclature\" (\"Commissione Internazionale per la Nomenclatura Zoologica\") e rinominato come \"International Code of Zoological Nomenclature\" (\"Codice Internazionale di Nomenclatura Zoologica\" o ICZN) nel 1901.\nIl Codice Internazionale di Nomenclatura Botanica stabil\u00ec l'anno 1753 (quello della pubblicazione di \"Species Plantarum\") come l'anno in cui inizia la nomenclatura botanica moderna, lasciando senza effetto i nomi pubblicati per le piante prima di questa data. Allo stesso modo, il Codice Internazionale per la Nomenclatura Zoologica stabili l'anno 1758 (l'anno i cui Linneo pubblic\u00f2 la decima edizione del \"Systema Naturae\") come l'anno di inizio della nomenclatura zoologica, lasciando senza effetto i nomi pubblicati per gli animali prima di questa data. I due Codici condividono gli stessi \"principi di Nomenclatura\" che gi\u00e0 furono descritti, e si attualizzano come risultato dei Congressi Internazionali che si realizzano regolarmente a tale scopo.\nCon il tempo i batteriologi, che si erano attenuti al codice botanico, svilupparono il loro proprio codice (Codice Internazionale per la Nomenclatura dei Batteri); e lo stesso fecero i virologi (studiosi dei virus) nel Comitato Internazionale per la Tassonomia dei Virus. Si discute sull'urgenza di formalizzare in modo equivalente la nomenclatura dei geni o delle proteine.\nTassonomie volgari.\nCon lo sviluppo della tassonomia come scienza nella cultura occidentale ci si \u00e8 allontanati progressivamente dalle varie tassonomie locali di origine popolare e mitica.\nFuori dall'Europa, questo port\u00f2 molte volte gli scienziati a svalutare le conoscenze profonde che avevano i nativi delle specie del luogo naturale di cui essi erano originari.\nQuando gli europei scoprirono l'America e si relazionarono ai suoi popoli originari, la volont\u00e0 di dominio dei colonizzatori incluso quella nel campo intellettuale li port\u00f2 a disattendere questa preziosa fonte di conoscenza. \nNonostante questo, la conoscenza tradizionale delle culture primitive delle specie biologiche locali non fu n\u00e9 totalmente disprezzata, n\u00e9 tantomeno lasciata inutilizzata fino al giorno d'oggi, tanto per quel che riguarda i criteri antropologici quanto per le ricerche farmaceutiche. La convergenza o no delle tassonomie tradizionali alla tassonomia scientifica \u00e8 stata oggetto di alcune ricerche che hanno constatato un'alta percentuale di uguale identificazione di specie (a volte si identificano come identiche specie distinte, a volte invece come distinte specie identiche).\nBibliografia.\nNelle prospettive attuali della scienza della Tassonomia:"}
{"id": "104518", "revid": "838137", "url": "https://it.wikipedia.org/wiki?curid=104518", "title": "298 a.C.", "text": ""}
{"id": "104520", "revid": "838137", "url": "https://it.wikipedia.org/wiki?curid=104520", "title": "300 a.C.", "text": ""}
{"id": "104524", "revid": "923674", "url": "https://it.wikipedia.org/wiki?curid=104524", "title": "Belle \u00c9poque (disambigua)", "text": ""}
{"id": "104526", "revid": "1305772", "url": "https://it.wikipedia.org/wiki?curid=104526", "title": "QEMU", "text": "Qemu (abbreviazione di \"Quick EMUlator\") \u00e8 un software che implementa un particolare sistema di emulazione che permette di ottenere un'architettura informatica nuova e disgiunta in un'altra che si occuper\u00e0 di ospitarla. \u00c8 stato ideato da Fabrice Bellard, che ne coordina lo sviluppo.\nStoria.\nInizialmente, era un progetto che si prefiggeva di emulare solo il microprocessore x86 su un sistema GNU/Linux.L'intento iniziale era di eseguire Wine anche sulle macchine con architetture diverse dall'x86 (ad esempio i PowerPC, l'architettura dei Macintosh). Lo scopo fu raggiunto e si constat\u00f2 che la tecnica della \"traduzione dinamica\" era pi\u00f9 che valida; si inizi\u00f2, quindi, a cercare di creare un intero sistema di virtualizzazione per ottenere una macchina virtuale equiparabile ad un sistema x86 completo. Il risultato ottenuto fu pi\u00f9 che positivo.\nAl momento \u00e8 in grado di emulare sistemi x86, AMD64, PowerPC, MIPS e ARM. Bellard ide\u00f2 anche un modulo per i kernel Linux (KQemu) capace di aumentare notevolmente le prestazioni della macchina simulata; il codice \u00e8 disponibile, ma i termini di distribuzione erano quelli di un programma closed source.\nDal 6 febbraio 2007, con la release 1.3.0pre11, anche questo modulo \u00e8 rilasciato con licenza GPL.\nCaratteristiche.\nQuesto software \u00e8 conosciuto grazie alla sua velocit\u00e0 di emulazione ottenuta grazie alla tecnica della \"traduzione dinamica\".\u00c8 simile a Bochs, VMware Workstation, Virtual PC ma pi\u00f9 veloce nell'emulazione delle architetture x86.\nQemu \u00e8 formato da due parti: la prima si occupa dell'emulazione vera e propria (convertire, ad esempio, le istruzioni da 32 bit a 64 bit) permettendo quindi di eseguire programmi compilati su architetture diverse; la seconda parte \u00e8 l\"'emulatore di sistema\": utilizzando la prima parte, \u00e8 capace di creare un nuovo sistema completamente separato da quello ospitante (i file, quindi, sono separati).\nTra le caratteristiche principali possiamo annoverare:\nEmulazione PC IA-32 (x86), AMD64, MIPS R4000, Sun SPARC sun4m e sun4u, schede di sviluppo ARM, schede SH4 SHIX e architetture PowerPC (PReP - Power Macintosh)\nTuttavia attualmente non \u00e8 in grado di offrire:\nEsempi di utilizzo.\nPer creare un disco virtuale di 500MB in Qemu utilizzando qcow:\n qemu-img create -f qcow c.img 500M\nl'opzione \"-f\" del comando serve a specificare il tipo di formato del disco virtuale. Sono supportati i tipi raw, qcow2, qcow, cow, vmdk e cloop.\nIl comando sottostante si occuper\u00e0 di far partire l'emulazione di una macchina con 128MB di Ram utilizzando il disco \"c.img\" creato con il precedente comando e far\u00e0 il boot dall'immagine del CD salvata nel file \"linux.iso\". La macchina emulata avr\u00e0 il supporto audio e l'ora sar\u00e0 sincronizzata con quella del pc host.\n qemu -hda c.img -cdrom linux.iso -boot d -m 128 -soundhw sb16 -localtime\nPer utilizzare una macchina virtuale con 64Mb di Ram avente come CDRom quello del sistema ospitante, si dovr\u00e0 digitare\n qemu -hda c.img -cdrom /dev/cdrom -boot c -m 64 -full-screen\nQuando la macchina virtuale \u00e8 avviata, con la combinazione \"Control-Alt-2\" si acceder\u00e0 alla console di controllo di Qemu per effettuare alcune operazioni semplici (caricare un nuovo discoimmagine, riavviarlo, sospenderlo o uscire dal programma). Con la combinazione \"Control-Alt-1\", invece, si ritorner\u00e0 alla macchina emulata."}
{"id": "104533", "revid": "1718925", "url": "https://it.wikipedia.org/wiki?curid=104533", "title": "Legge delle proporzioni definite", "text": "La legge delle proporzioni definite, \u00e8 una legge ponderale, enunciata da Joseph Louis Proust nel 1799, \u00e8 una legge che regola la formazione dei composti chimici a partire dagli elementi che li compongono. Essa recita:\nAd esempio il carbonato di rame, qualunque fosse la sua origine (naturale o preparato in laboratorio), conteneva rame, carbonio e ossigeno sempre nelle stesse proporzioni.\nSecondo Proust, \"...un composto \u00e8 un prodotto privilegiato al quale la natura ha dato una composizione costante\" (Composto stechiometrico).\nEsistono per\u00f2 delle eccezioni costituite dai cosiddetti composti non stechiometrici.\nFondamenti storici.\nNel 1799 il chimico francese Joseph Luis Proust, rifugiatosi in Spagna durante la Rivoluzione Francese, not\u00f2 che la composizione della pirite, un minerale molto abbondante in quel paese, era sempre la stessa indipendentemente dal luogo di provenienza.\nIn particolare, trov\u00f2 che la pirite conteneva ferro e zolfo (disolfuro di ferro FeS2) e che questi due elementi erano presenti secondo un rapporto fisso e costante: per ogni grammo di ferro erano sempre presenti 1.14 grammi di zolfo (0.57 g nel caso del solfuro di ferro FeS).\nTale composizione era rispettata anche dalla pirite da lui ottenuta in laboratorio. \nProust estese i suoi studi anche ad altri minerali e constat\u00f2 che tale regolarit\u00e0 di comportamento nei rapporti di combinazione era comune anche agli altri minerali."}
{"id": "104540", "revid": "23013", "url": "https://it.wikipedia.org/wiki?curid=104540", "title": "Nani (mitologia)", "text": ""}
{"id": "104545", "revid": "1318658", "url": "https://it.wikipedia.org/wiki?curid=104545", "title": "Cimitero di Passy", "text": "Il cimitero di Passy /pa.'si/ (francese: \"cimeti\u00e8re de Passy\") \u00e8 uno tra i cimiteri celebri di Parigi, in rue du Commandant Sch\u0153lsing, nel XVI \"arrondissement\", nel \"quartier de la Muette\".\nStoria.\nAll'inizio del XIX secolo, svariati nuovi cimiteri rimpiazzarono quelli vecchi in citt\u00e0. Il cimitero di Passy fu costruito all'interno della citt\u00e0, mentre quelli di Montparnasse, di P\u00e8re-Lachaise e di Montmartre furono creati fuori degli allora limiti della citt\u00e0.\nAperto nel 1820 nei quartieri residenziali e commerciali chic della riva destra nei pressi degli Champs-Elys\u00e9es, questo piccolo cimitero \u00e8 divenuto dal 1874 la \"necropoli artistica\" di Parigi. \nUna piccola curiosit\u00e0: \u00e8 il solo cimitero della citt\u00e0 (e forse tra i pochi al mondo) nel quale la sala d'attesa sia riscaldata.\nDopo la Prima guerra mondiale, il suo muro di cinta fu ornato di un bassorilievo in onore dei soldati. I viali sono ombreggiati da alberi di castagno ed \u00e8 sovrastato dalla Torre Eiffel."}
{"id": "104547", "revid": "1048993", "url": "https://it.wikipedia.org/wiki?curid=104547", "title": "Massimo Valentini", "text": "Biografia.\nLaureato in giurisprudenza, cominci\u00f2 il mestiere di giornalista alla Rai di Firenze, dopo esservi entrato come annunciatore nel 1958. Il suo primo caporedattore, colui che lo avvi\u00f2 alla professione giornalistica, fu lo scrittore e poeta Omero Cambi. Fu lo stesso Valentini ad esprimergli il desiderio di intraprendere la professione: \u00abVoglio fare il giornalista\u00bb \u2013 gli disse un giorno, dopo avere bussato alla porta del suo ufficio \u2013 \u00abMi aiuta?\u00bb. Cambi, dopo averlo messo alla prova con un incarico molto impegnativo, assolto egregiamente, lo introdusse a tempo pieno nella redazione.\nNegli anni trascorsi a Firenze, si ricordano, in particolare, i servizi radiofonici e televisivi realizzati durante l'alluvione del 4 novembre 1966. Le sue interviste, raccolte fra gli abitanti del capoluogo toscano all'indomani dell'inondazione, e trasmesse sia in ambito regionale (\"Gazzettino Toscano\"), sia nazionale (Telegiornale, TV7 e \"Radiosera\"), documentarono l'entit\u00e0 del disastro che aveva colpito la citt\u00e0.\nIn quegli anni fu anche radiocronista per la celebre trasmissione sportiva Tutto il calcio minuto per minuto e voce fuori campo sia di numerosi servizi filmati trasmessi nelle principali edizioni del telegiornale, sia di alcuni telecomunicati pubblicitari realizzati dallo Studio K di Firenze, animati dai disegnatori Francesco Misseri, Tomislav Spiki\u0107 e con la consulenza pubblicitaria di Pico Tamburini.\nNel 1976, dopo la riforma della Rai del 1975, fu scelto come uno dei conduttori dell'edizione serale del TG1, incarico che ne rese necessario il trasferimento da Firenze a Roma. Molto amato dal pubblico, condusse il telegiornale per otto anni, durante i quali la sua voce, inconfondibile, era riconoscibile anche senza le inquadrature. Fu lui, nel pomeriggio del 26 agosto 1978, a condurre la telecronaca dell'elezione di papa Giovanni Paolo I. Seppe affrontare con grande professionalit\u00e0 la diretta in occasione dell'attentato al Pontefice, il 13 maggio 1981. Nella notte fra il 13 ed il 14 giugno dello stesso anno, condusse, da studio, una lunga edizione straordinaria del TG1, mentre si consumava la tragedia di Alfredo Rampi, il bambino che perse la vita nelle campagne di Frascati, dopo essere caduto in un pozzo artesiano.\nValentini, in quegli anni, svolgeva anche regolarmente il lavoro di vice caporedattore della redazione cronaca del TG1, insegnando anche dizione e regole per la lettura delle notizie ai giovani colleghi del telegiornale. \nValentini mor\u00ec improvvisamente, per un arresto cardiaco, la sera del 9 marzo 1984, mentre era in corso una riunione di redazione del Tg1 della notte. La sua morte suscit\u00f2 grande cordoglio fra i telespettatori. Il figlio Daniele \u00e8 caporedattore di Tv7, il rotocalco del Tg1."}
{"id": "104554", "revid": "1618883", "url": "https://it.wikipedia.org/wiki?curid=104554", "title": "IV millennio a.C.", "text": "Nel corso del IV millennio a.C. inizia l'et\u00e0 del bronzo e viene inventata la scrittura che segna il passaggio dalla preistoria alla storia. Vengono consolidati e si sviluppano le citt\u00e0-stato sumere e il regno egiziano. L'agricoltura si diffonde ampiamente in gran parte dell'Eurasia. Si stima che nel corso di questo periodo la popolazione mondiale sia duplicata passando approssimativamente da 7 a 14 milioni. Oetzi \u00e8 vissuto in questo millennio."}
{"id": "104557", "revid": "21", "url": "https://it.wikipedia.org/wiki?curid=104557", "title": "Diffrattometria a raggi X", "text": ""}
{"id": "104558", "revid": "201394", "url": "https://it.wikipedia.org/wiki?curid=104558", "title": "Jimmy Fontana", "text": "Ebbe il suo momento di massimo successo negli anni sessanta, soprattutto con la canzone \"Il mondo\"; \u00e8 stato inoltre coautore di \"Che sar\u00e0\", lanciata da Jos\u00e9 Feliciano e i Ricchi e Poveri.\nBiografia.\nGli inizi come cantante jazz.\nAppassionato di jazz, impara da autodidatta a suonare il contrabbasso e inizia a esibirsi con complessi di alcuni amici. Conseguito il diploma in ragioneria, si trasferisce a Roma e si iscrive alla facolt\u00e0 di Economia e Commercio. Inizia a frequentare i jazzisti della capitale, collaborando con la Roman New Orleans Jazz Band. In breve abbandona l'Universit\u00e0 per dedicarsi a tempo pieno alla musica, iniziando anche a cantare scegliendo il nome d'arte Jimmy Fontana (\"Jimmy\" in omaggio al clarinettista e sassofonista Jimmy Giuffre, di cui \u00e8 ammiratore, \"Fontana\" viene scelto a caso, insieme alla moglie, dall'elenco telefonico).\nIncide alcuni standard jazz per la Consorti; entra poi come cantante nella \"Flaminia Street Jazz Band\" (costituita da Giorgio Benigni, Umberto De Nigris, Francesco Tomassini, Raffaele Giusti, Aldo Balzani, Giovanni Spalletti, Sandro Santoni, Wilder Petroselli e Leonello Bionda), incidendo alcuni dischi per l'etichetta Astraphon.\nForma poi il gruppo \"Jimmy Fontana and His Trio\" con tre di loro, Raffaele Giusti al pianoforte, Sandro Santoni al contrabbasso, e Leonello Bionda alla batteria. In questo periodo conosce Leda, che diventer\u00e0 sua moglie. Nel corso degli anni avranno 4 figli: Luigi Fontana, musicista, cantante, compositore ed arrangiatore, Paola, Andrea e Roberto.\nIl passaggio alla musica leggera e il successo.\nIntrapresa la carriera solista, si avvicina alla musica leggera e ottiene un nuovo contratto con la Hollywood (etichetta della Meazzi), ottenendo un buon successo con \"Diavolo\", pubblicata anche in Spagna (tradotta in \"Diablo\"), che si classifica al terzo posto al \"Festival di Barcellona\". Nel 1960 vince con \"Bevo\" il Burlamacco d'Oro, concorso musicale che si tiene a Viareggio.\nNel 1961 partecipa per la prima volta al Festival di Sanremo in coppia con Miranda Martino con il brano \"Lady luna\", scritto dal maestro Armando Trovajoli e da Dino Verde. Passa poi alla RCA Italiana per cui, oltre ad incidere altri 45 giri, canta, insieme a Gianni Meccia, \"Cha cha cha dell'impiccato\" dei Flippers, uno dei primi esempi di canzone demenziale (i due per\u00f2 non sono citati in copertina); il primo successo per la nuova etichetta \u00e8 \"Non te ne andare\" (1963), canzone di cui \u00e8 anche autore insieme a Gianni Meccia e a Lilli Greco.\nNel 1965 ottiene il suo pi\u00f9 grande successo con \"Il mondo\". Jimmy nell'inverno del 1964, scrive la melodia della canzone, mentre Lilli Greco, con l'aiuto di Carlo Pes, collabora alla stesura definitiva della canzone. Il testo viene successivamente scritto da Gianni Meccia, che viene ispirato dall'ascolto di una poesia svedese che l'amico Gianni Boncompagni aveva portato a casa di Fontana. La poesia parlava appunto del mondo, inteso come globo terrestre.\nIl brano, in gara a Un disco per l'estate 1965, resta primo in classifica per 10 settimane, ottenendo velocemente il Disco d'Oro, per avere superato il milione di copie vendute; l'arrangiamento \u00e8 scritto dal Maestro Ennio Morricone, in collaborazione con Lilli Greco. La canzone verr\u00e0 poi interpretata anche da molti artisti internazionali in innumerevoli versioni (fra le altre si segnalano quelle di Engelbert Humperdinck, Caetano Veloso, Claudio Baglioni, Los Catinos, Renga, della voce d'oro di Praga Karel Gott (con il titolo \"Jen v Maji\"), de Il Volo e di tanti altri. Negli anni \"Il mondo\", nella sua versione originale cantata da Jimmy, verr\u00e0 utilizzata quale tema principale di varie colonne sonore di film internazionali di assoluta rilevanza mondiale (es: \"About time\" e \"Moli\u00e9re in bicicletta\").\nNello stesso anno interpreta due film musicarello di Tullio Piacentini: \"Viale della canzone\" e \"008 Operazione ritmo\". \n\"La mia serenata\" vince il Disco per l'estate nel 1967 ed arriva prima in classifica, mentre al Cantagiro del 1968 presenta \"La nostra favola\", cover della canzone di Tom Jones \"Delilah\"; il retro del 45 giri \"La nostra favola\" \u00e8 la canzone \"A te\", tratta dall'aria \"Je crois entendre encore\" dall'opera di Georges Bizet \"I pescatori di perle\", e il 45 giri arriva primo per cinque settimane e vende un milione di copie, ottenendo quindi il disco d'oro. Nel 1970 ottiene un buon successo con \"L'amore non \u00e8 bello (se non \u00e8 litigarello)\" (sigla della trasmissione televisiva \"Signore e signora\", con Delia Scala e Lando Buzzanca).\nChe sar\u00e0.\nNel 1971 scrive la musica in collaborazione con Italo \"Lilli\" Greco e Carlo Pes e parte del testo insieme a Franco Migliacci della canzone \"Che sar\u00e0\": l'obiettivo \u00e8 di presentarla a Sanremo, e Fontana produce la registrazione a Los Angeles di Jos\u00e9 Feliciano, che registra 3 versioni della sua canzone: in italiano, in spagnolo (dal titolo \"Que ser\u00e0\") e in inglese (titolo \"Shake a Hand\") prodotte da Rick Jarrard; rientrato in Italia, trova la strada sbarrata per la partecipazione al Festival insieme all'amico e collega portoricano. Infatti Ennio Melis, allora Direttore Artistico della RCA, aveva deciso di puntare sulla canzone per consacrare al successo i Ricchi e Poveri, giovane gruppo, fattosi notare al festival dell'anno precedente interpretando in abbinamento con l'autore Nicola Di Bari \"La prima cosa bella\".\nJimmy, che ha diritto all'ultima parola in quanto compositore-autore della canzone, inizialmente nega l'autorizzazione; in seguito la conceder\u00e0 suo malgrado, quando Melis afferma che, senza i Ricchi e Poveri, la canzone non avrebbe partecipato ad alcun festival. La canzone si classifica al secondo posto nella graduatoria sanremese, ma i due singoli risulteranno molto venduti, ed il brano si riveler\u00e0 nel corso degli anni una delle canzoni italiane pi\u00f9 famose, riprodotte ed eseguite nel mondo. Nel 1973 partecipa ad una trasmissione tv con Romina Power, Claudio Villa, Dori Ghezzi e Peppino Di Capri.\nRitiro e ritorno.\nDeluso dalla vicenda di \"Che sar\u00e0\", pur continuando ancora a incidere, non ottiene pi\u00f9 il successo del decennio precedente, quindi per alcuni anni interrompe del tutto l'attivit\u00e0, trasferendosi a Macerata, citt\u00e0 in cui apre un bar che gestisce per cinque anni. Ritorna nel 1979 con \"Identikit\" (sigla della serie televisiva \"Gli invincibili\") che riscuote un discreto successo, confermato poi da \"Beguine\", una canzone che viene presentata con buon successo al Festival di Sanremo 1982, e che ha una particolarit\u00e0: la musica nasce da una delle prime melodie scritte dal figlio Luigi, che poi lo accompagner\u00e0, come collaboratore musicale, pianista e cantante fino alla fine della sua carriera.\nNell'estate del 1984, suo figlio Luigi lo sprona e lo aiuta a creare un gruppo musicale che comprenda altri importanti artisti italiani; nascono i \"Super 4\", Jimmy Fontana, Gianni Meccia, Nico Fidenco e Riccardo Del Turco; con i Super 4 Jimmy parteciper\u00e0, negli anni, a numerosi programmi televisivi. Ha lavorato anche nel cinema, in film musicali quali \"Io bacio... tu baci\" o di commedia all'italiana come \"La voglia matta\". Una sua canzone, \"Bambola bambina\", \u00e8 stata utilizzata come sigla italiana del telefilm \"La donna bionica\". In occasione del Festival di Sanremo 1994 ha fatto parte del gruppo \"Squadra Italia\", appositamente costituito per l'occasione, cantando il brano \"Una vecchia canzone italiana\".\nSuccessivamente continu\u00f2 a fare serate musicali in giro per l'Italia fino a pochi giorni dalla sua morte; l'ultimo concerto fu a Terni, l'8 settembre 2013.\nMorte.\nJimmy Fontana mor\u00ec l'11 settembre 2013 all'et\u00e0 di 78 anni nella sua casa di Roma a causa di un'improvvisa febbre alta dovuta a un'infezione dentale. Dopo i funerali, celebrati il 14 settembre nella Chiesa di Santa Maria dei Miracoli a Piazza del Popolo, ai quali erano presenti alcuni volti della musica e dello spettacolo, fu tumulato nel cimitero comunale di Sacrofano, paese dove era vissuto per molti anni.\nDiscografia.\n45 giri Flexy-disc.\nSono incisi da un solo lato e allegati in omaggio alla rivista \"Il Musichiere\":\nOmaggi.\nNel film \"Questione di tempo\" (Richard Curtis, 2013) il padre del protagonista mostra al figlio un vinile de \"Il mondo\" di Jimmy Fontana e gli dice \u00abL'ho comprato in un viaggio in Italia e non me ne sono mai separato\u00bb. La canzone verr\u00e0 suonata in chiesa il giorno del matrimonio del figlio al posto della marcia nuziale. L'inserimento del pezzo nella colonna sonora \u00e8 stato un omaggio del regista al cantante di Camerino."}
{"id": "104559", "revid": "247222", "url": "https://it.wikipedia.org/wiki?curid=104559", "title": "Antoine (cantante)", "text": "Biografia.\nNasce in Madagascar da genitori di origine corsa originari di Vivario; nell'estate del 1965 gira in autostop le strade della Costa Azzurra ed ha cos\u00ec modo di conoscere Christian Fechner, direttore artistico della Disques Vogue che lo mette sotto contratto e lo fa debuttare nello stesso anno con il 45 giri \"Autoroute Europ\u00e9enne N\u00b04/Un Jour C'Est Longtemps Pour Nous Deux\".\nDiventa famoso nel 1966 quando esce il suo 45 giri \"Le Divagazioni di Antoine\" (in francese \"Les \u00e9lucubrations d'Antoine\").\nLegatissimo all'Italia in virt\u00f9 delle sue origini, l'eclettico e cosmopolita malgascio ha riscosso un grande successo grazie alle sue partecipazioni al Festival di Sanremo dal 1967 al 1971 con: \"Pietre\" (in coppia con Gian Pieretti), \"La tramontana\" (in coppia con Gianni Pettenati) che raggiunge la prima posizione per cinque settimane nel 1968 (poi \"cover\" del gruppo musicale spagnolo Los Catinos con il medesimo titolo), \"Cosa hai messo nel caff\u00e8\" (in coppia con Riccardo Del Turco), \"Taxi\" e \"Il dirigibile\" (in coppia con Anna Identici).\nAll'inizio \u00e8 un perfetto clone di Donovan, proprio come Gian Pieretti in Italia: stessa chitarra, stessi sgargianti vestiti a fiori, stessi baffetti che all'epoca (il periodo di Atlantis) porta l'artista scozzese.\nDel 1967 \u00e8 anche il singolo \"Cannella\".\nNegli anni settanta comincia la passione per la barca a vela e parte per il giro del mondo in solitario. Pubblica libri fotografici dei suoi viaggi e gira anche diversi documentari, trasmessi in Italia dal 1998 su RaiDue nel programma Sereno Variabile di Osvaldo Bevilacqua.\nLa sua carriera discografica, sul mercato francofono, prosegue, con una frequenza di pubblicazione pi\u00f9 diradata, anche negli anni settanta ed ottanta, con qualche singolo, inedito in Italia e con qualche ristampa di brani gi\u00e0 incisi negli anni sessanta.\nAl Festival di Sanremo 1979 cant\u00f2 \"Nocciolino\".\nDiscografia parziale.\nEP.\n1965: \"Autoroute Europ\u00e9enne N.4/La Guerre/Un Jour C'est Longtemps Pour Nous Deux/Ne T'en Fais Pas\" (Disques Vogue,EPL 8401)\n1965: \"Autopista Europea N.4/La Guerra/Un Dia Es Mucho Tiempo Para Los Dos/No Te Preocupes\" (Disques Vogue, Hispavox,HV 27-148)\n1966: \"Les Elucubrations D'Antoine/Pourquoi Ces Canons/Petite Fille Ne Crois Pas/Qu'est-ce Qui Ne Tourne Pas Rond Chez Moi\" (Disques Vogue,EPL 8417)\n1966: \"Las Lucubraciones De Antoine/Para Que Estos Canones/Chiquilla,No Te Hagas Ilusiones/Que Es Lo Que Pasa?\" (Disques Vogue, Hispavox,HV 27-153)\n1966: 'Antoine Et Les Probl\u00e8mes'; \"Je Dis Ce Que Je Pense Et Je Vis Comme Je Veux/Contre-Elucubrations Problematiques/Ce Monde Existe/Dod\u00e9caphonie\" (Disques Vogue,EPL 8445)\n1966: 'Antoine Et Les Probl\u00e8mes'; \"Yo Digo Lo Que Pienso Y Vivo Como Quiero/Metamorfosis Extraordinaria/Contra-Lucubraciones Problem\u00e0ticas/Ruido De Rosas\" (Disques Vogue, Hispavox,HV 27-157)\n1966: \"Un El\u00e9phant Me Regarde/Qu'est-ce Que \u00e7a Peut Faire De Vivre Sans Maison/Mais Pas Pour Toi/Qu'est-ce Que Je Fous Ici\" (Disques Vogue,EPL 8473)\n1966: \"Un Elefante Me Mira/Que Puede Pasar Viviendo Sin Hogar/No Por Ti/Que Hago Aqu\u00ec?\" (Disques Vogue, Hispavox,HV 27-160)\n1966: \"Votez Pour Moi/Nadine/Je Reprends La Route Demain/Ma Fete Foraine\" (Disques Vogue,EPL 8488)\n1966: \"Votad Por Mi/Nadine/Manana Seguire El Viaje/Mi Verbena\" (Disques Vogue, Hispavox,HV 27-163)\n1967: \"Je L'Appelle Canelle/Mon Prince Et Ma Princesse/Juste Quelques Flocons Qui Tombent/Arretez De Me Parler de Faire L'Amour\" (Disques Vogue,EPL 8516\n1967: \"Madame Laure Messenger, Claude, Jeremie Et L'Existence De Dieu/Lolita, Lolita/Je Partirai Bientot/L'Anniversaire De Beethoven\" (Disques Vogue,EPL 8548)\n1967: \"Titine Ach\u00e8te Moi Un Camion/Le Marchand De Temps/Chanson Devant La Photo De Mon Idole/Lucie A Un P\u00e9tit Chat\" (Disques Vogue,EPL 8579)\n1968: \"Bonjour Salut/Le Roi De Chine/Mon P\u00e8re Se Prenait Pour Fred Astaire/Alors, Adieu Mais Bien Aim\u00e9e\" (Disques Vogue,EPL 8622)\n1968: \"La Tramontane/Mon Auto M'Attend/C'est Un Mal,L'Amour Existe/Mort De Petite Marie,L'Ensoleill\u00e9e\" (Disques Vogue,EPL 8612)\n1968: \"Ramenez-moi Chez Moi/Madame Becassine/L'Eau A Mont\u00e9 Les Marches Du Petit Escalier\" (Disques Vogue,EPL 8604)\n1968: \"Le Match De Football/Les Toits De Mon Village/Venez Avec Nous/Hiver\" (Disques Vogue,EPL 8646)\n1968: 'Les Disques D'Or De La Chanson'; \"Les Elucubrations D'Antoine/Ma Fete Foraine/Titine Ach\u00e8te Moi Un Camion/Je L'Appelle Canelle\" (Disques Vogue,EPL DOV.12)\n1969: \"Bonsoir La France/Je Resterai Ton Amour/Dites-Moi Ma M\u00e8re/Viens Frapper\" (Disques Vogue,EPL 8677)\n1969: \"Sauve Toi,Jo/La Chanson Qui Fait 'LaLa La'/Marie, Marie/Un Grand Amour\" (Disques Vogue,EPL 8678)\n1969: \"Que Cosa Has Puesto En El Caf\u00e8/Vente Con Nosotros/El Juego De Fut Bol/Estan Cayendo Copos De Nieve\" (Disques Vogue, Discos Tico,REP 10081)\n1969: 'En Duo Avec Georgette Plana'; \"Je T'Offre Un Verre/Music-Hall/Le Casatschock Hawaien/Les Pierres\" (Disques Vogue,EPL 8665)\n1969: \"Qu'est-ce Que T'As Mis Dans Le Caf\u00e9?/Tout Nu Devant La Glace/J'Ai Le Carnaval/Le Poisson,Le Soleil Et La Pluie\" (Disques Vogue,EPL 8661)\n1970: \"Taxi/Mes Amis/Vien Danser Le Rush/Tous Les Enfants Du Monde\" (Disques Vogue,EPL 8689)"}
{"id": "104562", "revid": "2200980", "url": "https://it.wikipedia.org/wiki?curid=104562", "title": "Sigourney Weaver", "text": "Dopo un piccolo ruolo in \"Io e Annie\", sale alla ribalta nel 1979 con il ruolo di Ellen Ripley nel film cult di Ridley Scott \"Alien\". Ha ripreso il ruolo in tre sequel: \"Aliens - Scontro finale\" (1986), per il quale ha ricevuto una nomination al Premio Oscar per la miglior attrice, \"Alien\u00b3\" (1992), e \"Alien - La clonazione\" (1997), divenendo la prima attrice nella storia degli Oscar a ricevere una nomination per un film di fantascienza. \u00c8 inoltre nota con il ruolo di Dana Barrett in \"Ghostbusters - Acchiappafantasmi\" (1984), \"Ghostbusters II\" (1989) e \"\" (2021), e della Dr. Grace Augustine in \"Avatar\" (2009).\nCandidata sette volte ai Golden Globe, nel 1989 vince come migliore attrice in un film drammatico e migliore attrice non protagonista per \"Gorilla nella nebbia\" e \"Una donna in carriera\", divenendo la prima attrice in assoluto ad aggiudicarsi due Golden Globe nello stesso anno. Ha ricevuto altre due nomination agli Oscar per entrambi i film. \nBiografia.\nSusan Alexandra Weaver \u00e8 la figlia di un dirigente della NBC, Sylvester \"Pat\" Weaver, e dell'attrice britannica Elizabeth Inglis e nipote dello scrittore ed attore Doodles Weaver. Inizi\u00f2 ad usare il nome \"Sigourney\" nel 1963, sulla scia del personaggio del romanzo \"Il Grande Gatsby\" di Francis Scott Fitzgerald. Negli anni settanta la Weaver studia teatro alla Yale University, dove appare nella prima rappresentazione di un'opera originale scritta dal suo amico e compagno di studi Christopher Durang. \nGli inizi e \"Alien\".\nLa sua prima apparizione al cinema \u00e8 in \"Io e Annie\" (1977) di Woody Allen (dove appare per pochi secondi), ma \u00e8 la straordinaria recitazione nel film \"Alien\" di Ridley Scott (dove interpreta il tenente Ellen Ripley), che le assicura la partecipazione ai seguiti \"Aliens - Scontro finale\" (1986), per il quale riceve la candidatura all'Oscar come miglior attrice protagonista, \"Alien\u00b3\" (1992) e \"Alien - La clonazione\" (1997). In altri ruoli ha interpretato personaggi con caratteristiche simili a quelle di Ripley. Sigourney Weaver \u00e8 stata la prima attrice a recitare come protagonista in un film di fantascienza e una delle poche ad esser candidata al Premio Oscar per un film horror e/o fantascientifico (che, per\u00f2, non riusc\u00ec a vincere). La sua interpretazione in \"Aliens - Scontro finale\" \u00e8 al numero 58 nella classifica fatta dalla rivista \"Premi\u00e8re\" delle 100 pi\u00f9 grandi interpretazioni di tutti i tempi (\"Premi\u00e8re Magazine's 100 Greatest Performances of all Times\").\nAnni ottanta.\nDopo la consacrazione con \"Alien\", nel 1982 \u00e8 diretta da Peter Weir in \"Un anno vissuto pericolosamente\". Due anni dopo recita in \"Ghostbusters - Acchiappafantasmi\" (1984) di Ivan Reitman, mentre nel 1985 \u00e8 protagonista insieme a Gerard Depardieu del brillante film d'avventura \"Alta, bella e pericolosa\", nel quale la Weaver recita in lingua francese. Dopo diverse apparizioni al Saturday Night Live, nel 1989 riceve la candidatura all'Oscar sia come protagonista sia come non protagonista, rispettivamente per \"Gorilla nella nebbia\" e per \"Una donna in carriera\", per il quale ottiene anche la candidatura ai BAFTA. Nello stesso anno recita di nuovo sotto la regia di Reitman in \"Ghostbusters II\". \nOltre alla candidatura per \"Aliens - Scontro finale\" agli Oscar 1987, Sigourney Weaver ha ottenuto altre due candidature agli Academy Awards, entrambe nel 1989, diventando una delle artiste ad aver ottenuto due candidature al premio nello stesso anno, una come miglior attrice protagonista per \"Gorilla nella nebbia\" e una come migliore attrice non protagonista per \"Una donna in carriera\".\nAnni novanta.\nNel 1992 torna ad esser diretta da Ridley Scott in \"1492: la conquista del paradiso\" nel ruolo della regina Isabella di Castiglia; in questo film ritrova sul set anche Gerard Depardieu, che interpreta il ruolo di Cristoforo Colombo. Nel 1994 Roman Polanski la sceglie per interpretare \"La morte e la fanciulla\" con Ben Kingsley.\n. Dopo una serie di film non andati a buon fine, si risolleva diretta da Ang Lee in \"Tempesta di ghiaccio\" che le fa ottenere il BAFTA alla migliore attrice non protagonista e nel 1999 recita in \"La mappa del mondo\" e \"Galaxy Quest\", apprezzate interpretazioni. Proprio per quest'ultimo ottiene una candidatura ai Saturn Award.\nAnni duemila.\nNel 2001 \u00e8 protagonista insieme a Gene Hackman, Ray Liotta e Jennifer Love Hewitt della commedia \"Heartbreakers - Vizio di famiglia\". Nel 2004 invece \u00e8 interprete di \"Imaginary Heroes\" e di \"The Village\". Bryan Singer la vuole originariamente per interpretare Emma Frost in \"X-Men - Conflitto finale\" ma Singer e Dan Harris (che la dirige in \"Imaginary Heroes\") lasciano il progetto di includere Frost tra i personaggi del film. Ha successivamente interpretato nel 2006 il ruolo di una donna autistica nel dramma \"Snow Cake\" e di Babe Paley in \"Infamous - Una pessima reputazione\".\nNel 2008 presta la sua voce per il film d'animazione \"WALL\u2022E\", prende parte al thriller \"Prospettive di un delitto\", appare in un episodio della popolare serie televisiva \"Eli Stone\" e gira il film \"Prayers for Bobby\" per il canale americano Lifetime in cui interpreta il ruolo di Mary Griffith, donna la cui ferrea morale religiosa \u00e8 causa del suicidio del proprio figlio gay. Il ruolo le fa ottenere una candidatura agli Emmy 2009 come Miglior attrice in un film per la televisione o mini-serie televisiva.\nSempre nel 2008 le viene conferito il premio speciale alla carriera al Marrakech International Film Festival; il premio le viene consegnato da Roman Pola\u0144ski, che la Weaver definisce uno dei migliori registi con cui abbia lavorato. Nel 2009 recita nella commedia \"Crazy on the Outside\" diretta da Tim Allen, con cui aveva lavorato in \"Galaxy Quest\", e prende parte al film \"Avatar\", nel ruolo della dottoressa Grace Augustine, per la regia di James Cameron, che l'aveva diretta in \"Aliens - Scontro finale\". Nel giugno 2009 viene inserita nel cast della commedia \"Paul\", diretta da Greg Mottola, con un cameo esilarante per i cultori della serie Alien, e nel film \"Ancora tu!\", accanto a Kristen Bell, Jamie Lee Curtis e Victor Garber.\nNel 2011 compare nella commedia \"Benvenuti a Cedar Rapids\", presentata al Sundance Film Festival. Nel 2012 recita nell'apprezzato film horror \"Quella casa nel bosco\". Altri suoi film da ricordare: la commedia \"Vamps\" (2012), diretta da Amy Heckerling e inedita in Italia, in cui la Weaver interpreta una regina vampira; il thriller \"Abduction\" (2011), in cui affianca Taylor Lautner; l'action spagnolo \"La fredda luce del giorno\" (2012), con Bruce Willis; il drammatico \"Rampart\" (2011), diretto da Oren Moverman, e il thriller \"Red Lights\" (2012), di cui \u00e8 protagonista insieme a Robert De Niro e Cillian Murphy.\nNel 2021 riprender\u00e0 il suo ruolo di Dana Barrett nel vero sequel dei primi due film di \"Ghostbusters\", intitolato \"\", diretto da Jason Reitman.\nVita privata.\n\u00c8 sposata dal 1984 con il regista teatrale Jim Simpson, da cui ha avuto nel 1990 una figlia, Charlotte.\nDoppiatrici italiane.\nNelle versioni in italiano dei suoi lavori, Sigourney Weaver \u00e8 stata doppiata da:\nDa doppiatrice \u00e8 sostituita da:\nOmaggi.\nIn Italia la Weaver/Ripley ha ispirato l'intraprendente \"Legs Weaver\" protagonista di una serie di fumetti, prodotta tra il 1994 e il 2005 della Sergio Bonelli Editore."}
{"id": "104566", "revid": "1938393", "url": "https://it.wikipedia.org/wiki?curid=104566", "title": "GPU", "text": "L'unit\u00e0 di elaborazione grafica (o processore grafico, in inglese graphics processing unit, sigla GPU) \u00e8 un circuito elettronico progettato per accelerare la creazione di immagini in un frame buffer, destinato all'output su un dispositivo di visualizzazione. Le GPU vengono utilizzate in sistemi embedded come telefoni cellulari, personal computer e console di gioco. In un personal computer una GPU pu\u00f2 essere presente su scheda video o incorporata sulla scheda madre, mentre in alcune CPU sono incorporate nel die della CPU stessa.\nNegli anni settanta il termine GPU descriveva un'unit\u00e0 di elaborazione programmabile, che lavorava indipendentemente dalla CPU ed era responsabile della manipolazione e dell'output della grafica. Successivamente, nel 1994, Sony ha utilizzato il termine in riferimento alla GPU progettata da Toshiba per la console PlayStation. Il termine GPU \u00e8 stato reso popolare da NVIDIA nel 1999, che ha commercializzato la GeForce 256 come \"la prima GPU al mondo\".\nDescrizione.\nLe GPU moderne, sebbene operino a frequenze pi\u00f9 basse delle CPU, sono molto pi\u00f9 veloci di esse nell'eseguire i compiti in cui sono specializzate.\nLa GPU attualmente entra pesantemente in funzione solo nell'accelerazione 3D; nell'accelerazione 2D i dati vengono elaborati dalla CPU e allocati dalla GPU in una parte della memoria chiamata \"framebuffer\"; da l\u00ec, il RAMDAC (\"random access memory digital-to-analog converter\") legge i valori di colore da assegnare ai singoli \"pixel\" e genera il segnale per lo schermo.\nDiversamente, quando viene elaborata un'immagine 3D, la CPU del computer si occupa solo del calcolo delle coordinate geometriche dei vertici dei poligoni che compongono gli oggetti della scena, e lascia alla GPU il compito di riempire le facce formate da questi vertici (\"mesh\") e del calcolo delle ombre e degli effetti grafici da applicare ai poligoni, sgravandosi da pesanti operazioni di calcolo. Dopo di ci\u00f2 i dati risultanti verranno normalmente posizionati nel \"frame buffer\", per poi passare per il RAMDAC e arrivare alla resa grafica.\nDal punto di vista terminologico abbiamo tre soluzioni con architetture diverse:\nStoria.\nLe moderne GPU discendono dai chip grafici monolitici di fine anni settanta e degli anni ottanta.\nQuesti chip non avevano la funzione BitBLT, o l'avevano solo sotto forma di \"sprite\", e solitamente non avevano funzioni per il disegno di forme.\nAlcune GPU potevano eseguire pi\u00f9 operazioni in una \"display list\", e potevano usare il DMA per ridurre il carico sulla CPU; uno dei primi esempi \u00e8 stato il co-processore ANTIC usato sul computer Atari 800 e Atari 5200. Alla fine degli anni ottanta e all'inizio degli anni novanta, le GPU di fascia alta venivano spesso implementate con microprocessori non specializzati ad alta velocit\u00e0; alcune schede grafiche (molto costose) per PC e workstation usavano chip DSP (digital signal processor) (come la serie TMS340 della TI) per implementare funzioni veloci di disegno, e molte stampanti laser venivano fornite con un elaboratore di immagini raster PostScript (un caso speciale di una GPU) funzionante su una CPU RISC come l'AMD 29000.\nMan mano che la tecnologia di costruzione di chip migliorava, \u00e8 diventato possibile spostare sia le funzioni di disegno sia la funzione BitBLT sulla stessa scheda (e, in seguito, nello stesso chip) insieme ad un normale controllore di frame buffer come il VGA; questi \"acceleratori 2D\" semplificati non erano cos\u00ec flessibili come le GPU basate su microprocessore, ma erano molto pi\u00f9 facili da costruire e da vendere. L'Amiga \u00e8 stato il primo computer per il mercato di massa a includere un blitter nel suo hardware video, e il sistema grafico IBM 8514 \u00e8 stato una delle prime schede video per PC a implementare in hardware le primitive 2D.\nAll'inizio degli anni '90, la diffusione di Microsoft Windows ha generato un grande interesse verso la grafica raster 2D ad alta velocit\u00e0 e alta risoluzione (che in passato era stato il dominio delle workstation Unix e dei Macintosh Apple). Per il mercato dei PC, la dominanza di Windows ha significato che i produttori di dispositivi grafici per PC adesso potevano focalizzare gli sforzi di sviluppo su una sola interfaccia di programmazione, la GDI.\nNel 1991, S3 Graphics ha introdotto il primo acceleratore 2D su singolo chip, l'S3 86C911 (il cui nome \u00e8 stato ispirato dall'autovettura Porsche 911 come indicazione dell'aumento di velocit\u00e0 che prometteva). L'86C911 ha generato molti imitatori; nel 1995, tutti i principali produttori di chip grafici per PC avevano aggiunto il supporto per l'accelerazione 2D ai loro chip. Entro questo tempo, gli acceleratori per Windows non programmabili avevano sorpassato, in termini di prestazioni di Windows, i costosi coprocessori grafici ad uso generico, per cui i coprocessori scomparvero dal mercato dei PC.\nNel 1999 fu introdotta la prima generazione di schede grafiche GeForce prodotte dalla NVIDIA Corporation, pensate appositamente per la grafica 3D. Un anno dopo ATI Technologies introdusse il primo chip della famiglia Radeon. Questi due brand acquistarono sempre pi\u00f9 quote di mercato ed oggi si spartiscono il mercato delle schede grafiche per i videogiochi.\nCon l'avvento dell'API DirectX versione 8 e di simili funzionalit\u00e0 in OpenGL, le GPU hanno aggiunto l'ombreggiatura (shading) programmabile alle loro funzioni. Ogni pixel poteva adesso essere elaborato da un breve programma che poteva ricevere in input delle \"texture\" ed ogni vertice geometrico poteva analogamente essere elaborato da un breve programma prima di essere proiettato sullo schermo. Nel 2003, con l'introduzione della NVIDIA GeForce FX (detta anche NV30), gli ombreggiatori (shader) di pixel e di vertici potevano realizzare dei cicli, delle lunghe operazioni a virgola mobile, e in generale stavano diventando rapidamente flessibili quanto una CPU dedicata all'elaborazione d'immagini raster.\nL'avvento dell'interfaccia AGP (accelerated graphics port), con standard di interfaccia 2x - 4x e 8x, fece in modo da consentire una maggiore banda passante di informazioni per permettere un accesso diretto alla memoria fisica del computer da parte della scheda grafica, in modo da poter gestire texture e oggetti 3D di grandi dimensioni, garantendo una maggiore velocit\u00e0 nelle operazioni di calcolo grafico. Le velocit\u00e0 sono di, rispettivamente, 533 MB/s per AGP 1x/2x, 1066 MB/s per AGP 4x e 2133 MB/s per AGP 8x.\nL'avvento del PCI Express port\u00f2 all'inesorabile declino dell'interfaccia AGP, garantendo velocit\u00e0 di trasferimento di molto superiori e permettendo l'utilizzo di schede grafiche con maggiori richieste di consumi energetici. Questo port\u00f2 alla costruzione di chip grafici molto pi\u00f9 evoluti dei precedenti, aprendo la strada ad una sempre pi\u00f9 realistica grafica in continuo sviluppo sia per usi professionali sia per usi domestici.\nL'ultima versione oggi disponibile di DirectX \u00e8 la 12, integrata in Windows 10, con un aggiornamento in Vista, che rappresenta un ulteriore passo avanti nella programmabilit\u00e0 delle GPU, grazie all'introduzione di shader unificati. Con l'upgrade a DirectX 10 e 11 \u00e8 inoltre possibile godere degli effetti video di Tessellation (generazione automatica scalare di poligoni su superfici piane e no) che permette di generare minuziosi particolari delle Texture senza sconvolgere lo scenario in modo massivo. Inoltre, con l'avvento dei Blu-ray Disc la GPU dovr\u00e0 essere progettata per gestire il segnale e le chiavi AACS che servono per verificare l'autenticit\u00e0 del film.\nI nuovi chip grafici godono di upscaling su video a scarsa qualit\u00e0, di maggiore velocit\u00e0 di riproduzione dei filmati e dei contenuti DVD oltre i 25 fps e di un complessivo miglioramento dei colori, delle luci e dei rapidi cambi di scena.\nOggi le GPU, ad alto parallelismo, hanno cominciato a contendere alla CPU funzioni computazionali, e un sottosettore della ricerca, chiamato GPGPU (sigla di General Purpose Computing on GPU), ha trovato impiego in vari campi come l'esplorazione petrolifera, l'elaborazione di immagini scientifiche e perfino la determinazione del prezzo delle opzioni sulle azioni di borsa. Le tecnologie pi\u00f9 note per l'elaborazione GPGPU sono nVidia CUDA, ATI CTM (precedentemente noto come ATI Stream) e OpenCL.\nCrisi da carenza.\nNel 2020 si \u00e8 assistito a una carenza di reperibilit\u00e0 di schede video, causata da un duplice motivo: Crisi dei materiali e della logistica causata dal COVID-19 e la crescente richiesta dei miner di criptovalute"}
{"id": "104583", "revid": "767487", "url": "https://it.wikipedia.org/wiki?curid=104583", "title": "Peter Hammill", "text": "Biografia.\nLa carriera solista di Hammill \u00e8 sempre andata di pari passo con l'attivit\u00e0 nei Van der Graaf Generator. Gi\u00e0 nel 1969 infatti, \"The Aerosol Grey Machine\" era progettato come suo album d'esordio ma fu poi pubblicato a nome del gruppo per svincolare quest'ultimo da un contratto discografico con la Mercury; il primo album a suo nome arriv\u00f2 nel 1971: \"Fool's Mate\", registrato mentre il cantante era ancora membro dei Van der Graaf Generator e con la collaborazione degli altri tre membri del gruppo. Molti dei testi del primo Hammill hanno contenuti letterari, poetici e i suoi brani spaziano dalla forma canzone a suites musicali.\nHammill incise numerosi album dopo il primo scioglimento dei Van der Graaf avvenuto nel 1972. Fra questi va ricordato \"Nadir's Big Chance\" (1974) oggi considerato un album importante del proto-punk britannico. Hammill \u00e8 stato esplicitamente citato come influenza da Johnny Rotten in un'intervista radiofonica del 1977.\nNel 1973 partecipa come ospite al tour britannico de Le Orme. Per il gruppo veneto scrive anche i testi di \"Felona and Sorona\", versione in lingua inglese dell'album \"Felona e Sorona\".\nNel 1974 Hammill pubblic\u00f2 il libro \"Killers, Angels, Refugees\" (Charisma Books, Londra), una raccolta di poesie e racconti brevi. Il libro fu in seguito ristampato da Hammill stesso (Sofa Sound, Bath) e fu seguito da un'altra pubblicazione, \"Mirrors, Dreams, Miracles\" (1980).\nHa collaborato con la cantante italiana Alice, per la quale ha scritto il brano \"Now and Forever\", contenuto nell'album della cantante \"Il sole nella pioggia\", del 1989.\nNel 2005 ha realizzato un nuovo album (\"Present\") con il gruppo riunitosi per l'occasione.\nGli album di Hammill sono attualmente prodotti dalla sua etichetta personale, la Fie! Records.\nNel dicembre del 2003 Hammill \u00e8 sopravvissuto a un infarto, pochi mesi dopo ha pubblicato l'album \"Incoherence\", un disco composto di un'unica grande suite della durata di 42 minuti circa, che tratta vari argomenti legati alla complessit\u00e0 e alla inefficacia del linguaggio. Alla fine del 2004, ha ricevuto in Italia il prestigioso Premio Tenco per la canzone.\nNel gennaio 2016 il Conservatorio \"G. Nicolini\" di Piacenza gli ha conferito\u00a0\u2013assieme al collega musicista Greg Lake \u2013 la laurea ad honorem.\nStile.\nPer certi versi \u00e8 difficile trattare separatamente la carriera solista di Hammill negli anni settanta e i suoi lavori con la band; se da una parte molta della musica e tutti i testi dei Van der Graaf Generator si devono a Hammill, dall'altra gli altri membri del gruppo hanno quasi sempre contribuito ai suoi album solisti. Vi \u00e8 comunque una differenza di approccio fra le due produzioni; tendenzialmente, gli album solisti di Hammill sono pi\u00f9 introspettivi e melodici, mentre quelli dei Van der Graaf Generator trattano temi pi\u00f9 ampi e sono caratterizzati da musicalit\u00e0 pi\u00f9 sinfoniche e strutturate, con maggiori elementi jazz e jazz-rock.\nBench\u00e9 l'opera di Hammill sia chiaramente collocata nel contesto del rock progressivo, nei suoi lavori appaiono numerosi stili musicali: vi si trovano esperimenti di musica elettronica d'avanguardia (\"Loops and Reels\", \"Unsung\", \"Spur of the Moment\"), opera (\"The Fall of the House of Usher\"), composizioni per piano e voce (\"And Close As This\") e per voce e chitarra (\"Clutch\"), e registrazioni col supporto di tradizionali rock band (\"Enter K\").\nMolti considerano la voce di Hammill come il tratto pi\u00f9 distintivo della sua musica. Formatosi probabilmente nei cori gesuiti, Hammill ha uno stile canoro decisamente inglese, ma con una gamma tonale estremamente ampia, dal celestiale all'urlo di rabbia (comunque molto controllato e intellettualizzato). I suoi registri vanno dal basso-baritono (come dimostrato ampiamente nell'album \"The Fall of the House of Usher\" in particolare la versione del 1999,un'opera-rock dove interpreta la parte di Roderick Usher, un basso appunto) al tenore; \u00e8 capace di ruggire, canticchiare, lanciare acuti e urlare, una variet\u00e0 di modi espressivi che \u00e8 stata paragonata alla versatilit\u00e0 della chitarra di Hendrix. In generale si pu\u00f2 dire che lo stile canoro di Hammill \u00e8 teatrale, istrionico, e la massima espressione di questa sua grande espressivit\u00e0 trova certamente luogo negli spettacoli live, dove vengono abbandonate le \"rotaie\" della canzone registrata in studio ed ogni brano viene spesso reinventato.\nI testi di Hammill presentano una serie di temi ricorrenti: l'amore, le relazioni umane, l'invecchiamento e la morte, la follia, la politica, la consapevolezza e l'introspezione, la religione. I temi fantascientifici di molti brani dei Van der Graaf sono quasi del tutto assenti nei suoi lavori solisti. Resta comunque (come nei Van der Graaf) la natura fortemente cerebrale e intellettuale dei suoi versi, che traspare nei numerosi riferimenti alle grandi opere della letteratura inglese (soprattutto Shakespeare, ma anche Lewis Carroll), nel frequente sconfinare dei testi dalla dimensione esistenziale a quella filosofica, nell'interesse per la logica e la razionalit\u00e0 (con i loro limiti), frequentemente trasposte metaforicamente in immagini attinenti agli scacchi, al tema del doppio (il riflesso nello specchio) o in riferimenti all'opera di Escher (non a caso lo stesso logo dei Van der Graaf Generator ha una geometria escheriana). Vi sono inoltre una serie di immagini ben definite e specifiche che fanno da filo conduttore a quasi tutta l'opera poetica di Hammill: l\"'imperatore\", il \"fuggiasco\", il \"buffone di corte\", il \"camaleonte\", la \"porta\", la \"fotografia\" e lo \"specchio\" e altre."}
{"id": "104587", "revid": "1305772", "url": "https://it.wikipedia.org/wiki?curid=104587", "title": "Scienza patologica", "text": "Scienza patologica \u00e8 il termine coniato dal Premio Nobel per la chimica Irving Langmuir durante un incontro allo Knolls Research Laboratory avvenuto il 18 dicembre del 1953. Langmuir ha utilizzato questo termine per descrivere quelle idee delle quali \"non ci si riesce a liberare\", anche molto tempo dopo essere state dichiarate erronee dalla maggior parte degli studiosi di un certo settore. Il termine \u00e8 stato spesso visto come insulto rivolto alla persona, incapace di accorgersi della completa follia dell'obiettivo; l'atteggiamento, infatti, sottende l'autoinganno, e per questo motivo va distinto dalla frode scientifica (che invece \u00e8 sempre fatta in piena coscienza).\nI critici di questo concetto sostengono che il paradigma di scienza patologica non \u00e8 in grado di stabilire criteri di distinzione tra le scoperte durature e le mode passeggere, e che potrebbe essere applicato a molte scoperte del passato dall'impatto rivoluzionario.\nScienza patologica.\nLa scienza patologica, cos\u00ec definita, \u00e8 un processo psicologico con il quale uno scienziato, che accetta a monte il metodo scientifico, inconsciamente se ne distacca, mettendo in moto un processo di interpretazione dei dati secondo i propri desideri. Solitamente un atteggiamento di scienza patologica si distingue da questi aspetti:\nSi tratta in realt\u00e0 di un atteggiamento molto simile a quello perpetrato da uno che si occupa di pseudoscienza.\nRaggi N.\nLangmuir ha discusso il caso dei raggi N quale esempio universale di scienza patologica.\nNel 1903, Prosper-Ren\u00e9 Blondlot, intento allo studio dei raggi X (come molti dei fisici dell'epoca) not\u00f2 quella che interpret\u00f2 come una nuova radiazione visibile in grado, tra le altre cose, di essere deflessa dall'alluminio. I risultati vennero apparentemente confermati da altri eminenti fisici francesi, tra cui Becquerel. \nDopo qualche tempo, un altro fisico americano, Robert Williams Wood, che aveva provato senza successo a replicare gli esperimenti di Blondlot, decise di far visita al suo laboratorio. Blondlot e i suoi collaboratori replicarono davanti a lui un esperimento che, a parere loro, dimostrava che i raggi N esistevano con quattro lunghezze d'onda diverse. L'esperimento consisteva nel far passare i raggi attraverso una fessura di 2 millimetri, poi attraverso un prisma di alluminio, per misurarne infine l'indice di rifrazione con la precisione del centesimo di millimetro. Doveva inoltre avvenire in una stanza buia, poich\u00e9 la luce visibile avrebbe potuto interferire con la rilevazione dei raggi N.\nWood chiese quanto avesse senso misurare qualcosa con precisione 0,01 mm partendo da una sorgente di 2 mm, e Blondlot rispose qualcosa come \"Questo \u00e8 uno degli aspetti pi\u00f9 affascinanti dei raggi N: essi non seguono le ordinarie leggi della fisica\". Allora Wood chiese di ripetere l'esperimento, e senza farsi vedere da Blondlot, rimosse il prisma. Eppure, a detta sua, lui ottenne i soliti risultati. \nUlteriori esempi.\nLangmuir port\u00f2 anche altri esempi di scienza patologica nel corso di quel breve incontro, fra cui la convinzione che siano possibili percezioni extra-sensoriali (ESP), ma molti di essi sono oggi caduti nel dimenticatoio (tuttavia, se ne sono aggiunti di nuovi).\nCritiche.\nLangmuir in passato sostenne la teoria della struttura cubica dell'atomo, successivamente abbandonata in favore della teoria atomica di Niels Bohr. Il senso della definizione di scienza patologica pu\u00f2 essere chiarito proprio dal confronto tra questa vecchia teoria e il caso dei raggi N.\nAppena una certa teoria viene classificata come scienza patologica, i sostenitori della categoria si affrettano a difendere anche la particolare teoria. In generale, l'argomento fondamentale a sostegno di questo atteggiamento \u00e8 che \"nessuno, nel passato, considerava reale l'\u00abeffetto xxx\u00bb, ma il tempo ha dato le sue dimostrazioni\". Questo argomento pare non centrare la questione. Il problema non \u00e8 accertare l'esistenza o meno di un certo effetto, al di l\u00e0 del fatto che la gente possa \"crederci\" o meno; il problema \u00e8 il metodo con il quale il problema \u00e8 affrontato.\nNondimeno il termine resta di difficile applicazione, anche soltanto per il fatto che la parola \"patologica\" richiama troppo direttamente il concetto di malattia (in questo caso, mentale). Andrebbe individuato un termine pi\u00f9 neutro.\nN\u00e9, in verit\u00e0, le scienze riconosciute si sono mostrate storicamente infallibili nell'applicazione del concetto; sono infatti molte le teorie etichettate a torto come \"scienza patologica\"."}
{"id": "104589", "revid": "1543377", "url": "https://it.wikipedia.org/wiki?curid=104589", "title": "Lockheed F-104 Starfighter", "text": "Il Lockheed F-104 Starfighter \u00e8 un aereo monomotore ad alte prestazioni e supersonico, sviluppato originariamente per la United States Air Force (USAF) come caccia intercettore. Fu uno degli aerei della Century Series e fu in servizio con l'USAF dal 1958 fino al 1969, proseguendo la carriera operativa nella Air National Guard fino a quando non fu radiato negli Stati Uniti nel 1975. La National Aeronautics and Space Administration (NASA) ebbe in dotazione fino al 1994 una piccola flotta mista di varie versioni di F-104, utilizzati per prove nei regimi supersonici di volo e a supporto dei programmi spaziali.\nGeneralit\u00e0.\nL'F-104C venne impiegato dall'USAF durante la guerra del Vietnam, mentre gli F-104A vennero schierati dal Pakistan nel corso delle guerre indo-pakistane. Alcuni \"Starfighter\" dell'aviazione militare della Repubblica di Cina (Taiwan) si scontrarono nel 1967 con aerei della Repubblica Popolare Cinese sui cieli dell'isola contesa di Quemoy. La versione finale dell'F-104 fu l'F-104S, caccia intercettore ogni-tempo, progettato dalla Fiat aviazione, divenuta poi Aeritalia, per l'Aeronautica Militare italiana e dotata di missili aria-aria a guida radar AIM-7 Sparrow. Una versione di F-104 ad ala alta ampiamente riprogettata e denominata CL-1200 Lancer (o Lockheed X-27), non and\u00f2 oltre lo stadio di realizzazione del \"mock-up\".\nDa una serie di modifiche rispetto al progetto originale, nacque il modello F-104G, che vinse il concorso NATO per un nuovo cacciabombardiere. Vennero anche prodotte diverse versioni biposto da addestramento, la pi\u00f9 numerosa delle quali \u00e8 stata la TF-104G. Nel complesso vennero realizzati 2578 \"Starfighter\", per lo pi\u00f9 da aziende aeronautiche di paesi membri della NATO. L'F-104 and\u00f2 in dotazione alle forze aeree di oltre una dozzina di nazioni, concludendo il servizio operativo con la radiazione da parte dell'Aeronautica Militare italiana nel maggio 2004, circa 46 anni dopo la sua introduzione nel 1958 da parte dell'USAF.\nLo \"Starfighter\" arriv\u00f2 all'attenzione del pubblico a causa dell'alto numero di incidenti e in particolare a causa delle perdite subite dalla aviazione militare tedesca. L'emergere dello scandalo Lockheed, relativo a gravi casi di corruzione in occasione della stesura dei contratti di acquisto di velivoli prodotti dalla azienda statunitense, caus\u00f2 notevoli controversie politiche in Europa e in Giappone.\nStoria.\nSviluppo.\nQuando il capo del gruppo di progettazione della Lockheed Clarence \"Kelly\" Johnson ebbe occasione di interrogare i piloti reduci della Guerra di Corea che si erano scontrati con il MiG-15, si rese conto che essi avrebbero sacrificato molto in cambio di maggiori prestazioni da parte dei loro aerei. Nessun caccia alleato aveva potuto competere con quelli dell'URSS, sia per velocit\u00e0 e angolo di salita, sia per quota di tangenza. Inoltre, i piloti chiedevano una riduzione di peso e dimensioni e una semplificazione dei mezzi.\nAl ritorno negli Stati Uniti, Johnson inizi\u00f2 la progettazione di un aereo con tali caratteristiche. A marzo, il suo \"team\" stava studiando diversi tipi di velivoli, che spaziavano dalle 3 alle 23 tonnellate di peso. Nel novembre del 1952 il risultato fu il Lockheed L-246 di 5,4 tonnellate, che rimarr\u00e0 essenzialmente identico allo \"Starfighter\". Il progetto fu presentato all'Air Force, che si rivel\u00f2 interessata al velivolo, tanto da coinvolgere diverse aziende nella sua realizzazione.\nAd aprile il \"mock-up\" era gi\u00e0 pronto per le ispezioni e a maggio cominciarono i lavori su due prototipi. Il primo di questi cominci\u00f2 a volare nel marzo 1954 nelle mani del collaudatore Tony LeVier. Va notato che il tempo totale per arrivare a volare a partire dal progetto fu, per lo \"Starfighter\", di circa due anni, a fronte dei dieci/quindici necessari al giorno d'oggi.\nTecnica.\nCellula.\nL'F-104 era caratterizzato da un disegno dell'ala dalle caratteristiche radicali. La maggior parte dei caccia a reazione dell'epoca adottava l'ala a freccia o a delta, la quale consentiva un ragionevole equilibrio tra prestazioni aerodinamiche, velocit\u00e0 di salita e spazio interno utilizzabile per il carburante e gli equipaggiamenti. Esperimenti della Lockheed, tuttavia, stabilirono che la forma pi\u00f9 efficace per il volo supersonico ad alta velocit\u00e0 era una piccola ala trapezoidale dritta, montata a met\u00e0 fusoliera. L'ala scelta fu quindi estremamente sottile con uno rapporto spessore/corda di solo 3,36% e un allungamento alare (il rapporto tra apertura alare e corda alare media) di 2.45. I bordi d'entrata erano cos\u00ec sottili (0,016 in/0,41\u00a0mm) e taglienti che risultavano un pericolo per il personale di terra e dovevano essere installati dispositivi di protezione durante le operazioni a terra.\nLa sottigliezza delle ali richiese che i serbatoi di carburante e il carrello di atterraggio dovessero essere collocati nella fusoliera. I martinetti idraulici di azionamento degli alettoni dovevano essere di solo 1 pollice (25\u00a0mm) di spessore, per potere trovare alloggiamento. Le ali furono dotate di \"flap\" sia sul bordo d'entrata che su quello d'uscita. La piccola ala era caratterizzata da un elevato carico alare, il che causava velocit\u00e0 di atterraggio eccessive. Venne quindi introdotto un sistema di controllo dello strato limite (in inglese \"boundary layer control system - BLCS\") che, utilizzando aria compressa spillata dal compressore del motore, soffiava un flusso d'aria supplementare sul bordo d'uscita dell'ala per fornire maggiore energia al flusso d'aria che investiva i relativi \"flap\" e aumentare quindi la stabilit\u00e0 dello strato limite. Il sistema si dimostr\u00f2 fondamentale per aumentare la sicurezza degli atterraggi, ma nel contempo si rivel\u00f2 un problema per la manutenzione.\nLo \"stabilator\" (stabilizzatore orizzontale completamente mobile) venne montato in cima all'impennaggio verticale per ridurre l'accoppiamento inerziale. Poich\u00e9 la deriva verticale era di poco pi\u00f9 corta della lunghezza di ogni ala e quasi altrettanto efficace aerodinamicamente, poteva comportarsi come un'ala quando si utilizzava il timone creando il fenomeno noto come \"Dutch roll\". Per compensare questo effetto le ali vennero di progetto inclinate verso il basso con un angolo diedro negativo di 10\u00b0\nLa fusoliera dello \"Starfighter\" aveva un alto rapporto di finezza (il rapporto lunghezza/larghezza), cio\u00e8 si assottigliava verso il naso affilato e aveva una piccola sezione frontale. La fusoliera era completamente riempita con il radar, la cabina di pilotaggio, il cannone, carburante, il carrello di atterraggio e il motore. Questa combinazione fusoliera/ala creava le condizioni per una resistenza estremamente bassa, ad eccezione degli assetti di volo ad alto angolo d'attacco (alfa), condizione in cui la resistenza indotta diventava molto elevata. Come risultato, lo \"Starfighter\" aveva eccellenti accelerazione e velocit\u00e0 di salita e potenzialmente un'alta velocit\u00e0 massima, ma le prestazioni in virata sostenuta erano scarse. Una modifica successiva dell'F-104A/B consent\u00ec l'uso dell'impostazione di decollo per i \"flap\" fino alla velocit\u00e0 di Mach 0.8 / 550 nodi, il che miglior\u00f2 la manovrabilit\u00e0 alle velocit\u00e0 subsoniche. Per il complesso delle sue caratteristiche aerodinamiche, l'F-104 era sensibile ai comandi ed estremamente spietato in caso di errore del pilota.\nMotore.\nL'F-104 \u00e8 stato progettato per utilizzare il motore turbogetto General Electric J79 alimentato da prese d'aria laterali con coni di aspirazione ottimizzati per le velocit\u00e0 supersoniche. A differenza di alcuni aerei supersonici, l'F-104 non ha prese d'aria a geometria variabile. Il rapporto potenza-peso \u00e8 eccellente e permette una velocit\u00e0 massima superiore a Mach 2. La velocit\u00e0 massima dello \"Starfighter\" \u00e8 limitata pi\u00f9 dalla struttura in alluminio e dai limiti di temperatura del compressore del motore che dalla spinta o resistenza, valori che porterebbero a una velocit\u00e0 massima teorica di Mach 2,2 calcolata solo dal punto di vista aerodinamico. Modelli successivi ai primi impiegarono versioni migliorate del J79, aumentando la spinta e diminuendo il consumo di carburante in modo significativo.\nVenne sperimentata anche una versione denominata ZELL (zero-length launch), per un decollo assistito da un potente razzo che partiva quando il motore era gi\u00e0 a piena potenza e col postbruciatore; questo progetto venne condotto nel 1963 presso la Edwards AFB in California dall'USAF su un aereo tedesco della Luftwaffe, lo F-104G con marche DA+102 del JBG 31 (JBG - \"Jagdbombergeschwader\" - stormo caccia bombardieri) di Norvenich; l'obbiettivo era di dare all'aereo la capacit\u00e0 di operare lanciato da un rimorchio nel caso probabile che gli aeroporti tedeschi venissero attaccati e resi inoperativi; il rientro doveva poi avvenire su tratti di autostrada, eventualmente con l'uso del gancio di arresto.\nSeggiolino eiettabile.\nI primi \"Starfighter\" utilizzavano seggiolini eiettabili che uscivano dal basso della fusoliera del tipo Stanley C-1. Ci\u00f2 era dovuto alla preoccupazione nei confronti dei pi\u00f9 convenzionali sedili a espulsione verso l'alto, che si temeva non fossero in grado di evitare l'impennaggio a T che sopraggiungeva. Questa scelta iniziale cre\u00f2 evidenti problemi nelle emergenze a bassa quota e 21 piloti USAF non riuscirono a salvarsi quando i loro velivoli ebbero emergenze a bassa quota. Il sedile a uscita inferiore venne presto rimpiazzato dai Lockheed C-2 a uscita verso l'alto, che erano in grado di evitare la coda, anche se avevano ancora un limite minimo di velocit\u00e0 dell'aereo di 104\u00a0nodi (170\u00a0km/h) per risultare efficaci. Su molti F-104 per l'esportazione il seggiolino originale venne sostituito dai Martin-Baker Mk.7 con capacit\u00e0 \"zero-zero\", cio\u00e8 in grado di estrarre con successo il pilota dal velivolo, anche a quota zero e velocit\u00e0 pari a zero.\nDurante l'anno con maggiori perdite per la Luftwaffe, il 1966, il generale Wernher Panitzki critic\u00f2 le modalit\u00e0 di acquisizione del velivolo; venne anche introdotta una revisione al seggiolino eiettabile, che vide succedersi sui modelli in dotazione alla Luftwaffe, dopo l'iniziale Lockheed C-2, il Talley Corp 10100 con booster a razzo (incline per\u00f2 ad un effetto destabilizzante), poi il Martin-Baker Mk GQ7A zero-zero (sempre per quota zero, velocit\u00e0 zero).\nAvionica.\nI primi \"Starfighter\" USAF avevano un radar basico AN/ASG-14T, il TACAN e una radio UHF AN/ARC-34. La versione cacciabombardiere, che ebbe diffusione sul mercato internazionale, venne invece dotata del radar molto pi\u00f9 avanzato Autonetics NASARR, di un avanzato sistema di navigazione inerziale Litton LN-3 Inertial Navigation System, un semplice collimatore ad infrarossi e un \"computer\" dati aria.\nAlla fine del 1960, la Lockheed, insieme con la Fiat aviazione, divenuta poi Aeritalia, svilupp\u00f2 una versione pi\u00f9 avanzata dello \"Starfighter\", l'F-104S, ad uso dell'Aeronautica Militare italiana per il ruolo di caccia intercettore ogni-tempo. L'F-104S impiegava un radar NASARR R21-G dotato di modalit\u00e0 \"Moving target indication\" (MTI) e di illuminatore a onda continua per la guida dei missili a guida radar semiattiva, tra cui l'AIM-7 Sparrow e il Selenia Aspide. Il sistema aggiornato di guida dei missili obblig\u00f2 a dismettere/sbarcare il cannone M61 Vulcan dello \"Starfighter\". A met\u00e0 degli anni ottanta, i rimanenti F-104S furono aggiornati allo standard ASA (Aggiornamento Sistemi d'Arma) con un radar FIAR R21G/M1, molto migliorato e pi\u00f9 compatto.\nArmamento.\nL'armamento di base dell'F-104 \u00e8 stato il cannone M61 \"Vulcan\" da 20\u00a0mm a canne rotanti di tipo Gatling. Quest'arma spesso aveva problemi di espulsione dei bossoli con conseguenti problemi di blocco dell'avionica di controllo. Lo \"Starfighter\" fu il primo aereo a impiegare questa nuova, per l'epoca, arma, dotata di una cadenza di fuoco di 6000 colpi al minuto. Il cannone, montato nella parte sinistra inferiore della fusoliera, era alimentato da un tamburo con 725 colpi posto dietro il sedile del pilota. Il cannone non veniva installato in tutte le versioni biposto e in alcune versioni monoposto, tra cui gli aerei da ricognizione e i primi F-104S italiani. I vani occupati da cannone e colpi in questi casi ospitavano equipaggiamenti avionici o serbatoi di carburante supplementari. La posizione del cannone era ben scelta perch\u00e9 la vampa non veniva vista dal pilota e quindi non interferiva con le sue capacit\u00e0 di visione notturna.\nL'aereo poteva imbarcare due missili aria-aria \"AIM-9 Sidewinder\" montati sulle estremit\u00e0 alari che potevano in alternativa ospitare serbatoi di carburante esterni. Agli F-104C venne aggiunto un pilone centrale e due piloni subalari per bombe, razzi o serbatoi di carburante supplementari. Il pilone centrale poteva trasportare un ordigno nucleare. Si poteva montare un lanciatore \"catamarano\" per due \"Sidewinders\" aggiuntivi in posizione avanzata della fusoliera, anche se questo tipo di installazione portava i missili molto vicini al suolo durante gli spostamenti a terra, rendendo le teste di guida vulnerabili ai detriti. Ai modelli F-104S vennero aggiunti altri due piloni lungo la fusoliera sotto gli agganci gi\u00e0 disponibili per il trasporto di bombe convenzionali. L'F-104S venne inoltre dotato di un pilone supplementare sotto ogni ala, portando il totale complessivo a nove. I due piloni sub-alari esterni potevano lanciare, oltre agli usuali AIM-9, anche missili a guida d'onda AIM-7 \"Sparrow\", di portata maggiore, il cui sistema di controllo (SAS) era alloggiato nel vano inizialmente destinato al cannone.\nNel suo ruolo di cacciabombardiere nucleare della NATO l'aereo nella versione tedesca G poteva trasportare una singola bomba 1-Mt B-43 come carico esterno al centro della fusoliera; la Luftwaffe arriv\u00f2 a schierarne fino a 250 con questa capacit\u00e0, ed ogni \"Geschwader\" (stormo) di cacciabombardieri ne manteneva sempre sei in costante allarme (QRA - \"Quick Reaction Alert\") 24 ore al giorno, pronti a decollare con un preavviso di 17 minuti; come in tutti i casi di armi nucleari in dotazione alla NATO, queste non potevano essere impiegate per decisione esclusiva del paese proprietario dell'aereo, ma richiedevano una doppia conferma attraverso dei codici di sicurezza; l'armamento convenzionale poteva essere composto da bengala illuminanti Lepus, bombe a grappolo CBU-33, varie bombe convenzionali non guidate e razziere LAU-3A.\nI 151 F-104G del Marineflieger (aviazione navale tedesca) portavano due missili antinave MBB Kormoran sui piloni subalari interni, con portata di 23 miglia e testata di 350 libbre (170 kg circa) ripartita in 16 proiettili radiali con sensore di detonazione ritardata, in modo da esplodere dentro lo scafo della nave colpita, e dopo il lancio volavano a 30 m dal pelo dell'acqua abbassandosi ulteriormente in fase finale per colpire appena sopra il pelo dell'acqua il bersaglio.\nCaratteristiche di volo.\nLo \"Starfighter\" \u00e8 stato il primo aereo da combattimento in grado di mantenere in modo continuativo la velocit\u00e0 di Mach\u00a02 in volo (Mach 2,2 per la versione S e successive, dotate di motore con maggiore spinta) e la sua velocit\u00e0 massima e prestazioni di salita rimangono degne di nota anche per gli \"standard\" moderni. Dotato di sottili ali supersoniche (visibili dalla cabina di pilotaggio solo negli specchietti retrovisori), fu progettato per garantire prestazioni ottimali a Mach 1,4 o pi\u00f9. Se utilizzato in modo appropriato, con attacchi a sorpresa ad alta velocit\u00e0 e un buon uso del suo eccezionale rapporto spinta-peso, poteva rivelarsi un avversario formidabile. Era eccezionale nella stabilit\u00e0 alle alte velocit\u00e0 (maggiori a 600 nodi) a bassissima quota, il che lo rendeva un ottimo cacciabombardiere tattico nucleare. Tuttavia, se attirato in un combattimento manovrato a bassa velocit\u00e0 contro avversari subsonici convenzionali in grado di eseguire virate strette (come accadde ai piloti pakistani che fronteggiavano gli \"Hawker Hunter\" dell'India, nel 1965), l'esito dei duelli aerei era sempre in bilico. Il grande raggio di virata degli F-104 era dovuto all'alta velocit\u00e0 necessaria per manovrare, all'elevato rischio di stallo assumendo alti angoli di attacco e al rischio, noto agli equipaggi, insito nella tendenza dell'aereo ad assumere un assetto cabrato.\nLe velocit\u00e0 di decollo erano nella regione dei 190 nodi (352\u00a0km/h), con il pilota che doveva rapidamente retrarre il carrello di atterraggio per evitare di superare il limite di velocit\u00e0 di 260\u00a0nodi (481\u00a0km/h) oltre la quale si sarebbe danneggiato. Salita e prestazioni in volo a velocit\u00e0 di crociera erano eccezionali. In modo non convenzionale, una spia \"slow\" (\"rallenta\") si accendeva sul cruscotto a circa Mach 2 per indicare che il compressore del motore si stava avvicinando al suo limite di temperatura e il pilota doveva rallentare il regime di rotazione del motore.\nPercorrendo il circuito di traffico aeroportuale, il lato sottovento poteva essere volato a 210\u00a0nodi (389\u00a0km/h) con i \"flap\" in posizione \"land\" selezionati, mentre il segmento finale era tipicamente volato a velocit\u00e0 intorno a 180\u00a0nodi (333\u00a0km/h) in funzione del peso del carburante rimanente. Andava mantenuta una elevata potenza del motore fino all'approccio finale per garantire un adeguato flusso d'aria per il sistema BLC (\"Boundary Layer Control\"), di conseguenza i piloti venivano avvertiti di non tagliare la manetta del reattore fino a quando l'aereo non era atterrato con certezza. La corsa di atterraggio veniva efficientemente ridotta dal parafreno e da un sistema frenante potente.\nSicurezza.\nIl livello di sicurezza dell'F-104 \"Starfighter\" divenne notizia di grande interesse per il pubblico, soprattutto in Germania, a met\u00e0 degli anni sessanta. Nella Germania occidentale si cominci\u00f2 a soprannominarlo \"Witwenmacher\" (\"Fabbricavedove\") o \"Bara Volante\". Alcune forze aeree hanno perso gran parte dei loro aerei a causa di incidenti, anche se il tasso di incidenti varia notevolmente a seconda delle condizioni operative. L'aviazione tedesca ha perso circa il 30% dei suoi F-104 in incidenti durante la sua carriera, mentre il Canada ha perso oltre il 50% dei suoi \"Starfighter\"; di contro, l'aeronautica militare spagnola non ne ha perso nessuno. Bisogna per\u00f2 notare che le condizioni di volo nei vari paesi erano alquanto differenti: in Spagna vi fu una sola squadriglia di F-104, con 21 velivoli, in servizio per soli sette anni e nel ruolo di intercettori. In Germania invece furono oltre 900, volavano con reparti di caccia ma anche di attacco al suolo e con condizioni meteo spesso pessime, con piloti che volavano per circa 15 ore al mese, contro le 20 degli altri piloti NATO, e passavano dall'addestramento iniziale nel sole del deserto statunitense alla visibilit\u00e0 minima tedesca su aerei manutenuti da coscritti altrettanto scarsamente addestrati (lo Starfighter richiedeva da 38 a 45 ore di manutenzione per ogni ora di volo)-\nAnche tra i canadesi, che lo usarono esclusivamente nel ruolo di attacco al suolo e come parte della forza NATO di deterrenza nucleare, vi fu un tasso di perdite pari al 50%, il pi\u00f9 elevato in assoluto; sui 200 CF104, dotati di equipaggiamento R-24A NASARR per l'esclusivo attacco al suolo e prodotti dalla Canadair, che equipaggiavano gli otto Squadrons in servizio in Germania, la met\u00e0 and\u00f2 distrutta in incidenti di volo; i restanti 38 TF104 prodotti dalla Lockheed per l'addestramento vennero usati dalla Strike-Recce OTU, riformata come 417 Operational Training Squadron (attiva dal 1962 al 1983)\nIl tasso d'incidenti di classe A (che comporta la perdita del velivolo) dell'F-104 in servizio con l'USAF \u00e8 stato di 26,7 incidenti ogni 100.000 ore di volo a partire da giugno 1977 (30,63 fino alla fine del 2007), il tasso di incidenti pi\u00f9 alto di qualsiasi caccia della \"Century Series\" per l'USAF. In confronto, il tasso di incidenti del Convair F-102 Delta Dagger era di 14,2 per 100.000 ore di volo(13,69 fino al 2007) mentre il tasso di incidenti per il North American F-100 Super Sabre era di 16,25 infortuni ogni 100.000 ore di volo.\nTra i piloti pi\u00f9 famosi della aeronautica militare statunitense che persero la vita in incidenti con l'F-104 si annoverano il generale di brigata Barnie B. McEntire, il tenente colonnello Raymond A. Evans, il maggiore Henry J. Schneckloth, il maggiore Robert H. Lawrence, Jr. e il capitano Iven Kincheloe. Il pilota collaudatore (ex USAAF) Joe Walker mor\u00ec in una collisione in volo con un XB-70 Valkyrie mentre volava con un F-104. Chuck Yeager, il primo uomo a superare il muro del suono, rimase quasi ucciso quando perse il controllo di un NF-104A durante un tentativo di record di quota. Nell'incidente perse la punta di due dita e venne ricoverato in ospedale per lungo tempo con gravi ustioni dopo essersi lanciato con il seggiolino eiettabile dal velivolo. L'aereo era pressurizzato.\nImpiego operativo.\nStati Uniti d'America.\nInizialmente, l'F-104A venne brevemente impiegato dall'Air Defense Command / Aerospace Defense Command (ADC) dell'USAF come caccia intercettore, anche se n\u00e9 la sua autonomia, n\u00e9 l'armamento erano adatti per quel ruolo. La prima unit\u00e0 ad entrare in servizio con l'F-104A fu il 20 febbraio 1958 l'83\u00b0 \"Fighter Interceptor Squadron\", di base presso la Hamilton AFB in California. Dopo soli tre mesi di servizio, l'unit\u00e0 venne messa a terra dopo una serie di incidenti causati dal motore degli aerei. I velivoli vennero poi dotati del motore J79-3B e altre tre unit\u00e0 dell'ADC ricevettero in dotazione gli F-104A. L'USAF ridusse gli ordini da 722 \"Starfighter\" a 155. Dopo solo un anno di servizio, i velivoli gi\u00e0 in servizio furono consegnati all'Air National Guard, in linea con il piano per cui l'F-104 doveva essere una soluzione provvisoria mentre l'ADC attendeva la consegna dei Convair F-106 Delta Dart.\nDurante la crisi di Berlino del 1961 il presidente John F. Kennedy ordin\u00f2 il 30 agosto 1961 di rientrare in servizio a 148.000 appartenenti alla Guardia Nazionale e alla Riserva, in risposta alle mosse sovietiche che miravano a impedire l'accesso alla citt\u00e0 di Berlino. 21067 di questi effettivi erano della Air National Guard (ANG) e vennero formati 18 gruppi di aerei da caccia, quattro gruppi da ricognizione, sei gruppi da trasporto e un gruppo di controllo tattico. Il 1\u00ba novembre 1962 l'USAF mobilit\u00f2 tre ulteriori gruppi di caccia intercettori della ANG. A fine ottobre e inizio novembre, otto delle unit\u00e0 da combattimento tattico si trasferirono in Europa con i loro 216 aerei con l'\"Operazione Stair Step\". A causa della loro scarsa autonomia, 60 F-104A furono trasferiti disassemblati con aerei da trasporto. La crisi si concluse nell'estate del 1962 ed il personale ritorn\u00f2 negli Stati Uniti.\nIl successivo modello, l'F-104C, entr\u00f2 in servizio con il \"Tactical Air Command\" come caccia multiruolo e cacciabombardiere. Il 479\u00b0 \"Tactical Fighter Wing\", con base George AFB in California, fu la prima unit\u00e0 a ricevere in dotazione questa variante di \"Starfighter\" nel settembre 1958. Sebbene non fosse una piattaforma ottimale per quel teatro di operazioni, l'F-104C venne impiegato limitatamente nella guerra del Vietnam. Nel 1967 anche gli F-104C vennero trasferiti alla Guardia Nazionale.\nGuerra del Vietnam.\nIn occasione dell'inizio della Operazione Rolling Thunder, lo \"Starfighter\" fu utilizzato sia nel ruolo di superiorit\u00e0 aerea e sia per il supporto aereo, anche se vi furono pochi combattimenti aerei. Malgrado gli F104 non abbiano abbattuto nessun aereo, svolsero con successo il compito di deterrenza nei confronti dei MiG. I gruppi di \"Starfighter\" effettuarono due rischieramenti in Vietnam, il primo dei quali da aprile 1965 a novembre 1965, volando 2937 sortite di combattimento. Durante questo primo impiego, due \"Starfighter\" furono abbattuti da fuoco proveniente da terra. Un altro venne abbattuto da un Shenyang J-6 dopo aver sconfinato e due F-104 andarono persi per una collisione in volo durante le ricerche dell'aereo disperso. Il 476\u00b0 \"Tactical Fighter Squadron\" venne invece rischierato in Vietnam da aprile 1965 a luglio 1965, perdendo uno \"Starfighter\", mentre il 436\u00b0 \"Tactical Fighter Squadron\" fu presente in Vietnam dal mese di luglio 1965 fino all'ottobre 1965, perdendo quattro velivoli.\nGli Starfighter tornarono in Vietnam quando il 435\u00b0 Tactical Fighter Squadron vi venne rischierato dal giugno 1966 fino al luglio 1967. In quel periodo vennero volate altre 2269 sortite di combattimento, per un totale di 5206 sortite nel conflitto nel corso dei due rischieramenti. Atri nove F-104 furono persi: due abbattuti dall'artiglieria antiaerea, tre da missili terra-aria e quattro perduti per guasti al motore. Le unit\u00e0 di \"Starfighter\" vennero sostituite nel teatro di operazioni da altre con altri tipi di velivoli o passarono all'F-4 Phantom nel luglio 1967 dopo aver perso in Vietnam un totale di 14 F-104 tra tutte le varie cause. Gli F-104 operativi in Vietnam furono aggiornati con il \"radar warning receiver\" APR-25/26.\nL'USAF era poco soddisfatta dello \"Starfighter\" e acquis\u00ec solo 296 esemplari in versione monoposto e biposto. All'epoca la dottrina americana per la guerra aerea dava poca importanza alla superiorit\u00e0 aerea (lo scontro tra aerei da caccia) e l'F-104 era ritenuto inadeguato sia per il ruolo di intercettore (cio\u00e8 per l'impiego contro i bombardieri), sia per il ruolo di cacciabombardiere tattico, avendo capacit\u00e0 di carico e autonomia inferiori rispetto ad altri aerei USAF. Venne quindi rapidamente ritirato dall'impiego a partire dal 1965. Gli ultimi F-104A in servizio operativo con l'USAF furono aggiornati nel 1967 con la sostituzione dei motori con i pi\u00f9 potenti e affidabili J79-GE-19. Gli ultimi \"Starfighter\" dell'USAF cessarono il servizio attivo nel 1969. Ne rimasero in servizio con la Puerto Rico Air National Guard fino al 1975.\nL'ultimo impiego di \"Starfighter\" con insegne statunitensi ebbe luogo in occasione dell'addestramento di piloti tedeschi per la \"Luftwaffe\", quando venne creato un gruppo di TF-104G e F-104G con sede presso la Luke Air Force Base in Arizona. Sebbene operassero con identificativi statunitensi, questi aerei - tra cui alcuni di produzione tedesca - erano di propriet\u00e0 della Germania. Rimasero in servizio fino al 1983.\nGuerre indo-pakistane.\nAll'alba del 6 settembre 1965, il \"flight liutenant\" pakistano Aftab Alam Khan rivendic\u00f2 l'abbattimento di un Dassault Myst\u00e8re IV indiano nel Pakistan occidentale e il danneggiamento di un altro, il che segn\u00f2 l'inizio dei combattimenti aerei nella guerra indo-pakistana del 1965. Secondo le fonti pachistane si sarebbe trattato del primo combattimento aereo con protagonista un caccia da Mach 2 e il primo abbattimento ottenuto utilizzando un missile aria-aria da parte della aeronautica militare del Pakistan. Fonti indiane contestano questa affermazione. Nel corso di quel conflitto l'aeronautica pachistana perse un F-104, mentre gli \"Starfighter\" furono accreditati di due vittorie: oltre al \"Myst\u00e8re\", infatti, secondo fonti pachistane, un F-104 abbatt\u00e9 un \"Breguet Aliz\u00e9\" indiano.\nSecondo i pachistani, vi fu anche un'intercettazione condotta da uno \"Starfighter\" che port\u00f2 alla cattura di un velivolo della Bh\u0101rat\u012bya V\u0101yu Sen\u0101 indiana. Il 3 settembre 1965 un Folland Gnat fu inseguito da un F-104 mentre sorvolava il Pakistan e costretto ad atterrare per arrendersi. L'aereo preda di guerra \u00e8 tuttora esposto nel museo dell'aviazione pachistana di Karachi.\nDurante la successiva guerra indo-pakistana del 1971, due F-104A furono abbattuti in un combattimento contro Mikoyan-Gurevich MiG-21 indiani. Uno degli F-104 era pilotato dal \"wing commander\" Middlecoat, che si eiett\u00f2 al di sopra del Golfo di Kutch in acque infestate da squali, e il cui corpo non fu mai trovato. Secondo un analista militare occidentale, l'episodio decret\u00f2 la superiorit\u00e0 del MiG-21 nel combattimento aria-aria contro l'F- 104 \"Starfighter\", che tante volte era stata teorizzata negli anni precedenti.\nScontro nello stretto di Taiwan del 1967.\nIl 13 gennaio 1967 quattro F-104G della Repubblica di Cina (Taiwan) si scontrarono con una formazione di 8 MiG-19 dell'aviazione militare della Repubblica Popolare Cinese sui cieli dell'isola contesa di Quemoy. Due F-104 abbatterono un MiG-19 ciascuno, ottenendo la prima vittoria confermata della storia per gli \"Starfighter\", vista l'assenza di riscontri nella guerra del Vietnam nel 1965 e le controversie nelle ricostruzioni degli scontri aerei tra India e Pakistan dello stesso anno. Un F-104 non rientr\u00f2 alla base dopo la battaglia aerea e il pilota fu dichiarato disperso in combattimento.\nAltri utilizzatori nel mondo.\nNel mentre l'F-104 stava perdendo interesse negli Stati Uniti, l'aviazione tedesca era alla ricerca di un aereo da combattimento multi-ruolo di progettazione straniera da impiegare a supporto della propria rete missilistica di difesa aerea. La Lockheed rielabor\u00f2 lo \"Starfighter\" per convertirlo da intercettore operativo solo con tempo favorevole ad aereo da attacco al suolo, ricognizione e per intercettazione ogni-tempo, presentando il risultato come F-104G dalla iniziale di \"Germany\". L'aereo risult\u00f2 vincitore nel confronto con l'English Electric Lightning, il Grumman F11F Super Tiger e il Northrop N-156. Si aprirono le porte per un nuovo mercato con altri paesi della NATO che port\u00f2 alla costruzione di un totale di 2578 F-104 tra tutte le varianti costruite negli Stati Uniti e all'estero per le varie nazioni. Diversi paesi ricevettero gli \"Starfighter\" grazie ai fondi stanziati nell'ambito del programma di assistenza militare \"Military Assistance Program\" (MAP). Negli aerei prodotti al di fuori dagli Stati Uniti, venne mantenuto il progetto del motore originale, ma ne fu consentita la costruzione su licenza in Europa, Canada e Giappone. I seggiolini eiettabili inizialmente furono quelli di progettazione Lockheed, ma in seguito furono sostituiti in alcuni paesi dai pi\u00f9 sicuri modelli prodotti dalla Martin-Baker e in grado di funzionare da quota zero e velocit\u00e0 zero.\nIl cosiddetto \"affare del secolo\" gener\u00f2 grandi ritorni economici per la Lockheed, ma l'emergere dello scandalo Lockheed relativo a gravi casi di corruzione avvenuta in diversi paesi e in particolare nei Paesi Bassi, Germania Ovest, Giappone e Italia, caus\u00f2 notevoli controversie politiche. In Germania il ministro della Difesa Franz Josef Strau\u00df fu accusato di aver ricevuto almeno 10 milioni di dollari per l'acquisto degli F-104 \"Starfighter\" della Germania Ovest nel 1961. Il principe Bernhard dei Paesi Bassi in seguito confess\u00f2 di aver ricevuto pi\u00f9 di 1 milione di dollari in tangenti. Tra il 1975 e il 1976 la Commissione Church, del Senato statunitense, fece emergere che le pratiche di corruzione nell'esportazione di armi da parte della Lockheed Corporation costituivano un sistema diffuso e consolidato. In Giappone per\u00f2 gli sforzi di corruzione della Lockheed vertevano intorno all'acquisizione degli aerei da pattugliamento marittimo, mentre in Italia lo scandalo riguard\u00f2 l'acquisizione degli aerei da trasporto Lockheed C-130 Hercules.\nL'impiego anche al di fuori degli Stati Uniti dell'F-104 inizi\u00f2 a diminuire verso la fine degli anni settanta, sostituito nel ruolo in molti casi dal General Dynamics F-16 Fighting Falcon. Gli \"Starfighter\" rimasero in servizio presso alcune forze aeree per altri due decenni. Gli ultimi F-104 operativi furono impiegati dalla Aeronautica Militare italiana, che li ha dismessi il 31 ottobre 2004.\nVersioni.\nNome dei due prototipi dotati del motore Wright J65 in attesa del motore J79 di serie che non era ancora pronto; un aereo montava il cannone M61 come banco di prova armamento. Entrambi i velivoli sono andati distrutti in incidenti.\n17 aerei di pre-produzione utilizzati per le prove sul motore ed equipaggiamenti e per le prove di volo. La maggior parte sono stati poi convertiti allo standard F-104A.\nVersione prodotta in un totale di 153 velivoli di produzione iniziale. L'F-104A venne impiegato dall'USAF dal 1958 al 1960 e poi fu trasferito alla \"Air National Guard\" fino al 1963 quando vennero richiamati dall'Air Defense Command per equipaggiare il 319th e il \"331st Fighter Interceptor Squadron\". Alcuni vennero esportati in Giordania, Pakistan e Taiwan e ognuno di questi tre stati ebbe occasione di utilizzarli in combattimento. Nel 1967 gli F-104A della 319\u00ba gruppo furono riequipaggiati con i motori J79-GE-19 motori da 17,900\u00a0lbf (79.6\u00a0kN) di spinta con postbruciatore; la quota di tangenza con questo motore si alz\u00f2 al di sopra dei 73,000\u00a0ft (22,250\u00a0m). Nel 1969 tutti gli F-104A e B in servizio con l'Air Defense Command vennero ritirati dal servizio. Il 18 maggio 1958 un F-104A stabil\u00ec il record mondiale di velocit\u00e0 di 1\u00a0404,19\u00a0mph (2\u00a0259,82\u00a0km/h).\ntre versioni demilitarizzate e dotate di un motore a razzo Rocketdyne LR121/AR-2-NA-1 con una spinta supplementare di 6\u00a0000\u00a0lbf (27\u00a0kN), utilizzate per l'addestramento degli astronauti a quote fino a 120\u00a0800\u00a0ft (36\u00a0820\u00a0m).\n22 F-104A convertiti droni radiocomandati e aerei per sperimentazioni.\nVersione biposto in tandem a doppi comandi da addestramento dell'F-104A. Ne vennero costruiti 26 esemplari. L'aereo aveva una pinna ventrale e il timone allargato, non aveva cannone e aveva una capacit\u00e0 di carburante nei serbatoi interni ridotta, ma per il resto rimaneva in grado di operare in combattimento. Un piccolo numero venne fornito alla Giordania, Pakistan e Taiwan .\nCacciabombardiere per il \"Tactical Air Command\" dell'USAF, dotato di sistema di controllo dell'armamento migliorato (AN/ASG-14T-2), attacchi per armi centrale e due piloni alari supplementari (portando il totale a cinque punti di attacco per serbatoi e armi) e capacit\u00e0 di trasportare una bomba nucleare Mk 28 o Mk 43 al pilone centrale. L'F-104C venne dotato della capacit\u00e0 di rifornimento in volo. Il 14 dicembre 1959 un F-104C stabil\u00ec il record mondiale di quota con 103\u00a0395\u00a0ft (31\u00a0515\u00a0m). Ne vennero costruiti 77 esemplari.\nVersione da addestramento biposto e a doppio comando dell'F-104C. 21 aerei costruiti.\nVersione da addestramento biposto e a doppio comando dell'F-104J per la K\u014dk\u016b Jieitai giapponese. La Lockheed produsse 21 aerei poi assemblati dalla Mitsubishi.\nVersione d'addestramento biposto e a doppio comando dell'F-104D, ma equipaggiata con il motore dell'F-104G. Non dotata di radar e priva di capacit\u00e0 di combattimento, venne prodotta come addestratore intermedio per la \"Luftwaffe\" tedesca e poi ritirata dal servizio nel 1971; 30 esemplari costruiti.\nVersione realizzata in 1122 velivoli nella configurazione principale nata come cacciabombardiere multiruolo. Venne prodotta dalla Lockheed e su licenza dalla Canadair e un consorzio di aziende europee che comprendeva Messerschmitt/MBB, Dornier, Fiat, Fokker e SABCA. Questa versione era caratterizzata da una fusoliera e struttura alare rinforzata e maggiore capacit\u00e0 interna di combustibile. La deriva verticale era stata ampliata, venne rafforzato il carrello di atterraggio, dotato di pneumatici pi\u00f9 grandi e vennero rivisti i flap per migliorare la manovrabilit\u00e0 nel combattimento aereo. L'avionica venne aggiornata con un nuovo radar Autonetics NASARR F15A-41B con capacit\u00e0 aria-aria e modalit\u00e0 di mappatura verso il suolo, un nuovo sistema di navigazione inerziale Litton LN-3 (il primo su un caccia di produzione) e un sistema di ricerca a infrarossi.\n189 aerei in versione da ricognizione tattica basati sull'F-104G, di solito equipaggiati con tre telecamere KS-67A montate nella fusoliera e rivolte in avanti al posto del cannone.\n220 aerei da addestramento con capacit\u00e0 di combattimento derivati dall'F-104G. La versione non aveva il cannone e il pilone centrale e inoltre aveva una ridotta capacit\u00e0 interna di combustibile. Un aereo venne utilizzato dalla Lockheed come dimostratore con il numero di registrazione civile L104L e venne pilotato da Jackie Cochran per battere tutti i record mondiali di velocit\u00e0 femminili nel 1964. Questo aereo venne poi ceduto all'Olanda. Un paio di biposto TF-104G e un monoposto F-104G vennero assegnati all'unit\u00e0 sperimentale statunitense di Dryden nel giugno del 1975.\nVersione per l'esportazione pensata sulla base dell'F-104G, ma con dotazioni semplificate e mirino ottico. Non venne realizzata.\nVersione specializzata come caccia intercettore dell'F-104G prodotta per l'aviazione militare giapponese. Venne costruita su licenza dalla Mitsubishi per ricoprire il ruolo di caccia da superiorit\u00e0 aerea, armato con cannoni e quattro missili aria-aria \"Sidewinder\", senza nessuna capacit\u00e0 di attacco al suolo. Vennero costruiti in totale 210 aerei, alcuni dei quali vennero convertiti in bersagli teleguidati UF-104J e distrutti. Tre aerei vennero costruiti dalla Lockheed, 29 vennero assemblati dalla Mitsubushi con componenti prodotti dalla Lockheed e 178 vennero costruiti interamente dalla Mitsubishi.\nVersione finale costruita in 246 esemplari, 1 prototipo, 205 per l'Italia e 40 per la Turchia. Equipaggiava il turbogetto J-79-GE-19 pi\u00f9 recente da 8\u00a0165\u00a0kg di spinta con postbruciatore, un sistema d'arma migliorato, era pi\u00f9 veloce e poteva trasportare 3\u00a0400\u00a0kg di carico in 9 punti d'aggancio, grazie all'aggiunta di due sotto le ali. Vari gli allestimenti CI e CB caccia e cacciabombardiere, ASA aggiornato e ECO- ASA M ulteriormente ammodernato con l'introduzione anche del GPS negli anni'90 . Primo volo dell'S 1966, fine produzione nel marzo 1979.\nProduzione e costi.\nNote: [a] Un aereo si schiant\u00f2 durante il volo di collaudo e non \u00e8 incluso.\nRiferimenti: i dati in tabella sono stati presi da Bowman, \"Lockheed F-104 Starfighter\".\nNote: il costo \u00e8 espresso in dollari statunitensi del 1960.\nUtilizzatori.\nMilitari.\nL'F-104 \u00e8 stato in dotazione alle forze aeree delle seguenti nazioni:\nCivili.\nSecondo la FAA statunitense esistono 10 F-104 posseduti da privati negli Stati Uniti. Gli \"Starfighters\", una pattuglia acrobatica civile con base in Florida, impiegano tre CF-104 ex-canadesi (1 CF-104D e 2 CF-104). Hanno di recente ridotto le esibizioni in quanto impegnati in contratti con il governo degli Stati Uniti e aziende aeronautiche per le quali possono, con gli F-104, effettuare missioni fotografiche con aerei dalle prestazioni elevate o simulare aerei avversari ad alte prestazioni o missili balistici. Un altro F-104 in condizioni di volo, matricola 5303 (104633) con marche N104JR \u00e8 di propriet\u00e0 e viene utilizzato da un collezionista privato in Arizona.\nIl 27 gennaio 2021 \u00e8 tornato in volo, presso il Kennedy Space Center ove ha sede la Starfighters Aerospace, l' F104 Starfighter N991SF. Il velivolo, un TF-104G-M (ex MM54258) assemblato da Fiat Aviazione nel 1969 e in forza all'Aeronautica Militare Italiana sino al 25 ottobre 2004, \u00e8 stato dotato di una nuova livrea nera opaca e ha effettuato in questa configurazione il proprio maiden flight con ai comandi Rick Svetkoff e Piercarlo Ciacchi, rispettivamente presidente e direttore delle operazioni di volo della Starfighter Aerospace.\nSoprannomi.\nLo \"Starfighter\" \u00e8 stato comunemente chiamato il \"missile con un uomo dentro\", un nome subito trasformato in marchio registrato dalla Lockheed per scopi di marketing. Il termine \"Super Starfighter\" venne usato dalla Lockheed per descrivere l'F-104G in campagne di \"marketing\", ma cadde in disuso. Nel quotidiano, i piloti americani chiamavano l'aereo \"Zipper\" o \"Zip-104\" per l'alta velocit\u00e0 di cui era capace. Nell'aviazione giapponese l'F-104 prese la denominazione di \"Eiko\" (\"Gloria\").\nUn nome meno lusinghiero divenne noto al grande pubblico a causa di diversi incidenti di volo: \"La bara volante\", nato dalla traduzione del soprannome dato dall'opinione pubblica tedesca di \"Fliegender Sarg\". L'F-104 in Germania \u00e8 stato anche chiamato \"Witwenmacher\" (\"Fabbricavedove\"), o \"Erdnagel\" (\"Picchetto\") dal termine militare ufficiale per i picchetti delle tende. In Pakistan assunse il soprannome ufficiale di \"Badmash\" (\"Hooligan\") mentre tra i piloti italiani, il \"design\" appuntito gli fece guadagnare il soprannome di \"spillone\", che come per la versione tedesca, identifica uno specifico modello particolarmente filiforme di picchetto da tenda. Nelle Forze canadesi il velivolo \u00e8 stato a volte soprannominato come \"Widowmaker\" (\"Fabbricavedove\"), o \"Lawn Dart\" (\"Freccetta da prato\").\nIl motore in determinate impostazioni della manetta di controllo ha un suono ululante unico che ha portato a soprannominare l'F-104B con marche N819NA della NASA come \"Howling Howland\" (\"Howland l'ululante\").\nIn Italia questo ululato venne battezzato \"il lamento del contribuente\". Questa allegoria accosta il particolare timbro del motore alla moltitudine di polemiche levate dall'opinione pubblica, ovvero in relazione ad un velivolo obsoleto e dagli elevati costi di manutenzione, peraltro con un periodo di servizio prolungato ad oltranza in Italia fino al 2004. L'ultimo incidente grave verificatosi ad un F-104 in servizio attivo \u00e8 stato quello del 2 maggio 2002 sull'aeroporto militare di Leeuwarden (Paesi Bassi), in cui l'F-104S dell'AMI con matricola militare MM6778 del 9\u00ba Stormo (9\u00b0-40) si \u00e8 schiantato sulla pista dopo un'esercitazione a Florennes (Belgio) nell'ambito del TLP 2002.\nFinzione.\nL'F-104 compare nel gioco tra gli aerei pilotabili, in e \"Jane's US Navy Fighters 97.\""}
{"id": "104591", "revid": "2128848", "url": "https://it.wikipedia.org/wiki?curid=104591", "title": "Turbina", "text": "Una turbina (dal latino \"turbo\", vortice, dal greco , \"tyrb\u0113\", \"turbolenza\"), \u00e8 una turbomacchina motrice idonea a raccogliere l'energia cinetica e l'entalpia di un fluido e a trasformarla in energia meccanica.\nTeoria e caratteristiche operative.\nIl tipo pi\u00f9 semplice di turbina prevede un complesso chiamato \"stadio\", formato da una parte fissa, detta \"distributore\" o \"statore\", ed una parte mobile, \"girante\" o \"rotore\". Il fluido in movimento agisce sulla palettatura della parte rotorica, mettendola in rotazione e quindi cedendo energia meccanica al rotore.\nI primi esempi di turbina furono i mulini a vento e le ruote idrauliche.\nUna turbomacchina che viceversa cede lavoro al flusso viene detta compressore se il fluido elaborato \u00e8 un gas o pompa se il fluido elaborato \u00e8 un liquido.\nQuasi tutti i tipi di turbina hanno inoltre una \"cassa\", detta anche parte statorica o voluta, attorno alla parte rotorica che ha il compito di indirizzare e controllare il flusso. Tale parte pu\u00f2 variare molto a seconda delle applicazioni o delle condizioni del flusso.\nL'energia del fluido viene resa disponibile grazie alla rotazione dell'albero della turbina. Questa energia cinetica \u00e8 calcolabile con la formula matematica formula_1, dove \"m\" \u00e8 la massa di liquido che batte sulla turbina e \"v\" la relativa velocit\u00e0. Nella formula si inserisce la componente normale della velocit\u00e0 finale in un punto prossimo alla turbina; la componente tangenziale non produce lavoro meccanico n\u00e9 energia. \nNel caso di turbine idrauliche, l'acqua subisce un incremento di velocit\u00e0 nel passaggio lungo la condotta, che ai fini del calcolo \u00e8 un piano inclinato che separa il bacino dalla turbina. La velocit\u00e0 iniziale del liquido in uscita dal bacino superiore \u00e8 calcolabile con la legge di Torricelli. La velocit\u00e0 di fine corsa del fluido, con cui batte sulla turbina, \u00e8 pari a\ndove \"l\" \u00e8 la lunghezza della condotta forzata, e \u03b8 \u00e8 l'angolo di incidenza fra la condotta forzata e la turbina. La velocit\u00e0 \u00e8 calcolata con la formula che serve per descrivere il moto di un oggetto lungo un piano inclinato.\nL'energia cinetica del corpo pu\u00f2 essere quindi espressa come:\nIl fluido possiede un'energia potenziale che durante la caduta viene convertito in energia cinetica di rotazione (per il principio di conservazione dell'energia), a meno di perdite nelle condotte. . La stessa quantit\u00e0 \u00e8 anche il lavoro utile del fluido: il fluido si muove lungo la condotta con una forza pari a \"mg\"sen\"\u03b8\", spostandosi di \"l\" metri. Il lavoro utile \u00e8 massimo per \u03b8\u00a0=\u00a090\u00b0, vale a dire se il fluido potesse cadere verticalmente.\nPer riportare il fluido alla cima del piano inclinato e ripetere la caduta, \u00e8 necessario vincere la forza peso del fluido con una forza di \"mg\" per un'altezza pari a \"H\".\nSe confrontiamo il lavoro di \"risalita\" con quello di caduta del fluido risulta che:\nInfatti, per definizione di seno, vale che:\nda cui si ottiene una disequazione vera per ogni valore della prevalenza.\nLa potenza massima ottenibile con una turbina \u00e8 calcolabile con:\ndove \"P\" \u00e8 la potenza (W), \u03c1 la densit\u00e0 del fluido (kg/m\u00b3), \"V\" la portata volumetrica (m\u00b3/s), \"g\" \u00e8 l'accelerazione di gravit\u00e0 (m/s\u00b2) ed \"H\" il salto motore, il dislivello fra il bacino superiore e la turbina sommate alle perdite di carico (metri).\nSi noti che il prodotto \"\u03c1V\" \u00e8 pari alla portata massica, e quindi la potenza \u00e8 ricavabile, per definizione di potenza, derivando il lavoro utile rispetto al tempo.\nIl lavoro di una turbina \u00e8 una complicazione del lavoro euleriano di una macchina rotante.\nIl lavoro euleriano \u00e8 il principio di funzionamento di una macchina rotante, e deve essere calcolato tenendo conto che quando l'osservatore e l'oggetto misurato si muovono a velocit\u00e0 diverse, \u00e8 necessario comporre le forze in gioco con il triangolo delle forze.\nL'osservatore, al solito, \u00e8 fermo rispetto al rotore ed \u00e8 un sistema di riferimento solidale con la pala (esempio tipico: osservatore seduto sulla pala).\nOltre alla velocit\u00e0 \"v\" assoluta, che \u00e8 la velocit\u00e0 del fluido che colpisce sulla pala, l'osservatore vedr\u00e0 anche una velocit\u00e0 periferica o di trascinamento \"u\" = \u03c9 \u00b7 \"r\", con direzione perpendicolare a \"r\" e proporzionale alla velocit\u00e0 angolare \u03c9 (giri/minuto).\nL'osservatore in altre parole non vede la velocit\u00e0 assoluta \"v\", ma la composizione \"w = u + v\" e nel moto relativo il lavoro \u00e8 nullo. Fissando l'origine del sistema di riferimento (l'osservatore) sulla pala, i due organi si muovono assieme in modo solidale (alla stessa velocit\u00e0) e fra i due non c'\u00e8 spostamento, e quindi il lavoro \u00e8 nullo.\nLa turbina \u00e8 un sistema aperto che scambia massa ed energia con l'esterno.\nScrivendo la conservazione dell'energia per i sistemi aperti nel moto relativo (rispetto all'osservatore), il lavoro \u00e8 nullo e non \u00e8 visibile la velocit\u00e0 assoluta formula_7:\nScrivendo l'equazione della conservazione dell'energia per i sistemi aperti in un riferimento assoluto si ha:\nSottraendo membro a membro si ottiene l'espressione del lavoro euleriano di una macchina rotante:\nTipologia e classificazione.\nLe turbine possono essere di diversi tipi. In particolare si possono classificare secondo:\nGrado di reazione.\nIl grado di reazione \u00e8 definibile come un numero che quantifica l'energia che rimane da trasformare rispetto all'energia totale utile.\nformula_11\nformula_12 salto utile, espresso in formula_13.\nformula_14 velocit\u00e0 in entrata nella girante, espressa in formula_15.\nformula_16 accelerazione di gravit\u00e0 nei pressi della superficie terrestre, pari a 9,81 formula_17.\nTurbina ad azione.\nLa turbina ad azione \u00e8 un tipo di turbina nella quale tutta l'energia potenziale derivante dal salto utile dell'impianto viene trasformata in energia cinetica nel distributore. Di conseguenza tutta l\u2019energia cinetica che possiede l\u2019acqua all\u2019ingresso della girante, si trasforma in energia meccanica. Un esempio lampante \u00e8 la Pelton.\nTurbina a reazione.\nLa turbina a reazione \u00e8 un tipo di turbina nella quale l'energia potenziale derivante dal salto utile dell'impianto viene trasformata in energia cinetica solo in una percentuale dal distributore, mentre il resto viene lasciato alla girante.\nLe pi\u00f9 conosciute sono la Francis e la Kaplan.\nTurbina mista.\nQuesto tipo di turbina comporta, sull'arrivo ad alta pressione, qualche girante che funziona ad azione, seguita, sulla parte a bassa pressione, da un tamburo con palette mobili, che costituisce uno stadio a reazione.\nApplicazioni.\nLa turbina pu\u00f2 essere applicata:"}
{"id": "104593", "revid": "204012", "url": "https://it.wikipedia.org/wiki?curid=104593", "title": "Excentro", "text": ""}
{"id": "104594", "revid": "1957733", "url": "https://it.wikipedia.org/wiki?curid=104594", "title": "Protoscienza", "text": "il termine protoscienza viene usato generalmente per definire un campo di ricerca che non si \u00e8 ancora sviluppato fino a diventare una disciplina scientifica, ma che pu\u00f2 avere il potenziale per diventarlo. Questo termine viene spesso usato per descrivere le nuove teorie sorte nel Rinascimento con l'obiettivo di uno studio naturalistico della realt\u00e0.\nDescrizione.\nA differenza delle scienze naturali vere e proprie, una protoscienza:\nLe protoscienze devono per\u00f2 essere distinte dalle pseudoscienze: mentre nel primo caso la mancanza di caratteristiche scientifiche \u00e8 dovuta all'insufficiente maturit\u00e0 del campo di ricerca, nel secondo caso essa \u00e8 dovuta al fatto che la pseudoscienza:\nSi pu\u00f2 dire anzi che tutte le scienze siano passate inizialmente per uno stadio di protoscienza, quando non sono ancora sufficientemente definite.\nA seconda della definizione di scienza, alcune persone considerano \"protoscienze\" (in quanto insufficientemente dotate di una caratterizzazione formale e di esperimenti quantitativi) alcune scienze umane e sociali come l'antropologia e la sociologia.\nD'altra parte i sostenitori di alcune pseudoscienze descrivono il proprio lavoro come \"protoscienza\" per acquisire una maggiore credibilit\u00e0.\nPu\u00f2 essere difficile distinguere tra protoscienze e pseudoscienze; tuttavia la differenze fondamentale \u00e8 che le protoscienze si sono sviluppate in un contesto storico in cui non si era ancora affermato il metodo scientifico nell'analisi dei fenomeni naturali, oppure non sono ancora sufficientemente sviluppate da poterlo usare, mentre le pseudoscienze sono caratterizzate dal sostanziale rifiuto di tale metodo.\nEsempi di protoscienze.\nMentre l'astrologia odierna viene annoverata fra le pseudoscienze (dato che non si basa su un metodo scientifico di indagine e che le sue conclusioni sono in genere o non verificabili o falsificate), tale disciplina, agli albori della civilt\u00e0, era definibile come protoscienza perch\u00e9 includeva anche l'astronomia, da cui si \u00e8 separata completamente solo nel XVII secolo.\nL'astronomia praticata sino al Rinascimento \u00e8 da considerarsi una protoscienza, mancando non tanto di riscontri empirici documentabili quanto di una solida base metodologica.\n\u00c8 inoltre interessante ricordare il caso della teoria della deriva dei continenti, proposta da Alfred Wegener, che fu inizialmente contrastata e considerata come pseudoscienza. Successivamente, in seguito al continuo accumularsi di dati favorevoli essa venne accettata dalla comunit\u00e0 scientifica, bench\u00e9 essa non comprendesse ancora una spiegazione causale soddisfacente. Per questo motivo tale teoria \u00e8 stata posta spesso come esempio di protoscienza."}
{"id": "104595", "revid": "21880", "url": "https://it.wikipedia.org/wiki?curid=104595", "title": "Elicriso", "text": ""}
{"id": "104596", "revid": "365417", "url": "https://it.wikipedia.org/wiki?curid=104596", "title": "Classifica generale (Giro d'Italia)", "text": "La classifica generale del Giro d'Italia \u00e8 la principale classifica della corsa a tappe italiana. Consiste in una graduatoria a tempo, calcolata sommando i tempi di ogni ciclista sul traguardo di ogni tappa. Il simbolo distintivo, e simbolo della corsa, \u00e8 la maglia rosa.\nStoria.\nNelle prime cinque edizioni la classifica generale era a punti, mentre dall'edizione 1914 la classifica \u00e8 calcolata in base ai tempi sul traguardo. Inizialmente nessun simbolo contraddistingueva il corridore al comando della classifica. Questo fino al 1931, quando il patron della corsa Armando Cougnet introdusse una maglia di colore rosa (lo stesso colore delle pagine della \"Gazzetta dello Sport\", giornale che da sempre organizza la corsa) per dare modo agli spettatori di distinguere, tra tutti i corridori, il leader della classifica generale. Il primo corridore a indossare la maglia rosa fu il ciclista mantovano Learco Guerra, soprannominato \"la locomotiva umana\" e campione del mondo nel 1931, mentre il primo a concludere in rosa il Giro fu Francesco Camusso.\nPresso il Museo del Ghisallo, in cima all'omonima ascesa, \u00e8 presente la pi\u00f9 grande collezione di maglie rosa al mondo. Grazie al progetto \"Giro for Ghisallo\" infatti sono state recuperate pi\u00f9 di 50 maglie rosa originali, dagli anni 1930 ad oggi.\nRegolamento.\nLa classifica generale si stabilisce sommando i tempi realizzati da ogni corridore al traguardo di ogni tappa. In caso di arrivo in gruppo, a tutti i ciclisti che ne fanno parte viene attribuito il tempo del primo classificato, a patto che fra un ciclista e l'altro non vi sia un intervallo di separazione apprezzabile. In alcune edizioni sono stati utilizzati i cosiddetti \"abbuoni\", sottrazioni di secondi a vantaggio dei primi classificati sui traguardi finali di tappa o sui traguardi volanti. Le modalit\u00e0 di attribuzione degli abbuoni e la loro entit\u00e0 possono variare di anno in anno. Il corridore con il miglior tempo globale al termine di ogni tappa riceve una maglia rosa e la indossa durante la tappa successiva. Il corridore che riceve la maglia rosa al termine dell'ultima tappa \u00e8 il vincitore del Giro d'Italia.\nGiorni in testa alla classifica generale.\n\"Statistiche aggiornate all'edizione 2019.\"\nNota: rientrano nel computo, in caso di tappe con due o pi\u00f9 frazioni, solo le \"leadership\" di fine giornata. In corsivo le edizioni non vinte."}
{"id": "104599", "revid": "111895557", "url": "https://it.wikipedia.org/wiki?curid=104599", "title": "Botteniga", "text": "Il Botteniga \u00e8 un fiume di risorgiva della Pianura veneto-friulana.\nNasce pochi chilometri a nord della citt\u00e0 di Treviso (localit\u00e0 San Pelaio); riceve poco dopo le acque del canale La Cerca, del Pegorile e della Piavesella di Nervesa per poi dividersi in pi\u00f9 rami alle porte delle mura di Treviso, presso il Ponte de Pria: \nQuesto sistema fa parte in realt\u00e0 di una notevole opera di ingegneria idraulica ideata nel Cinquecento da Giovanni Giocondo per la difesa delle mura. Tutte le diramazioni sfociano da ultimo alla sinistra idrografica del fiume Sile.\nLe acque del Botteniga alimentano anche la polla risorgiva da cui sgorga il canale Cantarane (0,447\u00a0km, oggi in gran parte interrato)."}
{"id": "104601", "revid": "287204", "url": "https://it.wikipedia.org/wiki?curid=104601", "title": "Teatro Stabile d'Abruzzo", "text": "Il Teatro Stabile d'Abruzzo, meglio noto con l'acronimo TSA, \u00e8 un ente teatrale stabile con sede all'Aquila.\nFondato il 28 ottobre 1963 come \"Teatro Stabile dell'Aquila\" \u2014 poi, dal 1991, \"Teatro Stabile Abruzzese\" \u2014 si \u00e8 costituito ufficialmente nel 2000 con l'attuale denominazione. Ha come soci il comune dell'Aquila, la provincia dell'Aquila e la Regione Abruzzo.\nGli spettacoli del Teatro Stabile d'Abruzzo sono stati rappresentati nei maggiori festival italiani, dalla Biennale di Venezia al Festival dei Due Mondi di Spoleto, oltre che agli eventi teatrali di San Miniato, Taormina, Verona e Vicenza. Alcune produzioni sono state, inoltre, registrate dalla RAI: on l'ente televisivo nazionale sono stati prodotti gli sceneggiati televisivi \"La signor Ava\", di Francesco Jovine \u2014 il primo registrato in RVM \u2014 e \"Milarepa\", di Liliana Cavani. Tra i riconoscimenti ottenuti dall'ente si citano il \"Premio IDI\", il \"Biglietto d'Oro AGIS-Minerva\", la \"Maschera d'Argento\", la \"Noce d'Oro\". Nel 2015 il Teatro \u00e8 stato inserito tra i 19 enti italiani di rilevante interesse culturale.\n\u00c8 attualmente diretto da Giorgio Pasotti.\nStoria.\nL'ideatore di un teatro stabile pubblico all'Aquila \u00e8 stato Giuseppe Giampaola gi\u00e0 all'inizio degli anni cinquanta, poi con Luciano Fabiani e Oliviero Franchi, il 28 ottobre 1963 ha fondato il Teatro Stabile dell'Aquila (TSA) con l'atto costitutivo firmato da 18 persone. Con l'ingresso di Errico Centofanti nel 1965 (che diventer\u00e0 direttore esecutivo l'anno successivo) il Tsa ha iniziato a percorrere la strada del periodo d'oro alla fine degli anni sessanta e settanta.\nL'ente teatrale si \u00e8 poi trasformato nel 1991 in Teatro Stabile Abruzzese diretto da Federico Fiorenza e quindi in Teatro Stabile d'Abruzzo nel 2000 presieduto da Gigi Proietti.\nIl nome Teatro Stabile dell'Aquila ha garantito per anni una reale connotazione di teatro del territorio. Per ottenere i finanziamenti dallo Stato come teatro a gestione pubblica, la sede doveva essere situata in citt\u00e0 con almeno 300.000 abitanti. Straordinariamente, fu cos\u00ec inventato un consorzio di citt\u00e0, per dare la base demografica alla fondazione del Teatro. Alle pressioni dei sostenitori del nuovo polo teatrale, tra cui il ministro Lorenzo Natali, la direzione dello spettacolo dovette cedere e modificare la norma in senso territoriale, accettando il TSA nel novero dei grandi teatri.\nOrmai massima istituzione abruzzese di produzione artistica, il Teatro Stabile d'Abruzzo ha messo in scena testi che spaziano dalle sacre rappresentazioni dell'inesplorato patrimonio post-medioevale, alle opere di Ferdinando Galiani, Gabriele D'Annunzio, Ignazio Silone, Mario Pomilio. Gli spettacoli del TSA hanno condotto sui palcoscenici di tutta Italia la grande drammaturgia abruzzese, cui era mancata fino ad allora un'attenzione che la proponesse in una organica sistemazione storico-critica.\nInseritosi con sicurezza nella tessitura della ricerca interpretativa a livello europeo, il TSA ha proposto messe in scena dei grandi classici con \"Orestiade\" di Eschilo, \"Antigone\" di Sofocle, l'elisabettiano \"Arden\", \"Aminta\" del Tasso, \"Tartufo\" di Moli\u00e8re, \"Il divorzio\" di Alfieri.\nHa inoltre espresso un particolare impegno rispetto ai \"classici\" shakespeariani attraverso il \"Coriolano\", \"Antonio e Cleopatra\", \"Come vi piace\", \"Riccardo III\": ha prodotto infine il grande spettacolo \"Edmund Kean\" di Raymund Fitz Simons, interpretato da Gigi Proietti, per giungere alle ultime stagioni di produzione che hanno visto lo Stabile protagonista della scena italiana con lo spettacolo \"Dramma della gelosia\", per la regia dello stesso Proietti, e con l'interpretazione di Pino Quartullo e Sandra Collodel, con \"La Certosa di Parma\", grande allestimento diretto da Luca De Fusco che ha curato anche il \"Viaggio a Venezia\", terza tappa del progetto di riscrittura dei grandi classici.\nFra le altre produzioni del TSA figurano \"Falstaff e le Allegre Comari di Windsor\", spettacolo pi\u00f9 visto della stagione 2001/2002, con protagonista Giorgio Albertazzi, e \"Non ti conosco pi\u00f9\", raffinatissima commedia brillante interpretata da Edoardo Siravo, Sandra Collodel, Vittorio Viviani e Gisella Sofio, entrambi per la regia di Gigi Proietti.\nNella stagione 2004/2005 sono stati messi in scena una originale edizione dell\"Edipo re\" di Sofocle, interpretato e diretto da Franco Ricordi con Patrizia Zappa Mulas nella parte di Giocasta. Spettacolo centrale nella medesima stagione \u00e8 stato \"Anfitrione\" di Heinrich von Kleist, diretto da Franco Ricordi, con Pino Micol, Tiziana Bagatella e Maximilian Nisi. Nella stagione 2005/2006 ricordiamo la produzione di \"Prometeo Incatenato\" e \"Antigone\" per la regia di Claudio Di Scanno.\nLe nuove stagioni hanno visto sui palcoscenici di tutta Italia le due ultime produzioni del TSA: per la prima volta in Italia e in esclusiva da Broadway \u201cJekyll &amp; Hyde, il musical\u201d con Gi\u00f2 Di Tonno e \u201d La parola ai giurati\u201d, un giallo giudiziario che parla di pena di morte, con la regia e l'interpretazione di Alessandro Gassman, il patrocinio di Amnesty International e Biglietto d'Oro AGIS-Minerva per il 2008. Dal 2011 al 2014 il Tsa \u00e8 stato diretto da Alessandro Preziosi che ha prodotto il Cyrano e il Don Giovanni attualmente in tour, mentre nel novembre 2014 \u00e8 stato nominato il regista Alessandro D'Alatri, che nel post terremoto aveva curato Scene da un matrimonio di Bergman.\nRuolo dell'ente teatrale.\nLa drammaturgia contemporanea ha ricevuto dall'attenzione del TSA un impulso senza precedenti nella esperienza del teatro a gestione pubblica: una attenta valutazione di opere che apparivano emarginate, come \"L'uomo, la bestia e la virt\u00f9\" di Pirandello, \"La cena delle beffe\" di Sem Benelli, \"La pazza di Chaillot\" di Jean Giraudoux, \"La madre\" di Brecht.\nFra le opere poco conosciute al pubblico italiano presentate dal TSA vi sono testi come \"Il pellicano\" di August Strindberg, \"Un debito pagato\" di John Osborne, \"Lear\" di Edward Bond, \"Sogno di Oblomov\" di Ivan Goncharov.\nDiversi sono stati gli allestimenti in prima mondiale che hanno avviato la fortuna internazionale di opere come \"L'avventura di Maria\" di Svevo, \"Il dio Kurt\" di Moravia, \"Operetta\" di Witold Gombrowicz.\nUn altro contributo del TSA \u00e8 andato al rinnovamento del modo di far teatro in Italia, attraverso scelte culturali ancorate ai problemi e agli interessi reali del tempo attraverso il rigore produttivo degli spettacoli allestiti con funzionalit\u00e0 e con il massimo contenimento dei costi, attraverso una politica di investimento su i giovani che, ad esempio, ha condotto alla rivelazione nazionale di alcuni tra i pi\u00f9 apprezzati attori del teatro italiano d'oggi, come Piera Degli Esposti, Giampiero Fortebraccio, Claudia Giannotti, Mariangela Melato, Nino Taranto, Giancarlo Giannini, Cochi Ponzoni, Ugo Pagliai, Paola Gassman, Tino Schirinzi, Gigi Proietti, Carlo Valli, Virgilio Zernitz, Viviana Toniolo, Gabriele Lavia, Stefano Santospago, Daniele Formica, Domiziana Giordano, Cloris Brosca, Sergio Castellitto, Giulio Scarpati.\nUn altro aspetto fondamentale del lavoro del TSA \u00e8 la costruzione, quale essenziale investimento culturale, di un organico sistema teatrale che serve a vitalizzare l'intero territorio regionale.\nAttraverso il lavoro condotto direttamente oppure favorendo interventi o anche soltanto stimolando il sorgere di altre iniziative, lo Stabile ha dato in oltre quarant'anni un contributo decisivo alla trasformazione della vita culturale abruzzese, facendo s\u00ec che il Teatro divenisse un'importante e non episodica componente della vita sociale. Tanti sono ora i Centri che hanno riattivato un'antica tradizione o inaugurato un loro ruolo nella rete delle piazze teatrali abruzzesi.\nNumerose sale teatrali sono state riattivate e per molte di esse sono stati sollecitati interventi di restauro; cattedre universitarie, scuole pubbliche e corsi privati sono venute a supportare il tessuto connettivo della formazione teatrale che \u00e8 andata ricostituendosi. Gruppi di base, compagnie di ricerca e sperimentazione, formazioni cooperativistiche e universitarie, complessi scolastici e amatoriali hanno visto avvicinarsi un po' dovunque un'importante fascia di cittadini, specialmente i pi\u00f9 giovani, alla creativit\u00e0."}
{"id": "104605", "revid": "125267034", "url": "https://it.wikipedia.org/wiki?curid=104605", "title": "Limba noastr\u0103", "text": "Limba noastr\u0103 (in italiano: la nostra Lingua) \u00e8, dal 1994, l'inno nazionale della Repubblica di Moldavia. Sostitu\u00ec \"De\u0219teapt\u0103-te, Rom\u00e2ne!\", adottato nel 1991, in quanto questo era diventato nel 1989 inno della Romania.\nStoria.\nL'inno, una robusta marcia, venne realizzato ai tempi del risveglio nazionale conseguente al disfacimento dell'Impero russo. Il testo \u00e8 di Alexei Mateevici (1888-1917) e la musica \u00e8 stata composta da Alexandru Cristea (1890-1942). Il testo originale conta dodici strofe, cinque delle quali vengono utilizzate nell'inno.\nTesto in lingua originale.\nAlexe MATEEVICI\nLA NOSTRA LINGUA\n\"(Traduzione italiana)\"\nLa nostra lingua \u00e8 un tesoro,\nNegli abissi sprofondato,\nUna collana di pietre rare\nNella tenuta rovesciata.\nLa nostra lingua \u00e8 fuoco che arde\nIn un popolo che, ad un tratto,\nCome il prode delle fiabe,\nDal letargo si \u00e8 svegliato.\nLa nostra lingua \u00e8 solo canto,\nLa doina dei nostri\u00a0 desideri;\nSciami di lampi che fendono\nOrizzonti azzurri, nembi neri.\nLa nostra lingua \u00e8 la voce del pane,\nQuando l'estate \u00e8 mossa dal vento,\nNel pronunciarla gli anziani\nHanno santificato il paese con stento.\nLa nostra lingua \u00e8 foglia verde,\nTumulto dei boschi eterni,\nIl Nistru quieto che tra le onde perde\nI candelieri della stella Vega.\nNon piangerete \u00a0 amaramente\nChe\u00a0 il vostro linguaggio \u00e8 stentato \u00a0\u00a0 \nE quanto \u00e8 generosa\u00a0 voi vedrete\nLa lingua del vostro paese amato.\nLa nostra lingua \u00e8 vecchi scritti,\nNarrazioni d'altri tempi\nE, leggendole in sequenza,\nRabbrividisci fortemente e tremi.\nLa nostra lingua \u00e8 eccelsa\nPer esaltare la gloria nei cieli;\nPer dirci a casa e in chiesa\nLe sempiterne\u00a0 verit\u00e0.\nLa nostra lingua \u00e8 lingua santa,\nLa lingua degli antichi omeliari\nChe piangono e che cantano\nI contadini ai loro focolari.\nRivitalizzate il vostro linguaggio,\nDa molto tempo arrugginito.\nSpolverate lo sporco e la muffa\nDall'oblio in cui\u00a0 \u00e8 finito.\nRaccogliete la pietra lucente,\nChe si accende dal sole\nE traboccare ne vedrete\nUn fluire nuovo di parole,\nRisorger\u00e0 una ricchezza\nNelle profondit\u00e0 incassata,\nUna collana di pietre rare\nNella tenuta rovesciata.\nTraduzione a cura de Liuba Croitoru-Marian"}
{"id": "104609", "revid": "1576347", "url": "https://it.wikipedia.org/wiki?curid=104609", "title": "Memoria espansa", "text": ""}
{"id": "104610", "revid": "1576347", "url": "https://it.wikipedia.org/wiki?curid=104610", "title": "Memoria estesa", "text": ""}
{"id": "104611", "revid": "743725", "url": "https://it.wikipedia.org/wiki?curid=104611", "title": "Lepton", "text": "Lepton pl. \"Lepta\" (\"\u039b\u03b5\u03c0\u03c4\u03cc\u03bd\" pl. \"\u039b\u03b5\u03c0\u03c4\u03ac\") \u00e8 il nome di alcune unit\u00e0 frazionali usate nel mondo di lingua greca dall'antichit\u00e0 fino ad oggi. \nLa parola significa \"piccolo\" o \"sottile\" e durante i periodi classico ed ellenistico un \"lepton\" fu sempre una moneta di poco valore, in genere la denominazione pi\u00f9 piccola disponibile. \nNella Grecia moderna, \"lepton\" (forma moderna: \"\u039b\u03b5\u03c0\u03c4\u03cc\", \"lepto\") \u00e8 il nome della frazione, pari ad 1/100, di tutte le valute ufficiali dello stato greco: la fenice (1827-1832), la dracma (1832-2001) ed ora l'euro (2002- .. ). Il suo simbolo non ufficiale \u00e8 \u039b."}
{"id": "104613", "revid": "339392", "url": "https://it.wikipedia.org/wiki?curid=104613", "title": "Calcio Fiorentino", "text": ""}
{"id": "104614", "revid": "2175", "url": "https://it.wikipedia.org/wiki?curid=104614", "title": "Voip", "text": ""}
{"id": "104616", "revid": "287204", "url": "https://it.wikipedia.org/wiki?curid=104616", "title": "Centro studi di esobiologia", "text": "Il Centro studi di esobiologia, che fa parte della Societ\u00e0 italiana di scienze naturali, ha sede presso il Museo civico di storia naturale di Milano (in corso Venezia 55).\nI suoi scopi sono lo studio e la divulgazione dell'esobiologia, la disciplina scientifica che si occupa della ricerca della vita nello spazio.\nIl Centro studi organizza manifestazioni scientifiche e promuove attivit\u00e0 di studio e ricerca negli ambiti di sua competenza. Si propone, inoltre, come attivo punto di riferimento per lo scambio di informazioni tra istituzioni ed enti pubblici e privati che abbiano interessi negli stessi ambiti."}
{"id": "104620", "revid": "767487", "url": "https://it.wikipedia.org/wiki?curid=104620", "title": "Uomo d'acqua dolce", "text": "Uomo d'acqua dolce \u00e8 un film italiano del 1996 diretto e interpretato da Antonio Albanese.\nTrama.\nAntonio \u00e8 un maestro di scuola elementare. Un giorno, tornato a casa da sua moglie Beatrice in dolce attesa, va al supermercato per acquistare un vasetto di funghetti per soddisfare la voglia della propria consorte. Mentre si appresta a salire sulle scale mobili, un uomo, involontariamente, fa cadere sulla testa di Antonio un pacco da 10\u00a0kg di zucchero. Antonio sviene, e quando si riprende ha perso completamente la memoria, cos\u00ec inizia a vagare per la citt\u00e0 senza una meta. La moglie, stufa di aspettarlo, si rif\u00e0 una vita insieme alla figlia Tonina, avuta da Antonio, e a un cantante lirico di nome Goffredo.\nDopo cinque anni Antonio torna a casa come se nulla fosse, perch\u00e9 non ha nessun ricordo di quello che ha fatto dall'incidente. Scopre per\u00f2 di non essere pi\u00f9 il benvenuto: infatti Beatrice \u00e8 convinta che lui se ne sia andato volontariamente e per questo motivo lo caccia di casa. Antonio, visto che Beatrice non lo vuole pi\u00f9 vedere, cerca di andare dall'amico Patrizio, ma scopre che, da generoso maestro elementare, \u00e8 diventato ricco e insensibile, perci\u00f2 rinuncia a riallacciare i rapporti. Dopo i suoi infiniti tentativi di tornare a casa, Beatrice si arrende e riaccoglie Antonio in una camera arrangiata per gli ospiti, nonostante Goffredo non sia d'accordo. Antonio cerca di recuperare il rapporto con la figlia che non ha visto nascere, la quale sembra trovare molto simpatico il proprio padre. Goffredo cerca di capire se Antonio voglia soltanto denaro da lui in cambio di un proprio allontanamento definitivo, ma non \u00e8 questo il caso. Stanco e insofferente, Goffredo tenter\u00e0 di presentare ad Antonio la sua collega Patrizia, ma sebbene lei sembri ben disposta nei suoi confronti, Antonio non \u00e8 interessato.\nCol passare dei giorni aumenta l'intolleranza di Goffredo alla presenza dell'ex marito della sua compagna in casa. Dopo numerose discussioni con Beatrice, Goffredo si rende conto che lei \u00e8 ancora affezionata ad Antonio e che anche la piccola Tonina preferisce il padre. Distrutto, decide di andarsene, affermando di aver buttato cinque anni della sua vita per una persona che lo ha sostituito non appena \u00e8 tornato l'uomo che c'era prima di lui. Beatrice ci rimane male e se la prende con Antonio, portando con s\u00e9 la figlia in camera da letto, mentre Antonio resta dietro la porta a parlare per ore senza esito. Il mattino seguente Beatrice sembra pi\u00f9 serena, cos\u00ec come la figlia, ma Antonio si \u00e8 convinto che nessuna delle due lo voglia ancora l\u00ec. Quindi parte nuovamente, a piedi, mentre le due restano in silenzio. Alla fine Beatrice rassicura la figlia: Antonio torner\u00e0 sempre da loro. Dopo avere percorso molta strada, infatti, Antonio si ferma e, voltandosi, inizia a correre per tornare nuovamente da Beatrice e Tonina."}
{"id": "104623", "revid": "1494169", "url": "https://it.wikipedia.org/wiki?curid=104623", "title": "Milena", "text": ""}
{"id": "104624", "revid": "767487", "url": "https://it.wikipedia.org/wiki?curid=104624", "title": "Johann Voldemar Jannsen", "text": "Sue sono le parole dell'inno nazionale estone \"Mu isamaa, mu \u00f5nn ja r\u00f5\u00f5m\" (\"Mia terra natia, mio orgoglio e gioia\").\nNel 1857 Johann Voldemar Jannsen fond\u00f2 il primo giornale in lingua estone a tiratura regolare. La testata si chiamava \"Perno Postimees\" e veniva stampata a P\u00e4rnu. Nel 1863 Jannsen si trasfer\u00ec con la famiglia a Tartu; trasfer\u00ec nella citt\u00e0 anche la sede del giornale, che cambi\u00f2 nome in \"Eesti Postimees\".\nJannsen, attivo nel movimento nazionalista estone, credeva che il canto e la musica, soprattutto se eseguiti in gruppo (da cori e bande), fossero un potente strumento per stimolare lo spirito nazionale. Nel 1865 fond\u00f2 l'associazione culturale \"Vanemuine\", che organizz\u00f2 il primo festival canoro estone, che si svolse a Tartu dal 18 al 20 giugno 1869. La manifestazione fu un successo: parteciparono 51 cori e 5 bande, per un totale di 845 persone tra cantori e musicisti, e attir\u00f2 circa 4000 spettatori. Da allora i festival canori nazionali vennero organizzati periodicamente, all'incirca ogni cinque anni, e diventarono una tradizione culturale importante per l'Estonia, che continua tuttora (nel 2004 si \u00e8 svolto a Tallinn il 24\u00ba festival canoro nazionale).\nNell'ambito del primo festival canoro nazionale del 1869 fu eseguita per la prima volta in pubblico la versione corale del poema \"Mu isamaa, mu \u00f5nn ja r\u00f5\u00f5m\", scritto da Jannsen su una melodia composta nel 1848 da Fredrik Pacius per musicare il poema \"Maamme\" (che sarebbe in seguito diventato l'inno nazionale della Finlandia). La canzone divent\u00f2 in breve tempo un simbolo del movimento patriottico estone, e fu adottato come inno nazionale dell'Estonia indipendente nel 1920.\nJannsen fu il padre della poetessa Lydia Koidula, considerata la prima autrice di poesia patriottica dell'Estonia."}
{"id": "104626", "revid": "123977201", "url": "https://it.wikipedia.org/wiki?curid=104626", "title": "Metilammina", "text": "La metilammina (o, pi\u00f9 propriamente, metanammina) \u00e8 la pi\u00f9 semplice ammina primaria. La sua struttura chimica \u00e8 quella di una molecola di ammoniaca in cui un atomo di idrogeno \u00e8 sostituito da un gruppo metile CH3 o, analogamente, quella di una molecola di metano in cui un atomo di idrogeno \u00e8 sostituito da un gruppo amminico NH2.\nA temperatura ambiente \u00e8 un gas incolore dal tipico odore ammoniacale; \u00e8 facilmente liquefacibile e molto solubile in acqua, cui impartisce una netta reazione basica.\n\u00c8 venduta in forma di soluzione in metanolo, etanolo, THF o acqua o come gas anidro in contenitori metallici pressurizzati. Industrialmente, la metilammina \u00e8 distribuita in forma anidra tramite automotrici o serbatoi pressurizzati. Ne vengono prodotte annualmente centinaia di milioni di chilogrammi. \nTrova occasionale uso come solvente e, nella sintesi organica, come reagente per la produzione di molecole pi\u00f9 complesse. Si contraddistingue a livello olfattivo per il suo caratteristico odore di pesce.\nProduzione.\nLa metilammina \u00e8 preparata industrialmente dalla reazione tra ammoniaca e metanolo in presenza di un catalizzatore silicoalluminato. Dimetilammina e trimetilammina sono possibili sottoprodotti della reazione; i rapporti tra le quantit\u00e0 di reagenti e le diverse velocit\u00e0 di reazione determinano il rapporto finale dei tre prodotti della reazione.\nCon questo processo sono prodotte oltre tonnellate l'anno di metilammina. \nIn laboratorio, la metilammina cloridrato \u00e8 facilmente ottenibile dalla reazione dell'acido cloridrico con esametilentetrammina o trattando la formaldeide con cloruro d'ammonio.\nIl sale cloridrato incolore pu\u00f2 quindi essere convertito mediante l'aggiunta di una base forte (come NaOH) nell'ammina: \nLa metilammina fu sintetizzata per la prima volta da Wurtz per idrolisi dell'isocianato di metile.\nRiferimenti nella cultura di massa.\nNella serie televisiva \"Breaking Bad\", viene pi\u00f9 volte nominata la metilammina, utilizzata per sintetizzare la metanfetamina che Walter White ed il suo socio Jesse Pinkman producono."}
{"id": "104632", "revid": "599013", "url": "https://it.wikipedia.org/wiki?curid=104632", "title": "Brett Favre", "text": "Considerato uno dei pi\u00f9 grandi giocatori nella storia della NFL, \u00e8 l'unico giocatore ad aver vinto 3 trofei di MVP consecutivi, uno degli unici due ad aver battuto tutte le 32 squadre dell'NFL oltre a detenere diversi record personali in carriera per un quarterback. A livello di squadra ha guidato le sue formazioni a otto titoli di division (1995, 1996, 1997, 2002, 2003, 2004, 2007, 2009), a 5 finali della NFC (1995, 1996, 1997, 2007, 2009) e due apparizioni al Super Bowl (XXXI e XXXII), vincendone uno (il Super Bowl XXXI). Nel 2016 \u00e8 stato introdotto nella Pro Football Hall of Fame.\nCarriera universitaria.\nFavre gioc\u00f2 con i Southern Mississippi Golden Eagles, squadra rappresentativa dell'universit\u00e0 del Southern Mississippi, l'unica che gli avesse offerto una borsa di studio. La squadra voleva giocasse nel ruolo di defensive back, ma Favre insisteva invece per giocare nel ruolo di quarterback. Inizi\u00f2 il suo primo anno come settimo quarterback nelle gerarchie della squadra ma divenne il titolare nel secondo tempo della sua terza partita, contro Tulane il 19 settembre 1987. Favre, malgrado i postumi di una sbronza della sera precedente ed avere vomitato durante il riscaldamento, guid\u00f2 i Golden Eagles a una vittoria in rimonta con due passaggi da touchdown. La sua prima stagione termin\u00f2 con dieci presenze come titolare, vincendone sei.\nNella sua seconda stagione, Favre guid\u00f2 i Golden Eagles a una vittoria a sorpresa su Florida State (allora al sesto posto nella classifica nazionale) il 2 settembre 1989, passando il touchdown della vittoria a 23 secondi dal termine.\nIl 14 luglio 1990, prima dell'inizio della sua ultima stagione a Southern Miss, Favre fu coinvolto in un incidente stradale quasi mortale. Mentre era una a una decina di miglia dalla casa dei suoi genitori, Favre perse il controllo dell'auto, che gir\u00f2 su s\u00e9 stessa per tre volte prima di schiantarsi contro un albero. Fu solo dopo che uno dei suoi fratelli frantum\u00f2 un finestino dell'auto con una mazza da golf che Favre pot\u00e9 essere soccorso ed essere trasportato d'urgenza in ospedale. Nell'ambulanza, sua madre gli sedette accanto. \"Tutto ci\u00f2 che continuavo a chiedere era 'Riuscir\u00f2 a giocare ancora a football?'\" Favre raccont\u00f2 in seguito. I dottori rimossero 76\u00a0cm dell'intestino tenue di Favre. Sei settimane dopo l'incidente, l'8 settembre, Brett guid\u00f2 Southern Miss a una vittoria in rimonta su Alabama. L'allenatore dei Crimson Tide Gene Stallings disse: \"Potete definirlo miracolo o leggenda ma quel giorno seppi che Brett Favre era destinato a fare grandi cose\".\nFavre stabil\u00ec diversi record di Southern Miss, molti dei quali furono superati da Austin Davis sul finire della stagione 2011. Disput\u00f2 15 partite in carriera in cui pass\u00f2 pi\u00f9 di 200 yard, al quarto posto nella classifica dell'istituto in quella categoria. Di quelle 15, furono da oltre 300 yard, un primato per i Golden Eagles.\nCarriera professionistica.\nAtlanta Falcons.\nNel Draft NFL 1991, Favre fu selezionato come 33\u00aa scelta assoluta dagli Atlanta Falcons. Il 19 luglio 1991 firm\u00f2 un contratto triennale del valore di 1,4 milioni di dollari, incluso un bonus alla firma di 350.000 dollari. L'allenatore Jerry Glanville non approv\u00f2 la sua scelta nel draft, dicendo che sarebbe stato necessario un incidente aereo perch\u00e9 lo schierasse in una partita. Il primo passaggio nella NFL di Favre risult\u00f2 essere un intercetto che gli avversari ritornarono in touchdown. Tent\u00f2 solo quattro passaggi nella sua carriera ad Atlanta, venendo intercettato due volte e non completandone nessuno. Favre ricevette un altro snap, in cui sub\u00ec un sack, perdendo 11 yard.\nL'anno successivo venne ceduto ai Green Bay Packers in cambio della loro prima scelta al draft, in quello che sar\u00e0 ricordato come uno degli errori pi\u00f9 grandi della storia della NFL.\nGreen Bay Packers.\nIl general manager dei Green Bay Packers Ron Wolf scambi\u00f2 una scelta del primo giro (la 19\u00aa, che sarebbe stata utilizzata per Tony Smith) per Favre dopo la stagione 1991. Wolf, mentre era assistente del general manager dei New York Jets, avrebbe voluto selezionare Favre nel Draft 1991, ma fu anticipato dai Falcons.\nSecondo il \"Milwaukee Journal-Sentinel\" e altre fonti, durante le visite mediche prima dello scambio, a Favre fu diagnosticata un'osteonecrosi all'anca, la stessa condizione degenerativa che aveva posto termine alla carriera nel football di Bo Jackson, e i dottori affermarono che il test fisico non fosse stato superato, cosa che avrebbe annullato lo scambio. Wolf invece decise di soprassedere al loro parere.\nStagioni 1992-1994: primi anni.\nNella seconda gara della stagione 1992, i Packers affrontarono i Tampa Bay Buccaneers. Gli avversari erano in vantaggio 17\u20130 alla fine del primo tempo, quando il capo-allenatore Mike Holmgren mise in panchina il quarterback titolare Don Majkowski e inser\u00ec Favre per tutto il secondo tempo. Nella sua prima partita della stagione regolare come Packer, Favre lanci\u00f2 un passaggio che fu deviato e che egli stesso ricevette. Favre fu placcato e il passaggio cont\u00f2 per una perdita di sette yard. I Packers persero 31\u20133, con sole 106 yard passate.\nIl 20 settembre 1992, il titolare Majkowski si infortun\u00f2 a un legamento contro i Cincinnati Bengals, venendogli diagnosticate almeno quattro settimane di stop. Favre sostitu\u00ec Majkowski per il resto della partita. Commise quattro fumble nel corso del partita, una prestazione abbastanza negativa da far partire i cori nello stesso perch\u00e9 i Packers sostituissero Favre contro l'altra riserva di Green Bay dell'epoca, Ty Detmer. Tuttavia, in svantaggio per 23\u201317 a 67 secondi dal termine, i Packers iniziarono una serie offensiva dallo loro linea delle otto yard. Favre prima complet\u00f2 un passaggio da 42 per Sterling Sharpe, poi, tre giocate dopo, pass\u00f2 il touchdown della vittoria a Kitrick Taylor con 13 secondi rimanenti.\nLa settimana successiva contro i Pittsburgh Steelers inizi\u00f2 la striscia di partenze come titolare consecutive per un quarterback pi\u00f9 lunga della storia della NFL. La gara termin\u00f2 con una vittoria per 17\u20133 in cui ebbe un passer rating di 144,6. In quella stagione, Favre guid\u00f2 Green Bay a una striscia di sei vittorie consecutive, la pi\u00f9 lunga del club dal 1965. L'annata termin\u00f2 con 9 vittorie e 7 sconfitte, mancando di un soffio i playoff. Favre concluse la stagione con 3.227 yard yard passate e un passer rating di 85,3, che gli valsero la convocazione per il suo primo Pro Bowl.\nLa stagione successiva, Favre guid\u00f2 i Packers alla loro prima qualificazione ai playoff dal 1982, venendo convocato per il suo secondo Pro Bowl. Disput\u00f2 la sua prima gara in carriera da oltre 400 yard e guid\u00f2 la NFC in passaggi tentati, completati e intercetti subiti. Favre guid\u00f2 anche quattro drive vincenti, arrivando a quota sette in carriera. Dopo la stagione divenne free agent. Il general manager Ron Wolf gli rinnov\u00f2 il contratto per cinque stagioni e 19 milioni di dollari.\nI Packers conclusero la stagione 1994 con un bilancio di 9\u20137, raggiungendo i playoff per il secondo anno consecutivo, qualcosa che non era pi\u00f9 successo dall'epoca di Vince Lombardi.\nStagioni 1995-1998: vittoria del Super Bowl e tre titoli di MVP.\nNegli anni successivi, Favre si impose come uno dei migliori quarterback della lega e, nel 1995, vinse il suo primo trofeo da MVP, portando i Packers fino alla finale della NFC, il miglior risultato dai tempi di Lombardi.\nNella stagione successiva, la prima dopo la riabilitazione, fu determinante nel far vivere ai Packers la loro miglior stagione degli ultimi 30 anni: dopo una regular season da 13 vittorie e 3 sconfitte (e secondo trofeo di MVP consecutivo), Favre port\u00f2 la sua squadra al Super Bowl, giocatosi al Louisiana Superdome di New Orleans, non lontano da Kiln. I suoi due passaggi da touchdown da pi\u00f9 di 50 yards e il suo touchdown personale su corsa furono determinanti per la vittoria per 35-21 sui \"New England Patriots\".\nAnche nella stagione 1997 Favre vinse il premio di MVP (insieme a Barry Sanders). I Packers dominarono la NFC e arrivarono al Super Bowl, dove dovettero arrendersi a John Elway e ai suoi Denver Broncos; quello fu uno dei momenti peggiori della carriera di Favre, tanto che pens\u00f2 seriamente al ritiro nonostante avesse solo 28 anni.\nStagioni 2001-2006.\nNel marzo 2001 firm\u00f2 un contratto a vita con i \"Packers\", diventando il primo giocatore di football a legarsi per sempre ad una squadra. Brett gioc\u00f2 la sua partita migliore il 22 dicembre 2003, il giorno dopo la morte di suo padre per infarto: contro gli Oakland Raiders lanci\u00f2 4 touchdown solo nei primi due quarti e con 399 yards complessive fu fondamentale nel 41-7 finale, che gli valse gli applausi dei tifosi dei Raiders, storicamente ostili verso tutti i giocatori di altre squadre.\nIl 18 settembre 2005, Favre super\u00f2 le 50.000 yard lanciate in carriera, traguardo raggiunto all'epoca solo da Dan Marino e John Elway. Il 24 settembre 2006, divent\u00f2 il secondo giocatore nella storia della NFL a superare i 400 passaggi da touchdown in carriera (il primo fu Dan Marino); la medesima azione gli ha consent\u00ec di diventare il giocatore con pi\u00f9 passaggi completati da pi\u00f9 di 75 yard di sempre.\nStagione 2007: l'anno dei record.\nAll'inizio della stagione 2007, Favre polemizz\u00f2 aspramente la dirigenza dei \"Packers\" per essersi lasciati battere facilmente dai New England Patriots nella trattativa per l'acquisizione del ricevitore Randy Moss; secondo alcune voci, il quarterback avrebbe anche chiesto di essere ceduto, ma lui stesso sment\u00ec pubblicamente questa notizia. Il 16 settembre 2007, con la vittoria dei Packers sui New York Giants, Favre ottenne la sua 149sima vittoria da quarterback titolare, battendo il record di John Elway.\nIl 30 settembre 2007, durante la partita contro i Minnesota Vikings, Favre lanci\u00f2 al ricevitore Greg Jennings il suo 421\u00ba passaggio da touchdown, superando Dan Marino e conquistando il primato di ogni tempo; subito dopo l'azione venne proiettato un messaggio registrato in cui l'ex quarterback dei Miami Dolphins si congratulava con il nuovo recordman di categoria.\nIl 4 novembre 2007, battendo i Kansas City Chiefs, Favre divenne il terzo quarterback nella storia della NFL in grado di sconfiggere tutte e 31 le altre squadre della lega (prima di lui erano riusciti nell'impresa Tom Brady e Peyton Manning). Il 22 novembre 2007, nella partita del Giorno del Ringraziamento, i Packers sconfissero 37-26 i Detroit Lions: Favre mise a referto la sua 63sima partita con almeno 3 passaggi da \"touchdown\", battendo l'ennesimo record di Dan Marino.\nPrima della partita di playoff contro i \"Seattle Seahawks\", Favre dichiar\u00f2 che gli sarebbe piaciuto continuare a giocare anche nella stagione 2008, confortato dalle buone prestazioni dei suoi Packers (13 vittorie e 3 sconfitte in regular season, primo posto nella NFC North e secondo assoluto nella NFC). I sogni di raggiungere nuovamente il Super Bowl di Favre si interruppero il 12 gennaio 2008: nella finale della NFC contro i New York Giants, Favre si fece intercettare un passaggio dal cornerback Corey Webster e da quell'azione part\u00ec il drive che si concluse con il field goal da 47 yards di Lawrence Tynes che diede la vittoria dei newyorkesi.\nNel marzo 2008 Favre annunci\u00f2 il ritiro dall'attivit\u00e0 agonistica, salvo tornare sui suoi passi e chiedere di essere reintegrato nella rosa dei Packers che nel frattempo avevano promosso al ruolo di titolare la sua riserva, Aaron Rodgers. I Packers avrebbero offerto 25 milioni di dollari per convincerlo a ritirarsi definitivamente. Il 7 agosto 2008 Favre lasci\u00f2 i \"Packers\" dopo 16 anni, andando a giocare per i New York Jets, con una contropartita che dipendeva dalle prestazioni di Favre e della squadra dei Jets. Alla fine ai Packers and\u00f2 la terza scelta del Draft NFL 2009.\nNew York Jets.\nDopo trattative con Tampa Bay Buccaneers e New York Jets, i Packers scambiarono Favre coi Jets il 7 agosto 2008, in cambio di una scelta da definire del Draft NFL 2009 in base alle prestazioni. La stagione di Favre coi Jets part\u00ec bene: nella settimana quattro della stagione 2008 lanci\u00f2 sei touchdown contro gli Arizona Cardinals, un primato personale e uno in meno del record NFL, venendo premiato come quarterback della settimana. Alla settimana 12, i Jets avevano un record di 8-3, inclusa una vittoria contro i precedentemente imbattuti Tennessee Titans. La squadra perse per\u00f2 4 delle ultime 5 gare della stagione, inclusa l'ultima contro i Miami Dolphins, che avevano acquisito Chad Pennington dopo che questi era stato svincolato dai Jets per fare spazio a Favre. In quelle cinque gare, Favre lanci\u00f2 otto intercetti e solo due passaggi da touchdown, portandosi a 22 TD e 22 intercetti in stagione. Favre in quel periodo ebbe dei problemi a una spalla e una radiografia effettuata il 29 dicembre 2008 evidenzi\u00f2 la rottura del tendine del bicipite della sua spalla destra. L'11 febbraio 2009, Favre inform\u00f2 i Jets della decisione di ritirarsi dopo 18 stagioni. Le sue prestazioni rimasero di propriet\u00e0 dei Jets fino al 29 aprile 2009, quando la squadra lo rilasci\u00f2. A maggio 2009 fu ufficialmente nelle lista dei ritirati dei Jets. Nel settembre 2009, Favre fece ancora fare notizia ai Jets, quando la NFL venne a conoscenza del fatto che i Jets temevano si fosse infortunato nella settimana 11 della stagione precedente, multando la squadra per non aver messo a conoscenza la lega dell'infortunio.\nMinnesota Vikings.\nDopo mesi di trattative, Favre decise di tornare ai giocare con i Minnesota Vikings, coi quali firm\u00f2 un contratto di due anni (per un compenso di 35 milioni di dollari) in data 18 agosto 2009. Nella stagione 2009 stabil\u00ec nuovi primati quando super\u00f2 l'ex defensive end dei Vikings Jim Marshall per partenze da titolare consecutive nello stesso ruolo con 291, divenne il primo quarterback della storia della NFL a battere tutte le altre 32 franchigie da quando la lega raggiunse quella cifra nel 2002 e super\u00f2 il record di Dan Marino per partite con 4 touchdown passati, venendo convocato per l'undicesimo Pro Bowl in carriera. I Vikings terminarono con un record di 12-4 giungendo fino alla finale della NFC, perdendo solamente ai supplementari contro i futuri vincitori del Super Bowl, i New Orleans Saints. Malgrado la sconfitta, Favre stabil\u00ec i record dei playoff per yard passate e passaggio completati, precedentemente detenuto da Joe Montana.\nMarted\u00ec 3 agosto 2010, NBC Sports conferm\u00f2 che Favre avrebbe fatto ritorno ai Minnesota Vikings, in quella che sarebbe stata l'ultima stagione. Il 17 agosto venne data la conferma ufficiale del suo ritorno con la squadra. Quella stagione, Brett Favre tagli\u00f2 due nuovi traguardo personali. Lanci\u00f2 il suo passaggio da touchdown numero 500 e super\u00f2 le 70.000 yard passate contro i New York Jets. Il 7 novembre 2010, in una gara contro gli Arizona Cardinals, Favre lanci\u00f2 un primato in carriera di 446 yards guidando i Vikings alla rimonta dopo uno svantaggio di 14 punti e alla vittoria nei supplementari. Il 5 dicembre 2010, in una gara contro i Buffalo Bills, Favre fu colpito dal linebacker dei linebacker dei Bills Arthur Moats mentre stava lanciando un passaggio, causandogli un infortunio alla spalla destra. Favre salt\u00f2 il resto della gara venendo sostituito da Tarvaris Jackson che guid\u00f2 i Vikings alla vittoria malgrado avesse lanciato tre intercetti.\nIl 1\u00ba dicembre 2010, a causa dell'infortunio alla spalla, Brett Favre fu classificato come inattivo per la gara contro i New York Giants, concludendo la sua striscia di partenze consecutive come titolare a 297. Il 20 dicembre 2010 durante una gara contro i Chicago Bears, Favre sub\u00ec una commozione cerebrale dopo aver subito un sack da parte del defensive end dei Bears Corey Wootton. Quella fu la sua ultima partita nella NFL.\nIl 2 gennaio 2011, Favre non pot\u00e9 giocare nell'ultima gara della stagione contro i Detroit Lions poich\u00e9 non aveva superato i test fisici imposti dalla lega. In una conferenza stampa subito dopo il termine della partita, Favre annunci\u00f2 il suo ritiro dal football professionistico.\nRitiro.\nIl 17 gennaio 2011 Favre present\u00f2 la documentazione per il suo ritiro da giocatore. Il 26 novembre 2015, durante l'intervallo della gara del Giorno del Ringraziamento coi Bears, i Packers ritirarono la sua maglia numero 4."}
{"id": "104633", "revid": "536103", "url": "https://it.wikipedia.org/wiki?curid=104633", "title": "Eruli", "text": "Gli Eruli (in latino \"Her\u016dli\" o \"Er\u016dli\") sono stati una popolazione germanica della quale \u00e8 ancora incerta l'origine; per alcuni studiosi le loro prime sedi erano nello Halland (Svezia), mentre secondo altri nella vicina isola danese di Selandia se non nello Jutland stesso.\nStoria.\nTra il II e il III secolo si spostarono, contemporaneamente ad altre popolazioni germaniche (Goti), nella regione compresa tra il fiume Dnepr e il mar d'Azov. Giunti a ridosso del Limes (Pannonia, sponde settentrionali del Mar Nero, presso il Mar d'Azov) dalle natie terre baltiche intorno alla met\u00e0 del III secolo, nel 253 si unirono anch'essi ai Goti nell'attacco a Pessinunte ed Efeso, che distrussero. In seguito presero anch'essi parte, insieme ai Gepidi e ad altre trib\u00f9, all'imponente coalizione guidata dai Goti che saccheggi\u00f2 le province romane della regione balcanico-anatolica. Da queste basi, Goti ed Eruli partirono per compiere varie incursioni di pirateria lungo le coste prima del mar Nero e poi dell'Asia minore, fino a colpire Atene (267).\nI primi contatti diretti tra Romani ed Eruli sono riferibili alle scorrerie operate da un'orda di Germani (composta, oltre che dagli Eruli, anche dai Goti e dai Gepidi) nei Balcani e alla decisiva battaglia vinta dai Romani guidati dall'imperatore Claudio II nel 268 nei pressi di Ni\u0161 in Serbia (per questa e altre vittorie nei due anni seguenti l'imperatore si guadagn\u00f2 il titolo di \"Gotico Massimo\").\nAnche l'allora cesare e futuro imperatore Galerio sconfisse gli Eruli, insieme con i Franchi e i Batavi, tra il 293 e il 295.\nIn seguito, gli Eruli sono citati tra le popolazioni che si unirono agli Unni guidati da Attila al cui seguito parteciparono alle scorrerie per tutta l'Europa.\nMorto Attila (453), nel 454 gli Eruli si distaccarono dagli Unni e costituirono un forte regno intorno a Brno (Moravia meridionale) e Vienna, sottomettendo le popolazioni vicine tra cui i Longobardi.\nGli Eruli erano la componente principale dell'insieme di trib\u00f9 germaniche che, entrate al servizio dell'Impero romano in qualit\u00e0 di mercenari, ne decisero le sorti in territorio italico: nel 476, infatti, il loro re Odoacre depose l'ultimo imperatore romano d'Occidente, Romolo Augusto, e assunse il controllo dell'Italia. Il regno degli Eruli fu per\u00f2 di breve durata, scalzato nel 493 dagli Ostrogoti di Teodorico.\nNel 508, secondo la narrazione che ne fa Procopio, i Longobardi si affrancarono dalla sudditanza cui erano sottoposti sconfiggendo in un'epica battaglia gli Eruli guidati dal loro re Rodolfo, figlio adottivo di Teodorico.\nDopo questa sconfitta gli Eruli scomparvero quasi completamente; infatti, i superstiti della battaglia subirono una diaspora, venendo in gran parte assorbiti dagli stessi Longobardi. Una parte di loro prefer\u00ec trasferirsi in Illiria ottenendo la protezione di Bisanzio e un'altra parte, tra la quale si trovava la famiglia reale, migr\u00f2 nell'odierna Svezia meridionale, probabilmente le loro terre native, come ricorda lo storico Procopio.\nDa questo momento in poi si perdono le tracce di questa popolazione che tanto terrore aveva portato tra le popolazioni dell'impero romano."}
{"id": "104634", "revid": "172", "url": "https://it.wikipedia.org/wiki?curid=104634", "title": "Linguaggio C sharp", "text": ""}
{"id": "104636", "revid": "123463731", "url": "https://it.wikipedia.org/wiki?curid=104636", "title": "Le correzioni", "text": "Le correzioni \u00e8 il terzo romanzo di Jonathan Franzen, un esempio di stile post-modernista nell'affrontare la societ\u00e0 americana prima della caduta rovinosa della borsa e dell'ottimismo proprio degli anni ottanta. Il romanzo, che ha reso celebre lo scrittore, ha vinto il National Book Award e il James Tait Black Memorial Prize.\nI protagonisti del romanzo, che si incentra sulle relazioni umane, sono i membri della famiglia Lambert, originari di una piccola citt\u00e0 del Midwest americano: la madre apprensiva Enid, il marito in pensione Alfred, ed i tre figli Gary, Chip e Denise.\nTrama.\nDelusa dal matrimonio, e alla ricerca di un piacere illusorio su cui proiettare la propria felicit\u00e0, Enid Lambert si \u00e8 imposta un obiettivo: riunire per un \"ultimo\" grande Natale tutta la famiglia. Questo desiderio si trasforma ben presto in un'ossessione, perch\u00e9 Enid, nell'osservare la realt\u00e0, non pu\u00f2 esimersi dall'applicare delle \"correzioni\": correggere le cose, in una perpetua illusione di credere di aver capito \"cosa non funziona\", in s\u00e9 e negli altri, e di poter dire \"da oggi qualcosa cambier\u00e0\".\nUno dopo l'altro, pur nella loro diversit\u00e0, e con diverse sfumature, anche gli altri personaggi finiranno per avere lo stesso atteggiamento. Come suo marito Alfred, introverso e dispotico, ingegnere di una compagnia ferroviaria in pensione. Malato di Parkinson, sprofonda ogni giorno di pi\u00f9 nella demenza, visitato dalle allucinazioni e dagli incubi: la famiglia ha programmato per lui una cura che, significativamente, si chiama Corecktall. O come il figlio Gary, dirigente di banca, nevrotico e materialista, sposato con una donna infantile ed egoista che lo ha fatto cadere in depressione, che cerca di convincersi che tutto sia a posto, nonostante chiari segni del contrario, occasione per Franzen di dare uno ritratto impietoso alla vita di coppia, dei tentativi di cambiarsi e di cambiare il partner, oppure come la figlia Denise, chef di successo con tendenze lesbiche, invischiata in relazioni travagliate, ed avvinghiata al mantra \"ma questa volta sar\u00e0 diverso\". O come il secondogenito Chip, beniamino di pap\u00e0 Alfred, intellettuale cacciato dal college dove insegnava per aver sedotto un'allieva, intento a riscrivere e \"correggere\" per l'ennesima volta la stessa sceneggiatura.\nAdattamento cinematografico.\nI diritti del libro vennero opzionati dal produttore Scott Rudin per la Paramount Pictures durante l'agosto 2001. Il film entr\u00f2 in pre-produzione nel 2002, e mentre il drammaturgo David Hare iniziava a stendere la sceneggiatura, i media indicarono Stephen Daldry come regista. In ottobre \"Entertainment Weekly\" cit\u00f2 Gene Hackman come interprete per Alfred e Cate Blanchett per Denise.\nPer tre anni per\u00f2 il progetto si ferm\u00f2, e nel 2005 la rivista \"Variety\" inform\u00f2 del coinvolgimento di Robert Zemeckis come revisore dello script di Hare; successivamente giunse la conferma dell'ingaggio di Daldry alla regia. Nel nuovo cast voci non confermate indicarono Judi Dench per il ruolo di Enid, e Brad Pitt, Tim Robbins e Naomi Watts in parti ancora da definire. Nel 2007 venne poi confermato che Hare era tornato per riscrivere la sceneggiatura.\nNel 2012 sarebbero dovute iniziare le riprese della serie-tv per HBO, scritta dallo stesso Franzen con Noah Baumbach e prevista per il 2013. Il cast avrebbe dovuto comprendere Chris Cooper e Dianne Wiest nel ruolo dei genitori e Ewan McGregor in quello di Chip, ma il 1\u00ba maggio 2012 la HBO conferm\u00f2 l'intenzione di abbandonare definitivamente il progetto."}
{"id": "104637", "revid": "37401", "url": "https://it.wikipedia.org/wiki?curid=104637", "title": "Margherita di Savoia", "text": "Negli anni in cui fu al fianco di Umberto come principessa ereditaria e, dal 1878, come regina d'Italia, esercit\u00f2 una notevole influenza sulle scelte del marito e un grande fascino sulla popolazione, facendo sapiente uso delle proprie apparizioni pubbliche, concepite per attrarre il popolo con un abbigliamento ricercato e una costante affabilit\u00e0. Secondo Ugoberto Alfassio Grimaldi, fu il personaggio politico dell'Italia unita che suscit\u00f2, dopo Giuseppe Garibaldi e Benito Mussolini, \u00abi maggiori entusiasmi nelle classi elevate e nelle classi umili\u00bb.\nCattolica, fieramente attaccata a Casa Savoia e profondamente reazionaria, fu una nazionalista convinta e sostenne la politica imperialista di Francesco Crispi. L'incitamento alla repressione delle rivolte popolari, come avvenne nei moti di Milano del 1898, per quanto controverso, non ne compromise l'immagine, forse perch\u00e9 fu la prima donna italiana a sedere sul trono del paese neocostituito. A corte gest\u00ec un circolo culturale settimanale che le valse l'ammirazione di poeti e intellettuali e la colloc\u00f2 forse, almeno sotto questo aspetto, pi\u00f9 a sinistra di molte altre dame dell'aristocrazia. I suoi balli, inoltre, come quelli cui partecip\u00f2, celavano spesso un piano diplomatico, e nelle sue intenzioni cercarono in particolare di assicurare una mediazione con l'aristocrazia \"nera\", rimasta fedele al Vaticano dopo la presa di Roma.\nMolti furono gli omaggi popolari e poetici tributati alla nobildonna (dalla pizza Margherita alla celebre ode carducciana \"Alla regina d'Italia\", scritta subito dopo la visita bolognese dei sovrani nel novembre 1878), anche negli anni successivi all'assassinio del marito, quando divent\u00f2 regina madre.\nBiografia.\nInfanzia e adolescenza.\nMargherita venne alla luce nel Palazzo Chiablese di Torino alle 0.45 del 20 novembre 1851, figlia di Ferdinando di Savoia-Genova, primo duca di Genova, e di Elisabetta di Sassonia, figlia del re Giovanni di Sassonia. Il battesimo fu celebrato lo stesso giorno in una cappella \u00aball'opportunit\u00e0 allestita e con splendidezza adornata\u00bb, alla presenza del presidente del Consiglio Massimo d'Azeglio, di Alfonso La Marmora e del conte di Cavour, allora ministro della Marina e dell'Agricoltura e Commercio. Rimase orfana di padre all'et\u00e0 di quattro anni; con la madre e il fratello minore Tommaso, duca di Genova pass\u00f2 l'infanzia e l'adolescenza nel Palazzo Chiablese. Elisabetta era stata confinata da Vittorio Emanuele II al castello di Govone prima e nella villa di Stresa poi, come punizione per avere sposato clandestinamente un borghese, Nicola Rapallo (1856). L'intercessione di Giovanni di Sassonia e di Aleksandra F\u00ebdorovna, zarina madre, port\u00f2 alla riabilitazione di Elisabetta e all'accettazione del matrimonio, mentre lo sposo fu creato marchese di Rapallo.\nIl rapporto con la madre fu piuttosto difficile, dal momento che la bambina mal sopportava le sue confidenze con il nuovo marito. La prima educazione della piccola fu affidata alla contessa Clelia Monticelli di Casalrosso, una donna severa e bigotta, presto sostituita da un'istitutrice che occup\u00f2 un posto di primo piano nell'infanzia e nell'adolescenza della futura regina d'Italia: la giovane austriaca Rosa Arbesser. Rosa, dolce, raffinata, di buona cultura e notevole intelligenza, diede a Margherita la serenit\u00e0 necessaria, instaurando con lei un legame strettissimo. Quando, in et\u00e0 adulta, la baronessa Olimpia Savio chiese \u00abcome fosse avvenuto che, rimasta sempre nella stretta [...] atmosfera di Corte, [...] fosse cresciuta di gusti, d'istinti, di abitudini cos\u00ec diverse\u00bb, Margherita assegn\u00f2 buona parte del merito all'amata istitutrice.\nFu posta gran cura nel dotare la principessina di una formazione completa: dopo le prime nozioni di cultura generale impartite da don Cipriano Mottura, sacerdote d'impronta liberale, il professor Andrea Tintori le insegn\u00f2 la storia e la letteratura italiana ed Ernesto Allason il disegno, mentre il cavalier Carlo Uria e il maestro Stefano Tempia si occuparono delle lezioni di pianoforte. Per quanto si trattasse di un piano ambizioso ed esteso a numerose discipline, difettava nelle sue basi. Le lettere a Marco Minghetti rivelano come la fanciulla leggesse Dante (rimase particolarmente affascinata dalla Divina Commedia, tanto da animare i suoi salotti con la Lectura Dantis, grazie anche all'amicizia con il dantista alatrense Luigi Pietrobono) prima di aver studiato la grammatica, e come le si proponesse un programma liceale senza averla dotata di una preparazione sufficiente. Questo spiega perch\u00e9 Margherita sviluppasse conoscenze in molti ambiti, ma sempre superficiali, e spiega altres\u00ec i numerosi errori di ortografia e sintassi che costelleranno la sua corrispondenza.\nMargherita ricevette al contempo un'educazione profondamente cattolica: la sua religiosit\u00e0 non verr\u00e0 mai meno, n\u00e9 si attenuer\u00e0 quando, divenuta regina, casa Savoia si scontrer\u00e0 con il Vaticano e con il Pontefice. Il 10 giugno 1863 fece la prima comunione nella cappella di palazzo Chiablese, nel 1866 la cresima al castello di Agli\u00e8.\nNon era mancato tuttavia, sin dall'infanzia, lo spazio dedicato ai giochi e allo svago. Assieme al fratellino Tommaso assisteva alle corse dei cavalli in presenza del re e di Cavour, e si ricorda un celebre episodio in cui di sottecchi il conte aveva incoraggiato i fratelli all'indisciplina. Particolarmente lieti erano i lunghi soggiorni al castello di Agli\u00e8 e alla villa rosminiana di Stresa, dove, ancora bambina, si dedicava ad attivit\u00e0 ludiche con le figlie del generale Enrico Morozzo Della Rocca e della poetessa Irene Verasis di Castiglione, Natalia ed Elena. Adolescente, svilupp\u00f2 un amore sincero per la poesia e per l'arte e, quindicenne, scrisse un poemetto d'argomento medievale intitolato \"Le Gantelet\", illustrandolo di suo pugno.\nC'erano poi le settimanali lezioni di ballo, cui prendeva parte tra gli altri il duca d'Aosta Amedeo, fratello del futuro sposo di Margherita. Molto si \u00e8 discusso circa un amore adolescenziale maturato in queste occasioni tra i due e gli studiosi hanno sostanzialmente avallato l'ipotesi, pur nell'assenza di prove concrete. Gi\u00e0 il 27 settembre 1862, alla festa per le nozze di Maria Pia di Savoia con il re portoghese Luigi I, pare che Margherita non avesse occhi che per il cugino, nella stessa circostanza in cui vide per la prima volta Umberto, \u00abal quale non rivolse nemmeno la parola\u00bb, nella reciproca convinzione che quell'incontro non avrebbe avuto alcun seguito.\nSicuramente a Margherita piaceva \u00abl'amabile compagnia\u00bb del duca e probabilmente, come ha sostenuto Biancotti, una punta di dispiacere colse la giovane quando seppe delle nozze del cugino con la principessa Maria Vittoria dal Pozzo della Cisterna. Di certo li univa un carattere alquanto simile, portato all'\u00abamore del fasto\u00bb e \u00aballa religiosit\u00e0 quasi bigotta\u00bb, cos\u00ec come Amedeo godeva notoriamente di un ottimo ascendente sulle fanciulle.\nBionda e di bel portamento, la giovane Margherita svilupp\u00f2 un carattere religioso e conservatore, dimostrando eccellenti qualit\u00e0 di comunicatrice, che le guadagneranno una notevole popolarit\u00e0, soprattutto presso gran parte degli italiani, nonostante le sue tendenze reazionarie (per esempio approv\u00f2 vigorosamente le repressioni dei Moti di Milano del 1898 e, pi\u00f9 tardi, appoggi\u00f2 con entusiasmo la presa del potere da parte dei fascisti), supportata dal suo coinvolgimento in numerose opere di beneficenza e filantropiche, affiancato da attivit\u00e0 promozionali delle arti, anche minori, e dalle numerose visite e i cospicui lasciti a ospedali, orfanotrofi e istituti vari.\nMatrimonio.\nNel 1864 Filippo Gualterio fu il primo a suggerire al re il matrimonio tra il figlio Umberto e la nipote. Tuttavia Margherita aveva solo tredici anni e il progetto cadde per qualche anno nel dimenticatoio. Dopo il 1866 e dopo la fugace alleanza dei Savoia con la Prussia, Vittorio Emanuele preferiva legare il primogenito agli Asburgo, per rinsaldare i legami tra le due case. Fu quindi stabilito che a sposare Umberto fosse Matilde d'Asburgo-Teschen, ma il 6 giugno 1867 la tragica morte della diciottenne, arsa viva in un incidente domestico quando in abito da ballo era pronta a recarsi a una serata mondana, fece saltare le nozze ormai imminenti.\nIl generale Menabrea, presidente del Consiglio, ripropose allora al re il matrimonio tra consanguinei e, nonostante le iniziali reticenze del sovrano, il fidanzamento divent\u00f2 presto ufficiale: Umberto incontr\u00f2 la principessa per la domanda di rito il 28 gennaio 1868. Legata alla terra d'origine, Margherita era contenta di sposare un italiano, dopo aver rifiutato le nozze con il principe Carlo di Romania.\nIl matrimonio fu celebrato a Torino nell'aprile 1868: il 21 nella sala da ballo del Palazzo Reale venne sottoscritto l'atto nuziale, il giorno seguente i principi ereditari si unirono in matrimonio nel duomo di San Giovanni, in una funzione presieduta dall'arcivescovo Alessandro Riccardi di Netro, assistito da Luigi Nazari di Calabiana e Andrea Casasola, arcivescovi di Milano e Udine, e da Giovanni Conti e Giovanni Battista Cerruti, vescovi di Mantova e Savona e Noli. Casa Savoia volle che fossero presenti, accanto a nobili e personalit\u00e0 di spicco della politica nazionale, anche le delegazioni operaie e semplici popolani. Dopo il sontuoso ballo che la sera vide protagonisti aristocratici di tutta Europa, il 23 i novelli sposi si recarono alla festa organizzata in loro onore presso la Societ\u00e0 Filodrammatica torinese. Ascoltarono poesie declamate in loro onore e assistettero a \"La festa della colomba\", commedia-operetta con parole di Vittorio Bersezio e musica di Gualfardo Bercanovich. Margherita ebbe in dono un saggio di Manzoni, \"Sull'Unit\u00e0 della lingua italiana e sui mezzi di diffonderla\", con un autografo del romanziere milanese.\nLa festa continuava: al ballo offerto dall'Accademia Filarmonica ci fu il famoso episodio che vide protagonisti la sposa e il principe Federico di Prussia (futuro Federico III di Germania), il quale tagli\u00f2 un lembo del vestito di Margherita, lacerato da un ballerino durante la quadriglia. Il nobile se lo appunt\u00f2 al petto in ricordo della lieta giornata, sollevando i presenti dall'imbarazzo che l'incidente aveva creato. In piazza Carlo Emanuele si svolse un torneo in memoria del ritorno in citt\u00e0 di Emanuele Filiberto, avvenuto nel 1559. I nobili ebbero modo di dimostrare le loro doti equestri, dando prova di destrezza e precisione. Ogni volta che con la lancia facevano ruotare un meccanismo costruito per l'occasione, centinaia di uccelli si libravano in volo, in mezzo alla folla acclamante.\nIl viaggio di nozze rispose a precise esigenze politiche. Il tragitto prevedeva di scendere lungo tutta la penisola per far conoscere alla neonata Italia i futuri sovrani, nell'intento di creare un'unit\u00e0 di sentimenti, dopo il raggiungimento di quella politica (per quanto mancasse l'ultima conquista, quella di Roma). Gli sposi si diressero quindi verso la capitale, Firenze. Il 27 lasciarono Torino, raggiungendo la prima importante tappa del viaggio tre giorni pi\u00f9 tardi, dopo aver toccato Alessandria, Piacenza, Parma, Modena e Bologna.\nLa mattina del 30 fecero ingresso nella capitale, accolti dall'entusiasmo della folla, ricevendo in dono dal sindaco Lorenzo Ginori Lisci \u00abun giglio costellato di rubini con una margherita dalle foglie di brillanti\u00bb, omaggio alla principessa anche nella scelta del fiore chiamato a ornare il simbolo della citt\u00e0. La sera, a Palazzo Pitti, la sontuosa festa si svolse all'insegna del fasto, mentre Margherita non lesinava sorrisi e, come gi\u00e0 durante il giorno, manifestazioni anche plateali di gioia o di affetto per il fratello pi\u00f9 piccolo. In seguito, il viaggio prosegu\u00ec per Genova e Venezia e, dopo l'estate a Monza presso la villa di Casa Savoia, si estese nell'inverno a Napoli e alla Sicilia.\nGli anni napoletani e la nascita di Vittorio Emanuele III.\nOccorreva continuare a veicolare un messaggio unitario. In questo senso, le ragioni politiche dettarono anche la scelta della nuova residenza: Napoli. La citt\u00e0, ancora divisa tra la popolazione filoborbonica e quella favorevole ai nuovi sovrani, doveva sapere come i Savoia avevano esteso i loro interessi, non limitandoli pi\u00f9 al solo Piemonte. Il 28 giugno 1869 fu dato l'annuncio della gravidanza di Margherita. Dopo l'ormai gi\u00e0 tradizionale estate monzese (cui si univa spesso un soggiorno presso la villa della madre Elisabetta a Stresa), l'11 ottobre i coniugi tornarono a Napoli. Il parto si avvicinava quando giunse la notizia che il re era gravemente ammalato a San Rossore. Alessandro Riberi, medico reale, non nascondeva il proprio pessimismo, tanto che accorse anche don Giuseppe Renai per impartire a Vittorio Emanuele l'estrema unzione. Tutti aspettavano la notizia del decesso, ma il re si riprese.\nI preparativi per la nascita fervevano: si trattava del primo parto in seno alla monarchia sabauda dopo l'Unit\u00e0 d'Italia. Il Consiglio municipale della citt\u00e0 si occup\u00f2 di istituire una commissione di artisti, presieduta da Domenico Morelli, per forgiare la culla del nascituro. Maria Maisto, popolana di Grumo Nevano, era gi\u00e0 stata scelta come balia in estate. Nel periodo precedente la nascita del bambino Margherita passeggiava regolarmente lungo la Riviera di Chiaia, mostrandosi al popolo. Il pomeriggio del 9 apparve al passeggio per l'ultima volta: due giorni dopo, verso sera, cominciarono le doglie del parto.\nNella stanza di Margherita ci fu un simbolico affollamento: la presenza dei generali Roberto de Sauget e Enrico Cialdini, voluta dal re, indicava come il nascituro appartenesse a una stirpe di soldati, mentre il principe Eugenio di Carignano (in rappresentanza del re ancora convalescente), il presidente del Senato Gabrio Casati e il sindaco partenopeo Guglielmo Capitelli dimostravano la rilevanza politica del momento. Alle dieci e tre quarti nacque un maschio, cui fu subito amministrata l'acqua lustrale. Era venuto alla luce Vittorio Emanuele Ferdinando Maria Gennaro.\nNemmeno la scelta dei nomi era casuale: se \"Vittorio\" ed \"Emanuele\" si inserivano naturalmente nella tradizione sabauda, \"Ferdinando\" costituiva un omaggio al nonno materno (ma non \u00e8 escluso potesse voler accontentare anche i nostalgici della monarchia borbonica, come sostenuto da alcuni storici ma poi recisamente negato da Romano Bracalini), mentre il nome \"Gennaro\" voleva esprimere la vicinanza alla citt\u00e0, come il titolo di principe di Napoli che fu assegnato al bambino. \"Maria\", infine, era il nome cristiano per eccellenza. Margherita era una credente convinta, e, in tempi di scontro con il pontefice e con la Chiesa, bisognava anche ribadire la propria appartenenza cattolica.\nA mezzanotte, centouno colpi sparati dal forte di Sant'Elmo annunciarono che era nato un maschio. Il parto, tuttavia, era stato molto doloroso. Si dovette ricorrere al taglio cesareo e la principessa seppe presto di non poter avere altri figli. Il notevole sforzo la costrinse a letto per oltre due settimane. I poeti e gli intellettuali, intanto, non lesinavano energie per celebrare l'evento. I versi prateschi, dedicati a Margherita, si aggiungevano a una pagina di Luigi Settembrini in lode della culla. Non tutti gli artisti della penna, per\u00f2, si dimostrarono entusiasti; Felice Cavallotti compose \"Il Parto e l'Amnistia\", trentotto ottave in cui si scagliava contro la monarchia. Il titolo fa riferimento all'amnistia concessa il 14 novembre per i reati politici che \u00abnon siano commessi o accompagnati a crimini o delitti contro la persona, la propriet\u00e0, le leggi militari, o a reati di associazione di malfattori o di complicit\u00e0 nei medesimi\u00bb. Umberto aveva inoltre erogato un sussidio di 100.000 lire per i poveri.\nSe buona parte della popolazione aveva manifestato il proprio calore per l'evento, assecondata dalle autorit\u00e0 civili, i rapporti con la Chiesa erano tesi\u00a0\u2013 e doveva ancora esserci la breccia di Porta Pia \u2013, come testimoni\u00f2 l'atteggiamento dell'arcivescovo di Napoli Sisto Riario Sforza, che rifiut\u00f2 di benedire il neonato e di presenziare al solenne \"Te Deum\" che si tenne nella basilica di San Lorenzo.\nAll'inizio del 1870 il duomo di San Gennaro fu teatro di una cerimonia ufficiale di ringraziamento e il 20 febbraio Margherita pot\u00e9 mostrare per la prima volta il piccolo al re, quando questi, completamente ristabilito, guadagn\u00f2 la citt\u00e0 partenopea. Divenuta madre, la principessa manifestava la propria gioia pubblicamente\u00a0\u2013 come quando alla stazione, dov'era venuta ad accogliere il suocero, esib\u00ec il figlioletto alle donne del mercato \u2013 e privatamente, nelle missive alle amiche pi\u00f9 intime. Parlando del bambino, cui era stata assegnata la governante cattolica irlandese Elizabeth Lee e la succitata balia Maria Maisto, cos\u00ec si rivolgeva il 16 marzo a Natalia della Rocca: \u00abIl mio ometto comincia a divertirmi: \u00e8 cos\u00ec grazioso e vuole acchiappare la luce con le sue zampine. Naturalmente io lo trovo bello perch\u00e9 sono sua madre\u00bb.\nLa villeggiatura monzese cominci\u00f2 prima del solito: in aprile i principi erano gi\u00e0 nella localit\u00e0 in cui Umberto verr\u00e0 ucciso trent'anni pi\u00f9 tardi. Margherita inaugur\u00f2 una serie di incontri con letterati illustri che la porteranno, in futuro, a stringere amicizia con Edmondo De Amicis e con Giosu\u00e8 Carducci. Prima di loro conobbe Alessandro Manzoni, che fu accolto con molte attenzioni e parl\u00f2 brevemente con la nobildonna.\nIl 20 settembre determin\u00f2 un'ulteriore complicazione nel confronto con la Chiesa e con il Papa, rafforzando anche all'interno dell'aristocrazia la spaccatura tra \"bianchi\" (fedeli alla monarchia) e \"neri\" (schierati con il pontefice). La cattolica principessa dovette quindi mediare tra l'appartenenza politica e la fede religiosa.\nTrasferimento a Roma.\nIntanto, esauriti i motivi per risiedere a Napoli, i futuri sovrani dovettero trasferirsi laddove si giocava ormai l'equilibrio politico del paese. Il pomeriggio del 23 gennaio 1871 fecero quindi il loro ingresso a Roma, dopo che la mattina Vittorio Emanuele II era giunto \u00abquasi clandestinamente\u00bb. L'accoglienza fu migliore di quanto paventato e pi\u00f9 calorosa di quella riservata al re: la pioggia battente non aveva impedito a una folla numerosa di riunirsi per salutare i principi ereditari, n\u00e9 Margherita si risparmi\u00f2 un gesto per accattivarsi le simpatie della popolazione. Dette ordine di scoprire la carrozza per essere visibile e \u00able acclamazioni\u00a0\u2013 dicono i contemporanei\u00a0\u2013 salirono al cielo\u00bb.\nCominci\u00f2 una serie di scaramucce pi\u00f9 o meno significative con il Vaticano, destinate a diventare un vero e proprio \"leitmotiv\". Gi\u00e0 il giorno dell'insediamento al Quirinale il cardinale Antonelli sminu\u00ec, in una circolare, la portata dell'entusiasmo popolare, che aveva invece incitato pi\u00f9 volte i principi a comparire sul balcone tra gli applausi generali. Al tempo stesso si fraintendevano volentieri le omelie dei sacerdoti, come quando il padre gesuita Curci infier\u00ec \u00abcontro i giovani che perdevano la testa dietro a sgualdrine\u00bb. Alcuni, \u00abo malvagi, o stolti\u00bb, \u00ablo accusarono di aver alluso ai gentiluomini aspiranti ad appartenere alla Corte della principessa Margherita\u00bb. Curci, naturalmente, protest\u00f2 contro l'accusa gratuita.\nLa maggioranza delle famiglie aristocratiche della citt\u00e0 rimaneva (nella quasi totalit\u00e0 dei suoi componenti) filopapale. Qualcuno accett\u00f2 tuttavia di partecipare alla vita civile: Francesco Rospigliosi Pallavicini fu sindaco di Roma e Filippo Doria Pamphili accett\u00f2 dal re la carica di prefetto di palazzo. Anche il duca Lante della Rovere e Michelangelo Caetani (che per\u00f2 in punto di morte si riconcili\u00f2 con il Vaticano) appoggiavano la monarchia sabauda. Quando arriv\u00f2 la prima domenica capitolina, si determin\u00f2 un nuovo problema da risolvere: dove andare a Messa. Il confessore del re, Valerio Anzino, non poteva celebrarla in Quirinale a causa dell'interdetto. Cos\u00ec, Margherita si rec\u00f2 con il coniuge a Santa Maria Maggiore, dove i canonici pi\u00f9 sensibili mostrarono per loro una certa premura, dotandoli di cuscini e di un inginocchiatoio, subendo immediatamente il rimbrotto dalla corte papalina. I Savoia, comunque, inaugurarono cos\u00ec una tradizione che manterranno per un certo periodo: a Santa Maria Maggiore, dove celebrava monsignor Anzino, la folla accorreva numerosa, \u00abattratta dall'inconsueto spettacolo e curiosa di controllare il fervore dei Savoia nella preghiera\u00bb. L'anno successivo, con la consacrazione della chiesa del Sudario, di propriet\u00e0 dei Savoia, la questione si risolse e si allontan\u00f2 dalle luci della ribalta.\nA corte, Margherita aveva un ascendente notevole sulle scelte del marito, ma ufficialmente si occupava dei ricevimenti e ben presto acquisirono grande fama i suoi incontri del gioved\u00ec, giorno in cui convenivano intellettuali di spicco, sedotti dalla conversazione della padrona di casa, interessata ad affrontare tematiche che di solito rimanevano lontane dai palazzi reali, pi\u00f9 inclini a serate frivole. Anche la scelta degli ospiti, in cui il rango non aveva un ruolo decisivo, rappresent\u00f2 un elemento nuovo che concorse a dare notoriet\u00e0 alle serate della principessa, alimentandone il mito presso i poeti e, quindi, presso l'immaginario comune.\nIl gioved\u00ec si riunivano quindi al Quirinale nomi quali Ruggero Bonghi, il colto ministro Marco Minghetti (amico intimo di Margherita e successivamente Presidente del Consiglio per la seconda volta, dopo il primo governo degli anni Sessanta), l'illustre storico Ferdinand Gregorovius, Emilio Broglio, il marchese Francesco Nobili Vitelleschi e il barone archeologo Giovanni Barracco, per citare i pi\u00f9 significativi. Le donne entravano nel cenacolo solo in quanto consorti di politici vicini alla principessa: fra loro vi erano Laura Minghetti, Antonietta Farini (moglie di Domenico), Bice Tittoni (sposata con il senatore Tommaso) e Carolina Rattazzi, nuora del noto Urbano.\nI balli, che si tenevano l'ultimo mercoled\u00ec del mese, rappresentavano un momento pi\u00f9 diplomatico che mondano: servivano da un lato a rafforzare i legami con l'aristocrazia rimasta in contatto con la casa reale, dall'altro a far risaltare il fascino della principessa attraverso una grande cura dell'abbigliamento e delle maniere. Talvolta venivano invitati anche esponenti di colore politico avverso, come quando nel 1875 il repubblicano Giovanni Nicotera si esib\u00ec con la nobildonna in una quadriglia. Nel carnevale del 1872, inoltre, Margherita si rec\u00f2 ai balli organizzati dai Doria, dai Pallavicini, dagli Sforza Cesarini e dai Caetani.\nFurono anche anni di viaggi. Gi\u00e0 nel 1872 Margherita fu invitata a Berlino per fare da madrina al battesimo della figlia dell'intimo amico Federico di Prussia, principe ereditario e futuro Federico III. A testimonianza della riconoscenza e dell'affetto che li legava, la bambina fu chiamata Margherita. Dal soggiorno in terra teutonica ricav\u00f2 una buona impressione che le fece formulare la famosa frase: \u00abIn Italia tutti comandano, in Germania tutti obbediscono\u00bb. Prima di diventare regina, comp\u00ec ancora una trasferta significativa che la port\u00f2 a Pietroburgo e Vienna nel 1876.\nRegina d'Italia.\nIl 3 gennaio 1878 Vittorio Emanuele II avvert\u00ec una febbre che lo costrinse a letto due giorni pi\u00f9 tardi. Si trattava di febbre malarica trasformatasi in pleuro-polmonite. Ormai conscio del trapasso imminente, il re ricevette, secondo la tradizione, le persone pi\u00f9 intime al proprio capezzale. Cos\u00ec, anche Margherita si trattenne per qualche istante nella stanza del sovrano morente. Le condizioni del malato peggiorarono rapidamente; le 14.35 del 9 gennaio segnarono l'ora del decesso e l'ascesa al trono della principessa di Piemonte. Margherita diventava la prima regina d'Italia, dato che Maria Adelaide era morta prima del 1861. Tra i monarchici il dolore fu grande, ma il racconto di Filippo Crispolti, che quella sera stessa si trovava al Circolo di San Pietro, certifica come neppure i \u00abpapalini\u00bb festeggiassero, e come l'atmosfera fosse improntata a un sincero rispetto per quanto capitato nel pomeriggio.\nScaduti i sei mesi di lutto, durante i quali era morto Pio IX e il conclave aveva eletto Leone XIII al soglio pontificio, la coppia reale, sulla falsariga dell'itinerario di dieci anni prima, intraprese un viaggio attraverso l'Italia per promuoversi quale simbolo dell'unit\u00e0 del paese. In agosto i nuovi sovrani cominciarono a risalire la penisola.\nA La Spezia assistettero al varo della nave \"Dandolo\", e pochi giorni dopo fecero ritorno a Torino. Dopo furono a Milano, Venezia, Brescia, Mantova e Verona, prima di concedersi una pausa con la tradizionale villeggiatura monzese, preludio alla visita bolognese, che avvenne in novembre.\nSi apr\u00ec cos\u00ec il mese pi\u00f9 intenso: la citt\u00e0 felsinea preoccupava i reali, che temevano un'accoglienza fredda nella culla dei repubblicani e delle societ\u00e0 operaie. Non fu cos\u00ec: il 4 la loro apparizione in stazione fu accompagnata dallo sventol\u00eco festoso di quaranta bandiere di societ\u00e0 operaie, e l'accoglienza super\u00f2 le pi\u00f9 rosee aspettative, attraversando il bagno festante della folla. \u00abIl successo che ha la Regina qui a Bologna, come donna e come Sovrana, \u00e8 indescrivibile\u00bb, annot\u00f2 Alessandro Guiccioli due giorni dopo. Era una giornata di \u00abfango in terra e fango in cielo\u00bb quella che vide il corteo passare per la centrale via Galliera, laddove d'improvviso il Carducci vide Margherita: \u00abIn quella confusione la figura della Regina mi pass\u00f2 avanti come un che bianco e biondo, come una imagine romantica in mezzo una descrizione verista, potente se volete, ma che non finisce mai ed annoia\u00bb. La giornata trionfale culmin\u00f2 nella serata al teatro Brunetti in mezzo agli operai acclamanti Umberto.\nIl giorno successivo Carducci fu ricevuto dai reali e pot\u00e9 parlare personalmente con Margherita, avviando un'amicizia che si tradurr\u00e0 nella celebre ode \"Alla regina d'Italia\", scritta pochi giorni dopo, in altre dediche poetiche e in incontri frequenti nel periodo estivo, quando entrambi sceglievano le montagne della Valle d'Aosta.\nIn generale la giovane regina, dotata di fascino, seppe accattivarsi le folle, anche parte di quelle contrarie alla monarchia. Tuttavia non era tutto oro quello che riluceva, e le folle entusiaste non rappresentavano che una parte dell'umore popolare e politico. I contrasti con la Chiesa rimanevano evidenti, ma anche i repubblicani e gli anarchici avversavano il potere regio. Le punte pi\u00f9 estreme del dissenso presero forma nel prosieguo del viaggio. Se a Firenze ci fu un'accoglienza meno trionfale, fu a Foggia che accadde un episodio che pu\u00f2 essere visto come prodromo dell'attentato napoletano. Il 16 novembre, alla stazione, un certo Alberigo Altieri tent\u00f2 di lanciarsi contro il re, fermato in tempo dalla sicurezza. La stampa non ne parl\u00f2, ma un documento del 23 novembre fa riferimento all'avvenimento nell'ambito di un complotto volto a uccidere il sovrano.\nIl 17, a Napoli, l'anarchico Giovanni Passannante tent\u00f2 di accoltellare Umberto. La regina, nonostante cercasse di mostrarsi calma e sorridente fino alla fine della parata, si sent\u00ec male al ritorno nella reggia. Accolta e consolata dal sindaco di Napoli, Guglielmo Capitelli, la regina gli mormor\u00f2: \u00abSi \u00e8 rotto l'incantesimo di Casa Savoia!\u00bb. L'attentato aveva scosso la regina e, per ritemprarsi, nel settembre del 1879 si rec\u00f2 a Bordighera, dove rimase fino al gennaio del 1880.\nEra nota soltanto a una strettissima cerchia di corte la realt\u00e0 del fallimento del matrimonio tra Umberto e Margherita. Umberto infatti era legato dal 1864 alla duchessa Eugenia Attendolo Bolognini Litta, di sette anni maggiore di lui, che amer\u00e0 tutta la vita. All'inizio del matrimonio, infatti, Margherita, mal sopportando la situazione nella quale si era venuta a trovare, avrebbe voluto separarsi: ma poi decise di resistere e aliment\u00f2 tutta la vita la finzione di un matrimonio felice. In quest'ottica, il 22 aprile 1893 furono celebrate con sfarzo le nozze d'argento. La mattina dei festeggiamenti a Roma furono sparati 101 colpi di cannone. Per tale occasione era prevista l'emissione di un francobollo speciale, detto appunto \"Nozze d'argento di Umberto I\", che per\u00f2 non fu emesso.\nLa sua figura fu esaltata dal poeta Giosu\u00e8 Carducci negli ultimi anni della sua vita, nonostante il suo passato repubblicano e il suo dispregio verso tutti i monarchi, tanto da guadagnarsi critiche da diversi repubblicani.\nDa regina promosse le arti e la cultura, introdusse la musica da camera in Italia, fond\u00f2 il quintetto d'archi di Roma. Una volta alla settimana radunava attorno a s\u00e9 al Quirinale il meglio della cultura italiana e di quella europea di passaggio nella capitale. Basti pensare a Ruggiero Bonghi, Theodor Mommsen, Ferdinand Gregorovius, Giuseppe Martucci. Fu grazie a una borsa di studio da lei concessa che, dal 1880 al 1883, pot\u00e9 studiare al Conservatorio di Milano il giovane Giacomo Puccini.\nAppassionata ed esperta alpinista, scal\u00f2, caso raro ai tempi per una donna, diverse vette alpine anche impegnative e presenzi\u00f2 a manovre militari degli Alpini, che formarono il soggetto di uno dei primi film mai realizzati in Italia (\"Le manovre degli Alpini al Colle della Ranzola\", realizzato nel 1905 da Roberto Omegna per la \"Ambrosio\" di Torino). Per questo motivo le venne dedicato un rifugio alpino, la Capanna Margherita, costruito sulla vetta della Punta Gnifetti, una delle pi\u00f9 elevate del gruppo del Rosa, alla cui inaugurazione, avvenuta il 18 agosto 1893, la regina partecip\u00f2 di persona, percorrendo direttamente, con corteo di guide alpine e gentiluomini, il ghiacciaio sottostante e pernottando nella nuova struttura.\nMorte di Umberto I.\nIl 29 luglio del 1900 re Umberto I e la regina Margherita erano in visita a Monza, invitati dalla societ\u00e0 ginnastica monzese \"Forti e Liberi\" per premiare vari atleti nel quadro di una manifestazione sportiva. Avrebbero dovuto trattenersi solo alcuni giorni, per poi trasferirsi a Gressoney-Saint-Jean per un periodo di riposo.\nAlle 22:30 quattro colpi sparati da una pistola Hamilton and Booth, tre dei quali andati a segno, posero fine alla vita del secondo sovrano d'Italia. La regina, che lo attendeva nella Villa Reale, si vide riportare indietro un cadavere.\nIl regicida era Gaetano Bresci, un anarchico emigrato negli USA nel 1897 e tornato in Italia per vendicare i morti dovuti alla repressione dei moti di Milano da parte del generale Bava Beccaris, cui Umberto I aveva conferito un'alta onorificenza per aver domata quella che riteneva una rivolta socialista antimonarchica.\nPer quanto si sia poi creata una leggenda popolare secondo cui, il giorno dell'attentato, Margherita avrebbe avvertito un tragico presentimento e tentato di dissuadere il consorte dal prendere parte all'impegno serale, pochi giorni dopo l'omicidio la regina confid\u00f2 \u00ab a un intimo \u00bb di non aver avuto, quella sera, neanche \u00ab un'ombra di inquietudine \u00bb, mentre abitualmente tremava per l'incolumit\u00e0 del marito.\nQuando Margherita cap\u00ec che Umberto era morto, si butt\u00f2 sul cadavere pronunciando parole divenute famose, cui attinse ampiamente la stampa dell'epoca: \u00ab Hanno ucciso te, che tanto amavi il tuo popolo! Eri tanto buono, non facesti male a nessuno e ti hanno ucciso! Questo \u00e8 il pi\u00f9 gran delitto del secolo! \u00bb. La concezione sacrale del trono, cui la regina era sempre rimasta legata, inform\u00f2 le sue azioni successive. Margherita scrisse una preghiera da recitare in favore del sovrano assassinato: il 1\u00ba agosto ne chiese la pubblicazione in una missiva a Geremia Bonomelli, vescovo di Cremona.\nIl prelato pubblic\u00f2 la \"Devozione\" per \u00abnon sottrarre al popolo religioso un esempio luminosissimo di fede, di piet\u00e0 e fortezza cristiana piuttosto singolare che raro\u00bb. Presentata sotto forma di rosario, impetrava l'accesso nella \u00abPatria gloriosa\u00bb del cielo per un re descritto in termini decisamente agiografici.\nLa Chiesa cattolica non approv\u00f2 la preghiera, vietandone l'ammissione tra le pratiche di culto. Alla condanna dell'\"Osservatore Romano\" si aggiunse quella di Antonio Fogazzaro, il quale, pur rispettando lo scritto di una donna pia, ne delineava il carattere strettamente privato.\nL'11 agosto 1900 il trono pass\u00f2 al figlio di Umberto, che divenne re Vittorio Emanuele III.\nRegina madre.\nDopo la morte del marito, la regina dovette adattarsi al ruolo di regina madre. In tale veste si dedic\u00f2 a opere di beneficenza e all'incremento delle arti e della cultura, incoraggi\u00f2 artisti e letterati e fond\u00f2 istituzioni culturali. Tutta la sua precedente vita era stata consacrata al ruolo di moglie del re, ora doveva adoperarsi a favore del figlio e della nuora Elena.\nNell'agosto 1900, in segno di lutto, rinunci\u00f2 per la prima volta dopo 11 anni al consueto soggiorno estivo di Gressoney. Prefer\u00ec recarsi a Misurina. Nei 25 giorni passati in Cadore, prov\u00f2 a riprendersi con frequenti escursioni e ascensioni in montagna, \u00abin gramaglie\u00bb e \u00abcon il suo piccolo entourage tutto in lutto\u00bb. L'autunno lo trascorse nella Palazzina di caccia di Stupinigi, che avrebbe sostituito l'annuale periodo monzese. Alla vigilia di Natale, accolta da una numerosa folla, giunse alla stazione Termini, per prendere possesso della sua nuova dimora, nel Palazzo Piombino che il figlio le aveva appena comprato in via Veneto, e che sarebbe presto divenuto noto come Palazzo Margherita.\nLa regina riceveva regolarmente anche presso la sua residenza di montagna in Valle d'Aosta, e continu\u00f2 a essere un centro d'attrazione per artisti, letterati, nobili e uomini di mondo. Nel 1904 il vivaio belga Soppelt &amp; Notting dedic\u00f2 alla regina una rosa molto rara.\nPoi venne la guerra e la regina madre trasform\u00f2 in ospedale (Ospedale n.2, l'1 era il Quirinale, dove operava come crocerossina Elena) la sua residenza romana. Nel 1914, la regina acquist\u00f2 Villa Etelinda a Bordighera e fece costruire, nell'enorme parco, la sua villa all'architetto Luigi Broggi. Villa Margherita sar\u00e0 inaugurata il 25 febbraio 1916.\nIn campo politico si mostr\u00f2 favorevole al fascismo, che vedeva al momento come l'unico movimento che si opponeva contro i disordini dei socialisti e dei bolscevichi durante il biennio rosso, che minacciavano l'istituzione monarchica stessa. Nell'ottobre del 1922 i quadrumviri andarono a Bordighera a renderle omaggio prima della marcia su Roma.\nMor\u00ec a Bordighera il 4 gennaio 1926, a 74 anni.\nIl 10 gennaio 1926 la salma venne portata a Roma, ove fu tumulata il giorno dopo nelle tombe reali del Pantheon, dove si trova tutt'ora. Il convoglio funebre si fermava per breve tempo a ogni stazione per permettere a chi la aveva amata di porgere un ultimo saluto. A Pisa pass\u00f2 di notte, e la banda dei Ferrovieri della citt\u00e0 and\u00f2 a suonare in segno di rispetto. In questa occasione si dimostr\u00f2 tutto l'affetto popolare al passaggio del convoglio ferroviario, quando una folla commossa ostacolava e rallentava l'andamento dello stesso, per potersi avvicinare e gettare fiori.\nSue sono la preghiera composta per la Campana di Rovereto che ricorda con i suoi rintocchi i caduti della Grande Guerra e quella per il defunto marito Umberto.\nIl garage della regina Margherita.\nMargherita di Savoia fu tra le prime utilizzatrici delle automobili e convinta sostenitrice del nuovo mezzo di locomozione. Intrattenne cordiali e frequenti rapporti con molti pionieri del motorismo, come Emanuele Bricherasio o Carlo Biscaretti, ed ebbe tra i suoi autisti anche valenti piloti, come il campione Alessandro Cagno. Fu soprattutto grande promotrice dell'industria automobilistica italiana, nel primo decennio del XX secolo, compiendo arditi raid turistici sulle sconnesse strade dell'epoca, seguitissimi dalla stampa di tutta Europa, a cominciare dal lungo viaggio del 1905, di circa 5.000 chilometri, attraverso Francia, Paesi Bassi e Germania, con il suo \"Sparviero\" su autotelaio Fiat 24/32 HP.\nDivenne presto celebre il fornitissimo garage della regina, suddiviso in \"reparto di citt\u00e0\" e \"reparto di campagna\", nel quale erano custodite le vetture per i servizi di corte, ognuna identificata con il nome di un volatile, secondo il tipo di servizio cui era assegnata.\nSecondo i registri del Grande Scudiere Reale, generale Alberto Solaro del Borgo, all'uso esclusivo della regina madre erano riservati il \"Falco\", per le brevi gite, e il \"landaulet\" \"Palombella\", destinato alle occasioni ufficiali. Per i lunghi viaggi estivi e invernali erano impiegate le automobili \"Aquila\", \"Rondine\", \"Sparviero\" e \"Rondinella\", mentre per le piccole passeggiate era a disposizione la vetturella \"Alcione\". Non mancavano gli automezzi pesanti, come il \"Condor\", una grossa torpedo trasformabile per il trasporto dei bagagli e il \"Cigno\", un omnibus con camera da letto e da bagno che, probabilmente, rappresent\u00f2 il primo esempio di camper \"ante litteram\". Le automobili \"Airone\", \"Allodola\" e \"Falchetto\" erano a disposizione per le visite dei reali pr\u00ecncipi, mentre il \"Passero\" e il \"Francolino\" erano al servizio della real Corte. Chiudeva la rassegna lo \"Stornello\", utilizzato dalla Dama d'onore Paola Pes di Villamarina.\nNaturalmente le case automobilistiche e i carrozzieri facevano a gare per fornire il garage reale, attuando lavori accurati a prezzi particolarmente convenienti, nella speranza di ottenere il decreto di \"Fornitore ufficiale della Real Casa\". Allestite dai principali carrozzieri dell'epoca, come Alessio, Lanza o Castagna, occupavano il garage di Margherita automobili Z\u00fcst, Florentia, Rapid, FIAT e Itala, quest'ultima rappresentando la marca prediletta dalla regina.\nNei mesi successivi alla morte di Margherita di Savoia, il garage venne dismesso e le automobili vendute o cedute, per essere messe all'asta a fini di beneficenza.\nPopolarit\u00e0.\nA Napoli, nel 1889, la regina assaggi\u00f2 un cosciotto di pollo portandolo alla bocca dopo averlo afferrato direttamente con le mani e ne nacque il detto: \u00abAnche la regina Margherita mangia il pollo con le dita\u00bb.\nAlla regina Margherita furono dedicate:\n\"Onde venisti? quali a noi secoli | S\u00ec mite e bella ti tramandarono? | Fra i canti de' sacri poeti | Dove un giorno o regina, ti vidi? | [...] | O ver ne i brevi d\u00ec che Italia | Fu tutta un maggio, che tutto il popolo | Era cavaliere? Il trionfo | D'Amor gi\u00e0 tra le case merlate | [...] | Fulgida e bionda ne l'adam\u00e0ntina | Luce del serto tu passi, e il popolo | Superbo di te si compiace | [...] |Le braccia porgendo ti dice | Come a suora maggior \u00abMargherita!\u00bb\".\nMolti altri scrittori e studiosi si ispirarono alla sua figura: Giovanni Pascoli le rese omaggio nell'inno \"Pace!\", Gabriele D'Annunzio nel romanzo \"Il fuoco\". Fanno parte dell'elenco anche Antonio Fogazzaro, Riccardo Zanella, Salvator Gotta, Giovanni Prati, Giuseppe Giacosa, Ugo Ojetti, Angiolo Silvio Novaro \u2013 che le dedic\u00f2 un'ode\u00a0\u2013 e molti altri. Si parl\u00f2 anche di forme di \"margheritismo\" dovute alla sua popolarit\u00e0.\nDiscendenza.\nUmberto I di Savoia e Margherita ebbero un solo figlio:"}
{"id": "104639", "revid": "1896180", "url": "https://it.wikipedia.org/wiki?curid=104639", "title": "Picchiaduro", "text": "I picchiaduro (in inglese \"fighting game\" o, nel caso di molti nemici insieme, \"beat 'em up\" - dal verbo battere, picchiare) sono i videogiochi dove lo scopo principale \u00e8 quello di affrontare i nemici in incontri di lotta di vario genere, sia a mani nude che attraverso l'utilizzo di armi da mischia.\nEsistono diversi tipi di picchiaduro che si differenziano per il tipo di grafica utilizzata (2D o 3D), per le forme di combattimento utilizzate (arti marziali, boxe, jeet kune do, muay thai, lotta libera, taekwondo) e per il tipo di svolgimento dell'azione (picchiaduro a scorrimento o a incontri).\nNel caso di abbondante uso di armi bianche da mischia, spesso in ambientazioni fantasy, si usa anche il termine \"hack and slash\".\nPicchiaduro a scorrimento.\nNei picchiaduro a scorrimento (in inglese \"side-scrolling beat 'em up\") si controlla un personaggio (scelto fra un numero limitato di protagonisti) dotato di un numero generalmente limitato di mosse; ci si muove solitamente sempre verso destra, \"scorrendo\" appunto i livelli (anche se a volte la direzione pu\u00f2 cambiare), senza poter tornare indietro. In certi giochi il personaggio pu\u00f2 muoversi solo avanti ed indietro o saltare, ma in molti casi \u00e8 possibile muoversi anche in profondit\u00e0. In aiuto del giocatore si trova generalmente del cibo nascosto all'interno di casse e si ha a disposizione una mossa speciale o una magia che colpisce pi\u00f9 avversari contemporaneamente.\nSolitamente questi giochi (che erano molto diffusi nei cabinati da sala giochi \"coin-op\") prevedono la cooperazione di due giocatori. Si deve affrontare un gran numero di nemici dalla scarsa rilevanza se presi singolarmente, ma letali in gruppo, ed ogni tanto si incontrano tremendi boss, avversari molto potenti e difficili da battere. La tipica trama di questi giochi \u00e8 rappresentata dal dover salvare una ragazza rapita da una banda di teppisti, dall'eliminazione di organizzazioni criminali oppure dal dover affrontare eserciti di mostri per liberare un regno medievale da un usurpatore.\nMolti di questi giochi hanno grafica 2D e visuale laterale o isometrica, si possono ricordare \"Double Dragon\", \"Altered Beast\", \"Final Fight\", \"Golden Axe\", \"The King of Dragons\" e \"Streets of Rage\". Un numero inferiore, invece, \u00e8 stato creato successivamente con grafica 3D (solitamente con visuale alle spalle, con lo scorrimento dei livelli in avanti), come ad esempio \"Fighting Force\". \"Tekken\", famosa serie di picchiaduro a incontri 3D, in alcuni giochi ha inserito come modalit\u00e0 di gioco aggiuntive (sottogiochi) picchiaduro a scorrimento con visuale laterale (modalit\u00e0 \"Tekken Force\" in \"Tekken 3\"), con visuale alle spalle (\"Tekken Devil Within\" dentro \"Tekken 5\") o ibrida (\"Tekken Force\" in \"Tekken 4\").\nPicchiaduro a incontri.\nSpesso con il termine \"picchiaduro\" ci si riferisce a questo tipo di giochi. Il clich\u00e9 generale prevede la selezione di un personaggio fra una nutrita schiera di protagonisti e il susseguirsi di una serie di incontri di arti marziali uno contro uno. Generalmente per vincere un incontro \u00e8 necessario sconfiggere l'avversario in 2 round su 3. L'ultimo combattimento in genere \u00e8 contro un boss particolarmente forte. Ogni personaggio ha sue caratteristiche di forza e agilit\u00e0, e soprattutto una lunga serie di mosse diverse che permettono numerose varianti di attacco.\nLe \"combo\" sono rapide serie di colpi concatenati: se eseguite bene, una volta messo a segno il primo colpo diventa impossibile per l'avversario parare i successivi. In alcuni giochi i protagonisti sono dotati anche di tecniche speciali, realizzate con armi o arti magiche, che permettono colpi a distanza (come l'Hadoken di \"Street Fighter\") o \"Super attacchi\" eseguibili quando si riempie una barra di energia dedicata. La telecamera \u00e8 generalmente posta lateralmente, anche se nei titoli 3D pu\u00f2 spostarsi, ad esempio durante le prese di proiezione o atterramento. Molto utilizzata \u00e8 la possibilit\u00e0 di giocare in due, uno contro l'altro.\nIl gameplay pu\u00f2 avere anche modalit\u00e0 aggiuntive come:\nAltre caratteristiche ricorrenti dei picchiaduro sono le arene pi\u00f9 svariate (dojo, palestre, ring, foreste, montagne, spiagge, ghiacciai oppure per strada) e gli elementi sbloccabili: progredendo nel gioco si ottengono punti con cui \u00e8 possibile sbloccare nuovi personaggi, arene, costumi, abilit\u00e0 o modalit\u00e0 di gioco.\nStoria.\nTra i primi titoli con alcuni elementi che possono rientrare in questo genere si possono citare gli arcade \"Swords\" (1975, sul prototipo dell'hardware Fredotronic mai entrato in produzione di massa), \"Heavyweight Champ\" (1976) e \"Warrior\" (1979). I primi titoli di successo che definirono le caratteristiche tipiche fondamentali dei picchiaduro a incontri furono \"Karate Champ\" (1984) e \"Yie Ar Kung-Fu\" (1985). \"Karate Champ\" introdusse il tipico modello del picchiaduro bidimensionale con molte mosse non immediate da imparare, possibilit\u00e0 di sfidare il computer o un altro giocatore, livelli bonus; \"Yie Ar Kung-Fu\" introdusse la variabilit\u00e0 dei personaggi, le barre dell'energia, il bonus \"perfect\" che si ottiene quando non si perde alcuna energia.\nNell'ambito della grafica 2D sono apparsi sia singoli giochi senza seguiti, come \"Raging Fighter\", sia titoli che hanno dato origine a intere serie famosissime, quali \"Street Fighter\", \"Fatal Fury\", \"Mortal Kombat\"; anche con \"fusioni\" come \"X-Men Vs. Street Fighter\" e \"Marvel vs. Capcom\". Il sistema \"Mugen\" permette di creare picchiaduro amatoriali.\nNell'ambito della grafica 3D si devono ricordare le serie \"Virtua Fighter\", \"Tekken\" e \"Dead or Alive\"; inoltre in \"Soul Blade\" e \"Soulcalibur\" i personaggi si affrontano in duelli all'arma bianca. Il mondo di \"Street Fighter\" \u00e8 entrato nel 3D -mantenendo meccaniche di gioco principalmente 2D- prima con la serie \"Street Fighter EX\" e poi con \"Street Fighter IV\". \"Mortal Kombat\" \u00e8 passato alle tre dimensioni a partire da \"Mortal Kombat 4\". Per quanto riguarda i videogiochi di Dragon Ball ha avuto molto successo la serie \"Budokai\", realizzata da Bandai con la tecnica del cel-shading (che consente una grafica simile a quella dei cartoni animati) a partire da \"\". Sempre in ambito di personaggi volanti con spettacolari poteri \"magici\", si ricorda la serie di \"Psychic Force\". Nel genere manga, sempre in 3D, vi \u00e8 anche \"Evil Zone\", che ha un approccio semplice dato che non presenta complicate sequenze di pulsanti per effettuare le mosse.\nQuesto genere di videogiochi si \u00e8 sviluppato inizialmente nelle sale giochi e in seguito \u00e8 approdato sulle console casalinghe, mentre su PC i titoli sviluppati sono generalmente di minore rilevanza. \u00c8 comunque possibile ricordare \"Savage Warriors\", con fondali 2D e personaggi 3D; \"One Must Fall 2097\", picchiaduro 2D; mentre il suo seguito \"One Must Fall Battlegrounds\", in 3D, si discosta dal classico gameplay dei picchiaduro a incontri, avendo movimento libero, visuale alle spalle e pi\u00f9 di due combattenti contemporaneamente in una arena. Degni di nota anche alcuni titoli sviluppati dall'italiana Light Shock Software, come \"Fightin' Spirit\" (per Amiga) e \"Pray for Death\" (per PC), nonch\u00e9 alcuni titoli sviluppati da Naps come \"Shadow Fighter\" (per Amiga) e \"Gekido\" (per la prima PlayStation)."}
{"id": "104641", "revid": "1543377", "url": "https://it.wikipedia.org/wiki?curid=104641", "title": "De\u0219teapt\u0103-te, Rom\u00e2ne!", "text": "De\u0219teapt\u0103-te, Rom\u00e2ne! (IPA: ; in italiano: \"Risvegliati, romeno!\") \u00e8 un canto patriottico romeno, inno nazionale della Romania dal 1990.\nInizialmente noto come Un r\u0103sunet, mar\u0219ul anului revolu\u0163ionar 1848 (in italiano: \"Un risuono, marcia dell'anno rivoluzionario 1848\") o Un r\u0103sunet(IPA: ; anche scritto Unu r\u0103sunetu), venne pubblicato in 11 strofe per la prima volta nel 1848 da Andrei Mure\u0219anu, mentre Anton Pann \u00e8 generalmente considerato l'autore della melodia, sebbene vi siano altre fonti che attestano compositori diversi.\nMolto popolare fin dal suo esordio, il canto venne fortemente limitato sotto il governo comunista, per poi diventare il simbolo del dissenso nei confronti del regime e della rivoluzione romena.\n\u00c8 celebrato ufficialmente il 29 luglio con la \"giornata dell'inno nazionale della Romania\".\nStoria.\nOrigine.\nIl testo di \"De\u0219teapt\u0103-te, Rom\u00e2ne!\" venne scritto nel 1848 dal poeta transilvano Andrei Mure\u015fanu, il quale compose l\u2019inno poco dopo la conferenza dei rivoluzionari valacchi e moldavi (l\"Adunarea na\u0163ional\u0103 de la Blaj\") tenutasi a Bra\u015fov a maggio, nel pieno del risveglio nazionale romeno alimentato dalle rivoluzioni del \u201848. Secondo la moglie di Mure\u015fanu, Susana, il poeta, dopo un incontro tra intellettuali, pass\u00f2 una notte insonne seduto allo scrittoio, intento a scrivere le strofe di un canto patriottico. Il componimento (con come titolo \u201c\"Unu r\u0103sunetu\"\u201d) venne poi pubblicato il 21 giugno sui \u201c\"Foaie pentru minte, inim\u0103 \u015fi literatura\"\u201d, dopo esser passato sotto la censura dell\u2019abate Kovacs Antal.\nSe da una parte si \u00e8 certi della paternit\u00e0 del testo, non si pu\u00f2 dire lo stesso della musica: secondo una versione generalmente accettata (e ritenuta corretta dallo Stato romeno), per trovare una melodia all'inno Mure\u015fanu avrebbe chiesto consiglio a Gheorghe Ucenescu, un cantante presso una chiesa di Bra\u015fov, il quale gli avrebbe cantato molte melodie, finch\u00e9 Mure\u015fanu non avrebbe mostrato interesse verso un'opera di Anton Pann, \"Din s\u00e2nul maicii mele\", ritenendola pi\u00f9 adatta ai suoi versi. Altre fonti, tuttavia, non d\u00e0nno credito alla versione di Ucenescu (il quale si era definito, in un manoscritto, \"autore morale\" della musica), sostenendo che la melodia sia stata ripresa da un motivo musicale popolare in quegli anni, mentre altri ancora indicano come compositore lo stesso Mure\u015fanu.\nDai moti del '48 alla seconda guerra mondiale.\n\"De\u0219teapt\u0103-te, Rom\u00e2ne!\" venne cantato in pubblico per la prima volta il 29 luglio 1848 a R\u00e2mnicu V\u00e2lcea, all'epoca nel principato di Valacchia, poco dopo lo scoppio della rivoluzione in quelle terre. All'esecuzione parteciparono anche Anton Pann e i suoi allievi, evento che a posteriori fu interpretato da alcuni come prova della paternit\u00e0 della melodia. L'inno si diffuse rapidamente tra i rivoluzionari romeni, tanto da essere definito da Nicolae B\u0103lcescu \"\"la Marsigliese\" romena\".\nCol l'unione dei principati romeni, venne adottato come inno \"M\u0103riei-Sale Prin\u0163ul Domnitor\"; ciononostante \"De\u0219teapt\u0103-te, Rom\u00e2ne!\" continu\u00f2 ad essere molto apprezzato, rimanendo tra i canti pi\u00f9 comuni della guerra d'indipendenza romena. La prima registrazione sonora dell'inno risale al tempo di Carlo I. Con l'elevazione della Romania a Regno, nel 1881, venne scelto come inno \"Tr\u0103iasc\u0103 Regele\", composto da Eduard H\u00fcbsch.\nA cavallo tra XIX e XX secolo, \"De\u0219teapt\u0103-te, Rom\u00e2ne!\" aveva molta popolarit\u00e0 non solo nel Regno di Romania, ma anche negli altri territori di lingua romena, come la Transilvania e la Bessarabia. Quando quest'ultima si proclam\u00f2 indipendente nel 1917 col nome di Repubblica Democratica Moldava, venne scelto come inno nazionale \"De\u0219teapt\u0103-te, Rom\u00e2ne!\"\".\" L'inno rimase ufficiale fino al 1918, quando la Repubblica si un\u00ec al Regno di Romania.\nAltro momento di estrema popolarit\u00e0 dell'inno fu il periodo successivo all'Atto del 23 agosto 1944, quando venne cantato spontaneamente dalla popolazione e fu trasmesso spesso sulla radio nazionale.\nDal regime comunista ad oggi.\nNel 1948, dopo il colpo di Stato comunista, l'Inno reale venne bandito, cos\u00ec come \"De\u0219teapt\u0103-te, Rom\u00e2ne!\" e altri canti patriottici romeni, sanzionando col carcere ogni sua esecuzione. Al posto del vecchio inno il governo adott\u00f2 \"Zdrobite c\u0103tu\u015fe\" (\"Catene spezzate\"), scritto da Aurel Baranga, musicato da Matei Socor e con un testo inneggiante alla rivoluzione proletaria. La composizione venne poi sostituita cinque anni dopo con \"Te sl\u0103vim, Rom\u00e2nie\" (\"Ti glorifichiamo, Romania\"), scritto da Eugen Frunz\u0103 e Dan De\u015fliu e musicato sempre da Socor.\nCon l'avvento del comunismo nazionale all'inizio degli anni sessanta, molti canti patriottici antecedenti all'avvento del regime vennero riportati in auge. \"De\u0219teapt\u0103-te, Rom\u00e2ne!\", tuttavia, ebbe una riabilitazione solo parziale, che port\u00f2 per\u00f2 la sua melodia a esser suonata legalmente. Ci\u00f2 era dovuto probabilmente al conduc\u0103tor Nicolae Ceau\u015fescu, il quale, nel costruire la sua immagine sia di successore dei leader romeni del passato sia di uomo della provvidenza, pare fosse infastidito dal testo dell'inno, che cita Traiano, Stefano il Grande ed altri. Ciononostante nel 1966, durante una rievocazione storica a R\u00e2mnicu V\u00e2lcea, la folla cant\u00f2 spontaneamente \"De\u0219teapt\u0103-te, Rom\u00e2ne!\" e il segretario del PCR, l\u00ec presente, segu\u00ec la melodia anche se non conosceva tutto il testo; inoltre egli, nel suo ultimo discorso pubblico del 1989, cit\u00f2 gli ultimi due versi dell'inno (\"Murim mai bine-n lupte, cu glorie deplin\u0103/ Dec\u00eet s\u0103 fim sclavi iara\u015fi \u00een vechiul nost'p\u0103m\u00eent!\").\nNel 1974 Ceau\u0219escu, volendo ulteriormente collegare il suo regime con gli antichi ideali patriottici, impose il cambio dell'inno. Dopo aver tentato senza successo di adottare \"Pe-al nostrul steag e scris Unire\", nel 1977 fu scelto lo storico canto patriottico \"Trei culori\", composto ai tempi della lotta anti-turca da Ciprian Porumbescu.\nLa caduta di Ceau\u0219escu nel 1989 provoc\u00f2 la sostituzione con l'inno attuale, anche lui derivato dalle antiche lotte patriottiche. In tal modo la Romania ha avuto nella sua storia in successione ben cinque inni nazionali e detiene in Europa il primato del cambio di inni nazionali. Ad ogni modo \"Trei culori\" rimane per i romeni un canto patriottico di forte impatto, la sua sostituzione fu dovuta soltanto al fatto che era stato collegato all'epoca di Ceau\u0219escu. \u00c8 interessante ricordare che un'altra sua canzone patriottica venne adottata come base musicale per l'inno albanese ad opera del poeta Drenova nel 1912, quando Porumbescu era gi\u00e0 morto da ventinove anni.\nNel 1991 \"De\u0219teapt\u0103-te, Rom\u00e2ne!\" fu scelto come inno nazionale della Moldavia, dato che il neopresidente Mircea Snegur stava pensando all'unificazione con la Romania; tuttavia, a causa dei dissidi col Fronte Popolare Moldavo e l'esito negativo di un referendum sull'unione con lo Stato romeno, nel 1994 venne sostituito con \"Limba noastr\u0103\".\nTesto.\nL'inno presenta, nella sua versione ufficiale, undici strofe, delle quali quattro (la prima, la seconda, la quarta, e l'undicesima), a norma di legge, sono quelle cantate nella versione ridotta."}
{"id": "104645", "revid": "112965053", "url": "https://it.wikipedia.org/wiki?curid=104645", "title": "Riluttanza", "text": "In magnetostatica la riluttanza misura l'opposizione di un materiale al transito di un flusso magnetico. Essa \u00e8 definita come rapporto tra la forza magnetomotrice (f.m.m.) applicata ad un circuito magnetico e il flusso di induzione da essa generato e concatenato con il circuito.\nLa riluttanza magnetica \u00e8 spesso indicata con la lettera formula_1 e si misura nel sistema SI in Ampere-spire/Wb, equivalenti all'inverso dell'Henry (H\u22121).\nLa legge di Hopkinson.\nLa relazione lineare tra f.m.m. e flusso di induzione \u00e8 detta legge di Hopkinson e costituisce per i circuiti magnetici l'analogo della legge di Ohm per i circuiti elettrici; essa si scrive:\ndove:\nTale relazione si ricava dalla definizione di forza magnetomotrice, avvalendosi dell'equazione di legame materiale tra campo di induzione magnetica e campo magnetico nell'ipotesi di mezzo omogeneo, isotropo e lineare, per il quale vale\nLa definizione di riluttanza pu\u00f2 essere ricavata nel seguente modo:\ndove si osserva che\ndove formula_8 \u00e8 il percorso chiuso sul quale eseguiamo l'integrazione. Esso risulta concatenato con le \"N\" spire di eccitazione e passa all'interno del materiale magnetico.\nIl termine \u03a6 indica il flusso del vettore induzione magnetica formula_9 e la sua definizione \u00e8 \nConsiderando per\u00f2 un circuito magnetico costituito da un materiale con permeabilit\u00e0 magnetica molto maggiore di quella dell'aria circostante (formula_11) e di sezione S costante, a causa della permeabilit\u00e0 elevata possiamo supporre che il campo di induzione magnetico sia quasi totalmente confinato nel materiale. Grazie alle considerazioni fatte e alla solenoidalit\u00e0 del vettore induzione magnetica, il flusso magnetico \u03a6 sar\u00e0 costante attraverso qualunque sezione normale del materiale. Per tale motivo si ha che\nRiluttanze equivalenti in serie e in parallelo.\nSe le riluttanze sono disposte in serie lungo un circuito magnetico:\nSe le riluttanze sono disposte in parallelo:"}
{"id": "104649", "revid": "290948", "url": "https://it.wikipedia.org/wiki?curid=104649", "title": "Pentano", "text": "Con il termine pentano ci si riferisce ad un qualunque alcano avente formula bruta C5H12 o ad una qualunque miscela di pi\u00f9 composti corrispondenti a tale formula (isomeri strutturali) o per antonomasia all'isomero lineare, chiamato pi\u00f9 propriamente \"n\"-pentano.\nIl pentano si ottiene per distillazione frazionata dal petrolio e dal gas naturale.\nA temperatura e pressione ambiente \u00e8 un liquido incolore, volatile, dall'odore simile a quello della benzina. Sia il pentano che i suoi vapori sono estremamente infiammabili e formano con l'aria miscele potenzialmente esplosive.\nTrova impiego nella produzione di benzine, come solvente, nei processi di estrazione e nei termometri per basse temperature.\nCon la perdita di un atomo di idrogeno si ottiene il gruppo amile (o pentile).\nIsomeri del pentano.\nGli isomeri costituzionali del pentano sono 3:"}
{"id": "104651", "revid": "767487", "url": "https://it.wikipedia.org/wiki?curid=104651", "title": "Cuneo (fisica)", "text": "Il cuneo \u00e8 una macchina meccanica semplice, applicazione pratica del principio del piano inclinato, usata per separare due oggetti o parti di un oggetto, amplificando la forza applicata trasversalmente al senso del moto di separazione.\nI cunei sono impiegati nella tecnica per muovere o sollevare oggetti, bloccare parti in posizione, aprire una via in un materiale solido. Esempi di quest'ultimo caso sono la punta del chiodo e l'ascia per spaccare la legna.\nI cunei aumentano la forza e stanno alla base dell'idea di tutti gli attrezzi da taglio e per perforare, come i coltelli, gli aghi, gli scalpelli, i chiodi, i bulloni e gli spilli. Tutte cose che dividono la carta, il legno o il tessuto penetrando negli stessi in seguito a pressione o spinta.\nIl cuneo \u00e8 usato nella maggior parte delle volte come fulcro di una leva."}
{"id": "104652", "revid": "5456", "url": "https://it.wikipedia.org/wiki?curid=104652", "title": "Antonio Cal\u00f2", "text": ""}
{"id": "104653", "revid": "83531", "url": "https://it.wikipedia.org/wiki?curid=104653", "title": "Jared Leto", "text": "Dopo l'interpretazione di Jordan Catalano nella serie televisiva \"My So-Called Life\" e aver esordito al cinema principalmente in ruoli di supporto, ottiene il plauso della critica in seguito all'interpretazione dell'eroinomane Harry Goldfarb in \"Requiem for a Dream\" di Darren Aronofsky. Collabora con il regista David Fincher in \"Fight Club\" e \"Panic Room\" e ottiene ulteriori riconoscimenti per la sua recitazione in \"American Psycho\", \"Lord of War\", \"Lonely Hearts\", \"Chapter 27\" e \"Mr. Nobody\". Leto \u00e8 noto per la sua versatilit\u00e0 come attore, compresa anche l'abilit\u00e0 di parlare con i diversi accenti della lingua inglese e dell'americano, e la disponibilit\u00e0 a perdere o acquisire peso, generalmente per impersonare al meglio il personaggio interpretato.. L'attore \u00e8 anche noto per essere selettivo riguardo ai ruoli da interpretare. Nel 2014, per l'interpretazione della transessuale Rayon nel film \"Dallas Buyers Club\", riceve il Golden Globe, lo Screen Actors Guild Award e l'Oscar al miglior attore non protagonista. Nel 2016 interpreta il supercriminale Joker nel film DC Comics campione d'incassi \"Suicide Squad\".\nOltre alla sua carriera cinematografica, Leto \u00e8 il cantante, polistrumentista e compositore principale dei Thirty Seconds to Mars. Fond\u00f2 il gruppo nel 1998 a Los Angeles con suo fratello Shannon e, dopo un contratto con l'Immortal e la Virgin, l'omonimo album di esordio venne pubblicato nel 2002 con recensioni positive. Il secondo album del gruppo, \"A Beautiful Lie\", ebbe un grande successo commerciale nel mondo, diventando disco di platino in diversi stati. \"This Is War\", il terzo album, arriv\u00f2 nel 2009 e ricevette ottime recensioni. Nel 2013, con il gruppo, ha inciso il suo quarto album \"Love, Lust, Faith and Dreams\". Leto ha inoltre diretto diversi video musicali, inclusi \"The Kill\", \"Kings and Queens\" e \"Up in the Air\", vincitori agli MTV Video Music Awards, e il documentario \"Artifact\", premiato al Toronto International Film Festival del 2012.\nBiografia.\nJared Leto nasce a Bossier City, in Louisiana, il 26 dicembre 1971. La separazione dei genitori durante la sua prima infanzia port\u00f2 il giovane Leto a viaggiare molto con la sua famiglia\u00a0\u2013 la madre Constance Leto, il fratello maggiore Shannon Leto e suo nonno materno\u00a0\u2013 dalla nativa Louisiana in diverse citt\u00e0 in Colorado, Virginia, Wyoming e Haiti. Il nonno di Leto faceva parte della United States Air Force e, per la famiglia, viaggiare divenne abituale e un normale stile di vita. Suo padre si spos\u00f2 una seconda volta, morendo poco dopo il matrimonio. Leto desiderava aiutare la famiglia e lavor\u00f2 per la prima volta a dodici anni come lavapiatti (lui stesso lo definisce \u00abmy coolest job\u00bb) e a sedici trov\u00f2 un impiego come portiere. Durante l'infanzia, Costance Leto incoraggi\u00f2 i figli a essere coinvolti nelle arti. \u00abSono cresciuto in un ambiente di attori, musicisti, fotografi, artisti e diverse personalit\u00e0 dello spettacolo\u00bb, dichiar\u00f2 Leto in un'intervista di \"Kerrang!\", \u00abAttraverso questa atmosfera non c'era nessun confine distinto o percorso diretto. Stavamo proclamando la libert\u00e0 di creazione e di auto-espressione\u00bb. Il giovane crebbe ascoltando rock classico dai Led Zeppelin ai Pink Floyd, e il suo primo strumento musicale fu un pianoforte malridotto.\nDopo il veloce abbandono del decimo grado di scuola, Leto decise di tornare a concentrarsi sulla propria istruzione e si iscrisse alla privata Flint Hill School di Oakton, Virginia, diplomandosi alla Emerson Preparatory School di Washington nel 1989. Terminata la scuola, il giovane frequent\u00f2 l'Universit\u00e0 delle Arti di Filadelfia studiando pittura. Tuttavia, dopo aver sviluppato un interesse per la recitazione, egli si trasfer\u00ec all'Universit\u00e0 delle Arti Visuali di New York e studi\u00f2 cinema; scrisse e recit\u00f2 in un cortometraggio, \"Crying Joy\".\nCarriera recitativa.\nPrimi ruoli.\nLeto si trasfer\u00ec a Los Angeles nel 1992 dove ottenne i primi ruoli nelle serie televisive \"Camp Wilder\" e \"Famiglia cercasi\". Nel 1994 entr\u00f2 a far parte del cast di una fortunata serie televisiva dal titolo \"My So-Called Life\" con il ruolo di Jordan Catalano, che vive una contrastata storia d'amore con la protagonista Claire Danes.. La serie non sopravvive a lungo, ma abbastanza da procurargli una buona fama, tanto che, nel 1996, la rivista \"People\" lo inserisce nella lista degli uomini pi\u00f9 attraenti del mondo. Dopo la chiusura della serie, l'attore ebbe una parte in \"Cool and the Crazy\", un film per la televisione con Alicia Silverstone. Diventando un idolo delle ragazzine, Leto approd\u00f2 al cinema nel 1995 con \"Gli anni dei ricordi\". Nel 1996 ottenne il suo primo ruolo da protagonista in \"L'ultimo dei grandi re\" e partecip\u00f2 con Dennis Quaid e Danny Glover a \"Linea di sangue\" (1997). Il regista James Cameron offr\u00ec a Leto il ruolo di Jack Dawson in \"Titanic\", ma l'attore non si present\u00f2 alle audizioni.\nNotoriet\u00e0.\nNel 1997 il regista Steve James lo scelse per il ruolo principale in \"Prefontaine\", un film biografico sul corridore Steve Prefontaine morto tragicamente a soli 24 anni. Per la preparazione del ruolo, Leto si immerse nella vita del corridore, incontrando i familiari e gli amici di Prefontaine. Raggiunse una sorprendente somiglianza fisica con il corridore, adottando anche la voce e lo stile della corsa dell'atleta. La trasformazione fu cos\u00ec completa, che quando la sorella di Prefontaine, Linda, vide Leto interpretare il proprio fratello, si commosse e incominci\u00f2 a piangere. La critica elogi\u00f2 la recitazione di Leto; Peter Stack del \"San Francisco Chronicle\" scrisse \u00abCon ipnotici occhi azzurri e capelli biondi sporchi, Leto cattura lo stile celebre di Prefontaine, e la sua interpretazione \u00e8 cos\u00ec naturale che sembra di vedere il vero Prefontaine in pista e nella vita reale\u00bb, mentre Lisa Alspector del \"Chicago Reader\" afferm\u00f2 che l'attore \u00abd\u00e0 una prestazione complessa che suggerisce una profonda e intrigante interiorit\u00e0 al personaggio\u00bb.\nDopo aver ottenuto il ruolo principale di un aristocratico britannico in \"Basil\" (1998), Leto fu il protagonista dell'horror a basso costo \"Urban Legend\", dove interpret\u00f2 Paul Gardener, giornalista scolastico e interesse amoroso di Alicia Witt. Nonostante le critiche negative, il film fu un enorme successo commerciale. Nello stesso anno all'attore fu offerto un ruolo secondario in \"La sottile linea rossa\" di Terrence Malick, dove affianc\u00f2 fra i tanti Sean Penn, Adrien Brody e Jim Caviezel. Il film fu candidato a sette premi Oscar. Nel 1999 Leto interpret\u00f2 un insegnante gay che attrae le attenzioni di Robert Downey Jr. in \"Black &amp; White\" di James Toback. In seguito l'attore ottenne un ruolo in \"Ragazze interrotte\" con Winona Ryder e Angelina Jolie, un film basato sulla storia di Susanna Kaysen. Per la sua interpretazione, Leto fu candidato al Critics' Choice Award al miglior attore non protagonista. L'attore ebbe inoltre una parte in \"Fight Club\" di David Fincher, basato sull'omonimo romanzo di Chuck Palahniuk. Mentre Edward Norton e Brad Pitt furono gli interpreti principali, Leto ottenne il ruolo di Angel Face, picchiato a sangue fino a diventare irriconoscibile.\nSuccesso internazionale.\nIl nuovo millennio port\u00f2 nuove opportunit\u00e0 per Leto. L'attore diede prima una memorabile performance in \"American Psycho\" di Mary Harron, un film basato sull'omonimo romanzo di Bret Easton Ellis. Nel film, Leto interpreta Paul Allen, un rivale di Patrick Bateman, ucciso brutalmente da Bateman durante una comica scena nella quale i due discutono i meriti dei Huey Lewis and the News. Successivamente Leto guadagn\u00f2 il plauso della critica per aver interpretato il ruolo principale dell'eroinomane Harry Goldfarb in \"Requiem for a Dream\" di Darren Aronofsky. Leto decise di vivere per le strade di New York City e di non avere rapporti sessuali per due mesi prima delle riprese del film, per poter cos\u00ec meglio comprendere cosa pu\u00f2 comportare l'astinenza dall'eroina. Si trasform\u00f2 anche fisicamente perdendo quasi 13 chili di peso. Dopo le riprese del film, l'attore si spost\u00f2 in Portogallo e vivendo in un monastero per diversi mesi. L'attore afferm\u00f2 che interpretare Harry Goldfarb fu \u00absadomasochistico [...] la cosa pi\u00f9 difficile che ho fatto\u00bb. Nel 2000 interpret\u00f2 anche l'emergente country rocker Glen Walker in \"Sunset Strip\" e fu co-produttore in \"Sol Goode\", a cui partecip\u00f2 senza essere accreditato.\nDopo il successo di critica con \"Requiem for a Dream\", Leto interpret\u00f2 il ruolo principale di Jack Hayes in \"Fuga da Seattle\" (2002). Nel 2002 Leto lavor\u00f2 di nuovo con il regista David Fincher in \"Panic Room\", dove interpreta un rapinatore che terrorizza Jodie Foster. Il film incass\u00f2 oltre 30 milioni di dollari durante il suo primo fine settimana negli Stati Uniti, diventando il pi\u00f9 grande successo al botteghino di Leto. L'attore fu anche visto in \"In linea con l'assassino\", interpretando un professionista del cinema presso una compagnia teatrale di \"Drockula\". Lui e Colin Farrell condividono una veloce scena in un vicolo tagliata dalla versione cinematografica del film, ma ripristinata nella versione del regista.\nLasciato il cinema per due anni per dedicarsi maggiormente al gruppo musicale Thirty Seconds to Mars, Leto torn\u00f2 sul grande schermo nel 2004 nel ruolo di Efestione in \"Alexander\". Il film fu poco considerato dagli americani ma ebbe grande successo nel mondo, incassando oltre 139 milioni di dollari fuori dagli Stati Uniti. Il regista Oliver Stone attribu\u00ec la scarsa ricezione del film alla disapprovazione della bisessualit\u00e0 di Alessandro Magno. L'anno seguente Leto interpret\u00f2 Vitaly Orlov in \"Lord of War\" di Andrew Niccol. Il film ebbe generalmente giudizi positivi da parte della critica e ricevette una menzione speciale per l'eccellenza nella realizzazione del film dalla National Board of Review of Motion Pictures. Nel 2005 l'attore partecip\u00f2 anche a \"\", un documentario sulla vita dello scrittore Hubert Selby Nel 2006 ottenne il ruolo di Raymond Fernandez in \"Lonely Hearts\", basato sulla vera storia degli assassini dei \"cuori solitari\". Il film ricevette recensioni miste dai critici: l'interpretazione di Leto, tuttavia, fu notevolmente apprezzata; la critica Heather Huntington afferm\u00f2 che vale la pena guardare \"Lonely Hearts\" per stimare la memorabile performance di Leto.\nRiconferma sul grande schermo e Premio Oscar.\nDopo \"Lonely Hearts\", Leto ottenne il ruolo di protagonista in \"Chapter 27\" interpretando Mark David Chapman, l'assassino di John Lennon. Per impersonarlo al meglio, l'attore intraprese una massacrante trasformazione fisica aumentando il suo peso di circa 30 chili. Leto afferm\u00f2 che il ruolo fu ancora pi\u00f9 difficile dell'interpretazione scheletrica del tossicodipendente Harry Goldfarb in \"Requiem for a Dream\". A causa del brusco aumento di peso l'attore soffr\u00ec di gotta e fu costretto a usare una sedia a rotelle. Dopo le riprese del film, Leto si sottopose a una dieta di soli liquidi, non mangi\u00f2 alcun tipo di cibo per dieci giorni, perdendo circa 10 chili e assumendo solo limonata, pepe di Caienna e acqua. Perdere il peso in eccesso si rivel\u00f2 una sfida; l'attore afferm\u00f2: \u00abDopo un anno sono tornato a uno stato quasi normale, non so se sar\u00f2 mai come ero fisicamente. Non lo far\u00f2 mai pi\u00f9, mi ha decisamente dato dei problemi\u00bb. La prima di \"Chapter 27\" ebbe luogo al Sundance Film Festival del 2007 con molte controversie. La recitazione di Leto fu tuttavia acclamata dai critici; Joe Neumaier del \"New York Daily News\" afferma che Leto \u00abd\u00e0 un ritratto cos\u00ec avvincente che \u00e8 difficile distogliere lo sguardo\u00bb e continua dicendo che la sua \u00abraccapricciante performance lo contraddistingue\u00bb. Rex Reed del \"The New York Observer\" loda l'attore descrivendo la sua interpretazione come \u00abuna galvanizzante performance di un irriconoscibile Jared Leto che pu\u00f2 sinceramente essere chiamato indimenticabile\u00bb.\nDurante questo periodo Leto si concentr\u00f2 maggiormente sul suo gruppo, rifiutando di partecipare in film come \"Flags of Our Fathers\" di Clint Eastwood. L'attore giustific\u00f2 la sua decisione affermando: \u00ab\u00c8 un sogno che diventa realt\u00e0 quando Clint Eastwood ti chiede di essere in uno dei suoi film. Ero devastato dal fatto che non potevo far parte del film. Ma ho avuto degli impegni, un disco su cui avevo lavorato per un paio di anni stava per essere pubblicato. Era un periodo davvero molto importante. \u00c8 stata una di quelle decisioni in cui si possono avere due percorsi e credo di aver fatto la scelta giusta per me. Mi piacerebbe lavorare con Clint Eastwood in futuro, \u00e8 uno dei miei eroi\u00bb. Leto fu anche scelto per interpretare Clay Beresford in \"Awake - Anestesia cosciente\", ma rifiut\u00f2 per gli stessi motivi e fu sostituito da Hayden Christensen.\nLeto torn\u00f2 alla recitazione nel 2009 quando il regista Jaco Van Dormael lo scelse per recitare nel film di fantascienza intitolato \"Mr. Nobody\". Leto interpreta il ruolo principale di Nemo Nobody, un uomo di 118 anni, ultimo mortale sulla Terra dopo che la razza umana ha raggiunto l'immortalit\u00e0. Leto descrisse Nemo Nobody come il ruolo pi\u00f9 complesso che avesse mai recitato e afferm\u00f2 che fu difficoltoso mantenere le molteplici vite del protagonista concentrate in un unico personaggio senza perdere s\u00e9 stesso. Il film fu principalmente finanziato da societ\u00e0 europee e fu pubblicato in versione limitata in alcuni paesi. La critica cinematografica acclam\u00f2 l'abilit\u00e0 artistica di Jaco Van Dormael e la prova recitativa di Jared Leto. Boyd van Hoeij di \"Variety\" scrisse che ci\u00f2 che rende fantastiche le scene ambientate nel 2092 non \u00e8 la visione del futuro ma la performance di Leto. Bruce Kirkland di Jam! descrisse la recitazione dell'attore come \u00abuna purissima e meravigliosa tour-de-force performance\u00bb. Per aver interpretato le molteplici vite di Nemo Nobody, Leto fu candidato per la Coppa Volpi per la migliore interpretazione maschile alla 66\u00aa Mostra internazionale d'arte cinematografica di Venezia.\nNel 2011 Leto fu la voce narrante di \"\", un documentario sulle gare motociclistiche Tourist Trophy che si tengono ogni anno nell'Isola di Man. Il film fu un grande successo di pubblico e critica, diventando il settimo documentario di maggiore incasso nel Regno Unito.\nNel novembre del 2012 Leto \u00e8 stato scelto da Jean-Marc Vall\u00e9e per recitare in \"Dallas Buyers Club\". Il film racconta la vera storia di Ron Woodroof, rude elettricista texano al quale, nel 1986, fu diagnosticata l'AIDS. Leto interpreta Rayon, un crossdresser sieropositivo che fond\u00f2 con Woodroof e altre persone il Dallas Buyers Club, il quale divent\u00f2 il punto di ritrovo di molti sieropositivi statunitensi che, pagando, riuscirono ad assicurarsi cure sperimentali alternative. Oltre alla perdita di peso, Leto si \u00e8 dovuto sottoporre a sedute di ceretta integrale su tutto il corpo, sopracciglia comprese, per identificarsi al meglio con la figura femminile. L'attore ha affermato che questa trasformazione ha accresciuto la sua stima per le donne, e che, oltre alle trasformazioni fisiche, si \u00e8 trattato di calarsi in uno stato mentale completamente diverso. Per questa interpretazione Leto ha vinto, tra gli altri premi, il Golden Globe e il Premio Oscar come miglior attore non protagonista.\nNel dicembre 2014 viene resa ufficiale dalla Warner Bros. la partecipazione di Jared Leto al film \"Suicide Squad\" di David Ayer, film incentrato sulla celebre squadra di supercriminali della DC Comics, in cui l'attore interpreter\u00e0 la nemesi di Batman, ovvero il Joker, precedentemente portato sul grande schermo da Cesar Romero nel 1966, da Jack Nicholson nel 1989 e da Heath Ledger nel 2008.\nNel 2017 viene confermato come protagonista del film \"The Outsider\", nel cast di \"Blade Runner 2049\", e nel ruolo di Andy Warhol in un film biografico sul controverso artista. Sta inoltre dirigendo 77 per la Paramount Pictures.\nNel 2018 recita da protagonista nel film della Netflix \"The Outsider\", in cui interpreta il ruolo di un soldato americano che diventa il capo di una organizzazione mafiosa giapponese.\nNel 2019 \u00e8 confermata la sua presenza da protagonista in un film della Marvel Comics su Morbius e nello stesso anno diventa ufficiale la sua partecipazione al film \"The Little Things\" nel ruolo di un serial killer.. La pellicola, distribuita in Italia con il titolo di \"Fino all'ultimo indizio\", vede l'attore recitare insieme ai colleghi Denzel Washington e Rami Malek, anche loro vincitori di un Premio Oscar.\nNell'agosto 2020 Leto conferma la sua presenza da protagonista nel terzo film di Tron e viene annunciata la sua partecipazione al film \"House of\" \"Gucci\" di Ridley Scott, nel ruolo di Paolo Gucci, al fianco di Lady Gaga, Al Pacino, Jeremy Irons e Adam Driver. Il 21 ottobre 2020 l'Hollywood Reporter annuncia che riprender\u00e0 il ruolo di Joker nelle riprese aggiuntive della \"Zack Snyder's Justice League.\" L'attore collaborer\u00e0 inoltre con il regista Darren Aronofsky, a distanza di pi\u00f9 di vent'anni, nel film \"Adrift\", basato su un racconto di K\u014dji Suzuki.\nCarriera musicale.\nInizi.\nLeto fond\u00f2 il gruppo musicale Thirty Seconds to Mars nel 1998 con suo fratello maggiore Shannon Leto. Il nome del gruppo, afferm\u00f2 Leto, \u00abha poco a che fare con lo spazio, l'universo o qualcosa di simile. \u00c8 un nome che lavora su diversi livelli. In particolare, \u00e8 una buona rappresentazione del nostro sound. \u00c8 una frase lirica, suggestiva, cinematica e carica di immediatezza. Ha un senso di distinzione\u00bb. Nel 1998 i due fratelli firmarono un contratto discografico con l'Immortal e la Virgin. Durante i primi periodi, Leto preferisce non usare il proprio nome per garantire popolarit\u00e0 alla band. Oltretutto, non vuole che l'attenzione sia focalizzata su di lui piuttosto che sul resto del gruppo e si rifiuta di suonare in locali che usano il suo nome per promuovere le serate. Il gruppo lavor\u00f2 sull'album di esordio per un paio d'anni, con Leto che compose la maggior parte dei brani.\nI Thirty Seconds to Mars pubblicarono l'omonimo album di esordio nel 2002, prodotto da Bob Ezrin, Brian Virtue e dagli stessi membri del gruppo. \"30 Seconds to Mars\" \u00e8 un concept album focalizzato sulla lotta umana e l'autodeterminazione, con testi personali che spesso utilizzano elementi ultraterreni e idee concettuali per illustrare una situazione veritiera e personale. L'album ricevette ottime recensioni e fu paragonato ai lavori dei Pink Floyd, Tool e Brian Eno. Esord\u00ec alla posizione 107 della \"Billboard\" 200 e alla numero uno della Top Heatseekers, e nel corso degli anni riusc\u00ec a vendere oltre due milioni di dischi.\nIl successo con \"A Beautiful Lie\".\nLa genesi del secondo album \u00e8 pi\u00f9 complessa e richiede tre anni di gestazione e viaggi da parte del gruppo attraverso quattro continenti per lavorare con Leto a quei tempi impegnato sul set cinematografico. Pubblicato nel 2005, \"A Beautiful Lie\" fu un passo avanti decisivo per il gruppo; fu certificato disco di platino dalla Recording Industry Association of America (RIAA) e ricevette diverse certificazioni in molti stati, con un totale di vendite che supera la soglia di quattro milioni di dischi. L'album fu anticipato da \"Attack\", che divenne il singolo pi\u00f9 inserito nelle radio alternative statunitensi durante la sua prima settimana di pubblicazione. Il secondo singolo dell'album, \"The Kill\", fu pubblicato nel 2006 e riport\u00f2 un importante successo internazionale. Il brano stabil\u00ec il record di 52 settimane di permanenza nella Modern Rock Tracks dopo aver raggiunto la posizione numero tre nel 2006. Leto diresse il video musicale per il singolo sotto lo pseudonimo di Bartholomew Cubbins, un personaggio ricorrente nel mondo dello scrittore noto come Dr. Seuss. Ispirato da \"Shining\" di Stanley Kubrick, Leto afferm\u00f2: \u00abL'idea di isolamento, identit\u00e0 e scoperta di s\u00e9 stessi erano tutti elementi presenti nella canzone. Ho pensato che questo omaggio era un buon punto di partenza e ben presto crebbe fino a includere molti pi\u00f9 elementi al di fuori dell'opera originale di Kubrick\u00bb. Nominato a due MTV Video Music Awards, il video ricevette l'MTV2 Award.\nNel 2006 Leto cre\u00f2 la copertina per una raccolta di musica live intitolata \"97X Green Room 2\". Il ricavato delle vendite dell'album benefic\u00f2 l'associazione ambientalista The Nature Conservancy. Il terzo singolo da \"A Beautiful Lie\", \"From Yesterday\", segu\u00ec il successo di \"The Kill\" e si posizion\u00f2 alla numero uno nella Hot Modern Rock Tracks, diventando il secondo singolo dei Thirty Seconds to Mars a entrare nella top ten. Di nuovo sotto la regia di Leto, il cortometraggio per il singolo \u00e8 il primo video musicale americano a essere stato completamente realizzato nella Repubblica Popolare Cinese. Leto afferm\u00f2 che il video fu ispirato da \"L'ultimo imperatore\" di Bernardo Bertolucci e dal lavoro del regista giapponese Akira Kurosawa; \u00abHo pensato che la passione e la storia della cultura cinese sarebbero stati lo scenario ideale per raccontare la storia di \"From Yesterday\" e fin\u00ec in uno di quegli eventi davvero unici in cui la canzone e le immagini visive si scontrano creando qualcosa di completamente nuovo\u00bb. Il cortometraggio ricevette riconoscimenti da diverse riviste e organizzazioni musicali e fu votato come il miglior video di tutti tempi da Yahoo! Music.\n\"A Beautiful Lie\" fu pubblicato come quarto singolo dell'album in alcuni stati. Il video musicale, diretto da Leto sotto lo pseudonimo di Angakok Panipaq, fu il primo a essere girato 200 miglia a nord del Circolo Polare Artico in Groenlandia. Il video fu realizzato con una strumentazione del tutto ecologica e il ricavato delle vendite benefic\u00f2 l'organizzazione ambientalista Natural Resources Defense Council (NRDC). \u00abGirare in Groenlandia \u00e8 stato un sogno diventare realt\u00e0 e una delle avventure pi\u00f9 emozionanti che abbiamo mai avuto come band\u00bb afferm\u00f2 Leto. \u00abSebbene sembrasse incredibilmente difficile e fuori dalla nostra portata, una volta che siamo finalmente arrivati, la bellezza e la magnificenza del posto, la meravigliosa cultura del popolo e lo stesso strabiliante viaggio furono tutti elementi d'incredibile ispirazione. Ormai quasi tutti hanno sentito parlare del riscaldamento globale, ma per il popolo della Groenlandia si tratta di un problema reale e tangibile di oggi, non una questione di domani. Questo viaggio ha definitivamente cambiato le nostre vite\u00bb. Il video ricevette una risposta ampiamente positiva e vinse come miglior video agli MTV Europe Music Awards. Nel 2008 fu pubblicato \"Hypnagogic States\" dei The Cure, un extended play in cui appare un remix realizzato da Jared Leto.\nCausa legale della EMI.\nNonostante la loro crescente notoriet\u00e0, i Thirty Seconds to Mars si trovarono ben presto sotto le accuse della EMI. Il gruppo tent\u00f2 di firmare un contratto con una nuova etichetta discografica dopo il termine del tour di \"A Beautiful Lie\", spingendo la EMI a intentare una causa di trenta milioni di dollari, sostenendo che il gruppo non aveva prodotto tre dei cinque dischi concordati sotto il contratto del 1998 con la Virgin Records (di propriet\u00e0 della EMI) e con l'ormai defunta Immortal Records. Leto rispose alle accuse affermando: \u00abSotto la legge californiana, in cui viviamo e abbiamo firmato il nostro accordo, non si pu\u00f2 essere vincolati da un contratto per pi\u00f9 di sette anni\u00bb. Per queste ragioni, i Thirty Seconds to Mars decisero di esercitare il loro diritto legale di interrompere il contratto, il quale, secondo la legge, era ormai nullo e non valido.\nDopo quasi un anno di battaglia legale, il gruppo annuncia che il caso \u00e8 stato risolto il 28 aprile 2009. La causa fu risolta a seguito di una difesa basata su un caso che coinvolse l'attrice Olivia de Havilland decenni prima. La corte d'appello della California stabil\u00ec che nessun contratto di servizio risulta valido in California dopo sette anni, e questa legge divenne nota come la \"De Havilland Law\", dopo che l'attrice la us\u00f2 per uscire dal suo contratto con la Warner Bros. I Thirty Seconds to Mars decisero di firmare un nuovo contratto con la EMI, l'etichetta madre della Virgin. Leto afferm\u00f2 che il gruppo aveva risolto il divario con la EMI e che la decisione era stata presa grazie alla \u00abvolont\u00e0 e l'entusiasmo dell'etichetta per affrontare le principali preoccupazioni e problemi del gruppo, e la possibilit\u00e0 di tornare a lavorare con un team appassionato e impegnato nei Thirty Seconds to Mars\u00bb.\n\"This Is War\" e \"Artifact\".\nIl terzo album, \"This Is War\", \u00e8 un riferimento alle battaglie personali del gruppo, un commento sulla crisi globale ed economica, e un omaggio alla causa di trenta milioni di dollari della Virgin Records. Leto descrisse \"This Is War\" come un concept album creato in un \u00abintenso periodo di due anni, in cui sembrava che il mondo intero stesse cadendo a pezzi ed enormi cambiamenti erano in corso\u00bb. \"This Is War\" fu pubblicato nel dicembre del 2009, prodotto da Flood, Steve Lillywhite e dagli stessi Thirty Seconds to Mars. L'album esord\u00ec in cima alle classifiche americane e fu anticipato dal singolo \"Kings and Queens\", il quale divenne il secondo brano del gruppo a raggiungere la prima posizione della Alternative Songs. Il cortometraggio per \"Kings and Queens\", intitolato \"The Ride\", fu diretto da Leto e fu presentato al Montalban Theater di Los Angeles nel novembre del 2009. Il video \u00e8 caratterizzato da una massa critica che si svolge in una notte dal centro di Los Angeles fino al Santa Monica Pier, \u00abuna lettera d'amore, un viaggio lirico e surreale attraverso la citt\u00e0 degli Angeli\u00bb, afferm\u00f2 Leto. Il video ricevette quattro candidature agli MTV Video Music Awards 2010, tra cui video dell'anno e miglior regia, e vinse con miglior video rock. Per il video del singolo successivo, \"This Is War\", l'etichetta discografica affid\u00f2 la regia al francese \u00c9douard Salier. Dopo la pubblicazione del video, avvenuta dopo un anno di ritardo, Leto afferm\u00f2 che non avrebbe pi\u00f9 permesso che la regia fosse di nuovo affidata a qualcun altro.\nIl terzo singolo dell'album, \"Closer to the Edge\", divenne il quinto brano a entrare nella top ten della Alternative Songs dopo essersi classificato alla posizione numero sette. Il singolo, inoltre, \u00e8 stato il brano rock pi\u00f9 venduto nel corso del 2010 nel Regno Unito. Il video musicale fu diretto da Leto e fu presentato in anteprima il 7 giugno 2010 in Nuova Zelanda. Fu girato in 89 diverse citt\u00e0 di 27 stati nel corso dell'Into the Wild Tour e consiste in una serie di filmati di concerti, commenti dei fan e immagini dei membri del gruppo durante la loro infanzia. Il video fu accolto con giudizi molto positivi e ricevette una certificazione d'oro da MTV.\nIl cortometraggio per \"Hurricane\", il quarto singolo estratto dall'album, fu diretto da Leto e fu presentato il 29 novembre 2010 su MTV. Leto descrisse il video come \u00abuna meditazione sulla violenza del sesso\u00bb. Egli afferm\u00f2 che si tratta di \u00abun incubo surreale attraverso le strade desolate di New York City. Non ci sono persone n\u00e9 auto, e il gruppo si trova di fronte paure e feticci, una serie di sfide. \u00c8 un video davvero ambizioso e molto cinematico\u00bb. \"Hurricane\" caus\u00f2 numerose controversie e fu censurato a causa dei suoi elementi espliciti di violenza, sesso e nudit\u00e0. Leto rispose alle polemiche affermando: \u00abNon credevo che questo sarebbe avvenuto, ma \u00e8 una buona cosa che sia successo solo per la conversazione che pu\u00f2 provocare su questo genere di argomenti; l'arte, l'espressione creativa e il peso che proteggono gli spettatori da certi comportamenti\u00bb. Il video fu pubblicato in una versione tagliata che ha permesso la sua diffusione sulle diverse emittenti televisive. Il cortometraggio ricevette numerose candidature tra cui l'MTV Video Music Award alla miglior regia.\nLeto torna alla regia nel 2012 con \"Artifact\", un documentario sulla produzione di \"This Is War\" e la battaglia legale dei Thirty Seconds to Mars con la EMI. Il film \u00e8 stato presentato in anteprima al Toronto International Film Festival del 2012 dove ha ricevuto il premio del pubblico al miglior film documentario. La versione integrale del film \u00e8 stata pubblicata il 3 dicembre 2013.\nCon i successivi album \"Love, Lust, Faith and Dreams\" e \"America\", pubblicati nel 2013 e nel 2018, Leto ha voluto esplorare nuovi generi musicali diversi dal rock e pi\u00f9 vicini alla musica elettronica e abbracciare ancor di pi\u00f9 il format discografico del concept album sull'animo umano.\nFilantropia e orientamento politico.\nLeto \u00e8 un convinto vegano e sostenitore dei diritti degli animali. Nel 2008 sostenne la California Proposition 2 circa il trattamento degli animali da allevamento e partecip\u00f2 al gala di beneficenza Yes! On Prop 2 svoltosi a Los Angeles, per fermare la crudelt\u00e0 sugli animali.\nNell'ottobre del 2009, Leto raccolse fondi a favore di una campagna contro la California Proposition 8, un referendum in cui si chiedeva l'abolizione del diritto al matrimonio per coppie omosessuali. Egli sostenne il Freedom Action Inclusion Rights (FAIR), un movimento sociale per i diritti LGBT. Durante una raccolta fondi dell'associazione, Leto prese il testo dello scrutinio della Proposizione, gli diede fuoco, raccolse le ceneri in un vaso e vi scrisse \u00abQui giace all'interno ci\u00f2 che resta della Proposizione 8, possa riposare in pace\u00bb.\nIn seguito al terremoto di Haiti del 2010, Leto pubblic\u00f2 un libro di fotografie da lui realizzate in occasione del suo viaggio ad Haiti nel 2011 con lo scopo di raccogliere fondi per le popolazioni haitiane. Egli partecip\u00f2 inoltre al \"\" ed \u00e8 tuttora coinvolto con diverse organizzazioni umanitarie del posto.\nAlle elezioni presidenziali statunitensi del 2008, Leto sostenne il senatore Barack Obama. Nel 2012 Leto ha presieduto un evento del Gen44, una campagna elettorale messa in piedi da Obama per stimolare gli elettori sotto i 40 anni.\nImpatto culturale.\nLa popolarit\u00e0 dell'attore ottenuta durante gli anni novanta grazie principalmente alla serie televisiva My So-Called Life, ha fatto s\u00ec che venisse dato il nome di \"Generazione Catalano\", dal nome del personaggio \"Jordan Catalano\" interpretato da Leto nella serie alla generazione \"Xennials\". Con l'espressione Generazione Catalano o Xennials ci si riferisce alla generazione di persone nate tra la fine degli anni settanta e i primi anni ottanta, caratterizzate dall'aver avuto un'infanzia senza il fenomeno del Web e da un'et\u00e0 adulta vissuta nell'era dei social network.\nDoppiatori italiani.\nNelle versioni in italiano dei suoi lavori, Jared Leto \u00e8 stato doppiato da: "}
{"id": "104659", "revid": "100386450", "url": "https://it.wikipedia.org/wiki?curid=104659", "title": "Centro di informazione e consulenza", "text": "I centri di informazione e consulenza (CIC), sono stati costituiti con DPR del 9/10/ 1990 n\u00b0 309 all'interno delle scuole secondarie, superiori e regolamentati con successive circolari del Ministero della Pubblica Istruzione.\nLa loro funzione \u00e8 di offrire agli studenti informazioni educative, sanitarie, giuridiche e di vario genere, riguardanti anche aspetti associativi e impiego del tempo libero, ed offrire consulenza nel caso di difficolt\u00e0 o desiderio di orientamento su problemi psicologici e sociali.\nLeggi e Circolari Ministeriali.\n\"Legge 26 giugno 1990 n\u00b0 162\"\nArt. 87 (Centri di Informazione e Consulenza nelle scuole. Iniziative di studenti animatori).\n1) I Provveditori agli studi, di intesa con i Consigli di Istituto e con i Servizi pubblici per l'assistenza socio-sanitaria ai tossicodipendenti, istituiscono Centri di Informazione e Consulenza rivolti agli studenti all'interno delle scuole secondarie superiori.\n2) I Centri possono realizzare progetti di attivit\u00e0 informativa e di consulenza concordati dagli organi collegiali della scuola con i servizi pubblici e con gli enti ausiliari presenti sul territorio: Le informazioni e le consulenze sono erogate nell'assoluto rispetto dell'anonimato di chi si rivolge al servizio.\n\"Circolare Ministeriale 9 aprile 1994 n\u00b0 120\"\n(Centri di Informazione e Consulenza) Dall'indagine (..) sono emersi modelli organizzativi e gestionali estremamente difformi, trattandosi di un'innovazione non semplice e non facile da gestire. \nGiova ribadire che le attivit\u00e0 di educazione alla salute, come attivit\u00e0 scolastiche, sono innanzitutto da riferire agli obiettivi primari della scuola, pi\u00f9 che agli obiettivi sanitari e sociali, che riguardano solo indirettamente la scuola. (..) non \u00e8 possibile prevenire il disagio, se si dimentica di promuovere il benessere scolastico. (..) Risulter\u00e0 sempre pi\u00f9 importante che il C.I.C. sia di fatto previsto e inserito in un progetto educativo d'istituto (..).\nIl dibattito sulle competenze.\nIl CIC \u00e8 centro di informazione e programmazione di \"attivit\u00e0 aggregative, sportive e culturali\", di informazione sulla \"salute e su argomenti propri della et\u00e0 adolescenziale e giovanile\"; di \"ascolto e di relazione di aiuto\" per i problemi relazionali e di crescita dello studente.\nMentre per i primi due settori (attivit\u00e0 e informazione) non si verificano discussioni sulle competenze che possono essere reperite all'interno o all'esterno dell'Istituto scolastico, per il terzo (ascolto, relazione di aiuto, sostegno psicologico scolastico) si riscontrano due differenti posizioni.\nC'\u00e8 chi ritiene che questo sia un ambito di competenza di psicologi e psicoterapeuti, ed in cui i docenti referenti hanno un incarico organizzativo e di \"sponsor\", e c'\u00e8 chi, ritiene che l'operatore CIC debba provenire dal mondo della scuola, pur con l'obbligo di una preparazione ad hoc, capace tra l'altro di rinviare lo studente a interventi pi\u00f9 specialistici quando se ne verifichi l'utilit\u00e0."}
{"id": "104661", "revid": "3791", "url": "https://it.wikipedia.org/wiki?curid=104661", "title": "Carrozza ferroviaria", "text": "La carrozza ferroviaria \u00e8 un veicolo ferroviario non indipendente adibito al trasporto dei viaggiatori, inserito in numero variabile nella composizione dei treni; oltre agli ambienti destinati alla permanenza dei viaggiatori (generalmente seduti ma in certi treni \u00e8 previsto possano effettuare tutto il viaggio in piedi), pu\u00f2 comprendere una serie di servizi come le toelette, gli impianti di climatizzazione, aree bagagli e ristoro. \nLe carrozze viaggiatori che compongono convogli detti di \"materiale ordinario\" (trazione solo negli assi delle locomotive, singola in testa o in coda al convoglio, oppure una in ambo le posizioni) sono normalmente del tipo a carrelli, ognuno dei quali comprende una coppia di assi non motorizzati, per un totale di quattro; le carrozze degli elettrotreni, invece, spesso hanno almeno uno dei due carrelli motorizzato, in tutte le carrozze o solo alcune.\nTra le carrozze \u00e8 presente una passerella, detta \"intercomunicante\", che permette il passaggio dei viaggiatori e del personale ferroviario da una carrozza all'altra, proteggendoli dagli agenti atmosferici e dalla possibilit\u00e0 di caduta all'esterno mediante mantici a soffietto sulle carrozze pi\u00f9 antiquate e di tipo tubolare su quelle pi\u00f9 moderne.\nSono di lunghezza media di 26 metri per circa 4 metri d'altezza massima dal piano del ferro e 2,8 metri di larghezza, mentre a seconda della tipologia l'altezza delle porte d'incarrozzamento pu\u00f2 variare tra 600 e 1200mm rispetto ad un marciapiede di 350mm. Queste misure sono in gran parte stabilite da normative concordate tra i maggiori operatori europei, raggruppati nell'UIC, \"Union Internationale des Chemins de Fer\", il principale ente normativo europeo in campo ferroviario.\nLe carrozze viaggiatori di convogli articolati (totalmente o parzialmente) sono invece dotate di carrello Jakobs (in genere a 2 assi) comune tra le due carrozze, che in questo caso sono spesso dette \"casse\"; tale carrello pu\u00f2 essere anche motorizzato, ma in genere \u00e8 solo portante sia per semplicit\u00e0 costruttiva sia per limitare il peso assiale.&lt;br&gt;Le carrozze che appoggiano su uno o entrambi i lati su carrelli Jakobs sono in genere pi\u00f9 corte delle carrozze normali, anche per la necessit\u00e0 di mantenere l'interperno tra i due carelli conforme agli standard. Due casse accoppiate su carrello Jakobs possono inoltre non presentare porte interne di comunicazione tra di loro, realizzando un corridoio liberamente percorribile.\nLe carrozze odierne sono di 1\u00aa o di 2\u00aa classe o miste, diverse per lo spazio reso disponibile ai singoli viaggiatori. Fino al 1956 era in uso anche la 3\u00aa classe. Nel 2001 \u00e8 stata inoltre soppressa l'area destinata ai fumatori, e su tutti i treni passeggeri \u00e8 stato applicato il divieto assoluto di fumo. Nelle carrozze di tipo pi\u00f9 recente si sono tenute in particolare conto anche le esigenze dei disabili e sono presenti spazi e soluzioni tecniche a loro specificatamente dedicate (esempio il pianale ribassato oppure gli scivoli per la salita e la discesa), concentrate soprattutto sulle vetture di testa e di coda.\nStoria.\nFin dagli albori della storia ferroviaria si \u00e8 avvertita la necessit\u00e0 di progettare vetture adatte al trasporto dei passeggeri con capacit\u00e0 di carico maggiore rispetto a quelle trainate da cavalli in uso fino a quei tempi.\nLe prime vennero messe in circolazione in Gran Bretagna nel 1838 sulla linea ferroviaria Londra-Birmingham e gi\u00e0 presentavano la particolarit\u00e0 della divisione in \"Classi\".\nInizialmente erano previste 3 classi, in alcune amministrazioni 4:\nNei primi treni storici non era rara la presenza, affiancata alle vetture passeggeri, dei vagoni adatti al trasporto di cavalli o di carrozze complete, poich\u00e9 i viaggiatori erano spesso obbligati al loro uso per terminare gli itinerari di viaggio.\nIl primo periodo italiano.\nLe prime carrozze italiane furono costruite nel 1850: si trattava di corti veicoli interamente in legno, telaio e cassa inclusi, rinforzati con bande e travi d'acciaio. La lunghezza tra i respingenti era di soli 6750\u00a0mm, e l'interperno tra i due assi delle ruote raggiungeva al massimo i 3500\u00a0mm. In seguito vennero sviluppati modelli un poco pi\u00f9 lunghi (10\u00a0400\u00a0mm) dotati di tre assi con lo stesso interperno.\nQueste carrozze di primissima generazione potevano trasportare circa 24 passeggeri in prima classe, o circa 50 in terza, ed erano divise in cinque o sei scompartimenti dotati ognuno di una propria porta di salita che dava sull'esterno; erano di conseguenza prive del corridoio centrale. Inizialmente costruite in prezioso legno di teak, vennero gi\u00e0 dopo pochi anni realizzate in rovere o quercia, due ottimi legni presenti sul territorio nazionale che permettevano di contenere i costi e semplificare l'approvvigionamento.\nSi noti che in tutti questi veicoli la frenatura era manuale, con garitta del frenatore rialzata. Essa serviva ad ospitare appunto il frenatore, e ogni carro ne aveva uno e ovviamente poteva azionare il freno a vite solo quello del suo carro. La posizione rialzata della garitta serviva ai frenatori per potersi vedere tra loro e mandarsi dei segnali a gesti, oppure se necessario urlando, o con la lampada a petrolio di notte. In quei tempi il macchinista usava il fischio per segnalare ai frenatori quando e come frenare o sfrenare. Tale sistema, inaffidabile e insicuro, nonch\u00e9 causa di numerosi incidenti, persistette fino al 1900, quando venne abbandonato in favore del sistema pneumatico Westinghouse.\nComplice il rapido sviluppo tecnologico italiano e la diffusione d'acciai economici e di discreta qualit\u00e0, a partire dal 1894 si pass\u00f2 alla costruzione dei telai strutturali metallici, sempre rivestiti in legno, e gi\u00e0 nel 1900 anche in Italia cominciarono a comparire carrozze con coperture esterne in lamiera metallica, meno soggette ad usura e pi\u00f9 resistenti agli elementi atmosferici.\nLa diffusione degli acciai di qualit\u00e0 port\u00f2 anche adozione del nuovo concetto di carrello, in luogo delle ruote su asse: i gruppi di ruote, essendo imperniati liberamente, sollecitavano meno la rotaia e rendevano il viaggio pi\u00f9 comodo in curva.\nInoltre, nel 1906 fu presentato un modello di carrozza dotato di mantice per il passaggio tra le carrozze, sistema che venne negli anni successivi montato sulle carrozze pi\u00f9 prestigiose.\nQuando le societ\u00e0 Mediterranea, Adriatica e Sicula vennero nazionalizzate e riunite nelle Ferrovie dello Stato, il 1\u00ba luglio 1905, il parco rotabili constava gi\u00e0 di 6985 carrozze, per la maggior parte di antica concezione e risalente agli anni 50 e 60 del secolo precedente, con finestrini e sportelli piccoli e prive di intercomunicante, per la stragrande maggioranza dotate di assi fissi invece di carrelli.\nLe carrozze di quegli anni avevano raggiunto, grazie ai nuovi telai metallici, i 17 metri di lunghezza, per 42 posti di prima classe.\nLe guerre mondiali.\nLa prima guerra mondiale chiam\u00f2 alle armi anche le carrozze italiane, che ne uscirono assai male: venne messa in luce l'arretratezza tecnologica del materiale trainato, che non reggeva il passo con l'evoluzione delle locomotive dell'epoca.\nTerminato il conflitto, per ringiovanire il parco veicoli le ferrovie costruirono le prime carrozze a carrelli con telaio e cassa in maggioranza metallica, realizzate da pannelli di lamiera assemblati per chiodatura.\nEstremamente innovative per l'epoca, erano molto lunghe, 21 metri (avvicinandosi ai veicoli di oggi, che sono di circa 25-26 metri), e univano spazi di prima e di seconda classe. Nonostante le dimensioni e capienza maggiori, pesavano anche qualche tonnellata meno delle carrozze pre-belliche (circa 41 tonnellate di peso complessivo, paragonabile alle carrozze odierne). Potevano raggiungere anche la ragguardevole velocit\u00e0 di 100\u00a0km/h, e per la prima volta in Italia erano dotati di solo due porte alle estremit\u00e0 e di corridoio laterale.\nIn epoca fascista i progressi dell'industria italiana portarono all'abbandono delle chiodature, in favore delle saldature, pi\u00f9 rapide da eseguire e pi\u00f9 durevoli. L'acquisizione in massa di veicoli in metallo port\u00f2 nel 1926 all'adozione di procedure atte a creare treni esteticamente uniformi, composti di carrozze identiche.\nIl secondo dopoguerra.\nNuovamente passato attraverso una guerra mondiale, il martoriato parco macchine italiano venne rinnovato a partire dagli anni cinquanta, per la prima volta secondo logiche di coordinamento tra amministrazioni ferroviarie europee che portarono alla definizione di standard normativi e di standard \"de facto\". Tra questi, gli ingombri massimi occupabili in movimento (\"sagoma limite\"), i pesi per asse, dimensioni e numero di carrelli, eccetera.\nLe carrozze ed i bagagliai costruiti prima della guerra e quelle costruite secondo concetti superati entro il 1962 sono classificate come Carrozze Tradizionali (ovvero, non unificate). Ritirate progressivamente a partire dagli anni sessanta, ancora nel 1999 comprendevano in tutto circa 800 unit\u00e0, principalmente costruite dopo il 1946. Quelle di prima classe subirono un rammodernamento nel 1975, che le ha dotate di nuovi interni ed impianti, mantenendo solo la cassa metallica. Una seconda campagna di ripristino \u00e8 stata effettuata nel 1984. Queste carrozze sono state interamente ritirate solo a partire dal 2000.\nLe carrozze del dopoguerra erano in acciaio, interamente saldate ed a cassa portante (prive, quindi, del telaio propriamente detto): le carrozze Tipo Y sono state le prime figlie di questa concezione, in seguito affiancate dalla numerosissima famiglia delle UIC-X.\nUlteriormente cresciute in dimensioni e capienza, le carrozze del dopoguerra potevano sfruttare materiali e tecnologie che ne alleggerivano le strutture e ne incrementavano le prestazioni, oltre a permettere di ottenere un maggiore comfort a costi ridotti.\nPer questo, e per il miglioramento delle possibilit\u00e0 economiche dell'utenza, a partire dal giugno 1956 venne eliminata la terza classe: tuttavia, molte vecchie carrozze di terza classe continuarono ad essere usate come seconda senza alcuna modifica.\nTecnica.\nCassa.\nInizialmente composta da un telaio e da una copertura, con l'avvento delle casse in metallo si \u00e8 semplificata molto la costruzione delle carrozze. Le casse sono costruite da una gabbia di tubi d'acciaio a sezione quadrata (brolli), che compongono una griglia in grado di dare rigidit\u00e0 alla struttura dei vari elementi (fiancate, imperiale\u2026), che veniva coperta con una lamiera in acciaio di pochi millimetri di spessore. Questa lamiera poteva essere grecata nei punti pi\u00f9 sollecitati: la lamiera grecata, grazie alle numerose pieghe nel senso della lunghezza, poteva conferire una rigidit\u00e0 aggiuntiva alla struttura, pur mantenendo l'elasticit\u00e0 e la leggerezza tipiche della lamiera e necessarie per i rivestimenti di cassa.\nOggi con l'enorme avanzamento delle lavorazioni dell'alluminio si sta sempre pi\u00f9 procedendo verso casse realizzate in assemblaggio di estrusi o addirittura in pochi elementi chiamati \"grandi estrusi\" che da soli realizzano le fiancate e il soffitto della cassa, e che non richiedono alcun tipo di struttura oltre alla semplice fiancata monoblocco. Questa tecnologia, piuttosto costosa, ha il vantaggio di ridurre sensibilmente i costi delle lavorazioni successive e di produrre mezzi molto leggeri, tanto che la sola cassa in estrusi pu\u00f2 essere anche di qualche tonnellata pi\u00f9 leggera di un equivalente in acciaio. Inoltre, \u00e8 possibile ottenere una precisione sulle tolleranze ben pi\u00f9 elevata (anche di un ordine di grandezza), e una finitura superficiale migliore, con l'eliminazione degli antiestetici \"bozzi\" tipici dell'assestamento delle lamiere.\nIl prossimo passo nella tecnica casse \u00e8 l'uso di compositi polimerici, di derivazione aeronautica, che uniscono la leggerezza e la lavorabilit\u00e0 dell'alluminio alla resistenza dell'acciaio.\nRodiggio.\nLe prime carrozze erano dotate di assi rigidi non imperniati a carrello, con boccole ad olio e cuscinetti a strisciamento. Questo sistema, che necessitava molta manutenzione, venne in seguito sostituito con le boccole a rulli, che facilitavano il movimento volvente dell'asse grazie a dei rulli disposti a corona intorno all'assile.\nSempre sui rodiggi bisogna esaminare i sistemi di ammortizzazione. Inizialmente montate su carrelli con molle a balestra, le sospensioni delle prime carrozze erano poco confortevoli e soggette a rotture. Con l'avvento dell'uso massiccio del metallo e degli acciai di qualit\u00e0, le balestre vennero sostituite con molle elicoidali, ammortizzatori idraulici ed in alcuni casi con complessi di gomma o \"cuscini\" pneumatici che garantivano prestazioni migliori, ulteriore stabilit\u00e0 e maggiore manutenibilit\u00e0. In seguito con il miglioramento dei processi produttivi si \u00e8 passati all'uso di sistemi di molle troncoconiche e di ammortizzatori a gas precaricati.\nIlluminazione.\nSembra incredibile, ma le carrozze del 1800 erano illuminate con candele di cera o sego, in seguito sostituite da lampade a olio di oliva o colza. I primi impianti a gas sono solo del 1858, costituiti da un serbatoio su ogni carrozza e da tubature dotate di regolatore per la fiamma. Nel 1896 venne adottato l'impianto di illuminazione elettrica con lampade ad incandescenza, alimentato per\u00f2 non dalla tensione della linea, in quanto l'elettrificazione era ancora ben lontana, ma da gruppi di accumulatori. Le lampade originarie in filamento di carbonio vennero presto sostituite con le pi\u00f9 durature lampade in tungsteno.\nSolo nel dopoguerra, con la diffusione dei veicoli elettrici, divent\u00f2 dominante l'illuminazione di tipo moderno, con lampade a fluorescenza al neon, estremamente durature ed economiche, accanto alle quali, negli ultimi anni, si sta affermando l'illuminazione a LED.\nAerazione e riscaldamento.\nNelle prime generazioni di veicoli, il riscaldamento era realizzato tramite contenitori chiamati \"scaldini\" da riempire di acqua presa direttamente dall'impianto vapore della locomotiva. L'acqua rimaneva calda circa due ore, dopodich\u00e9 un inserviente passava a sostituirla. L'acqua venne poi sostituita dall'acetato di sodio, in grado di accumulare maggiore calore prima di evaporare, mentre sui mezzi pi\u00f9 poveri non era raro trovare stufette a legna o a petrolio.\nDagli anni dieci venne introdotto il sistema RV, \"Riscaldamento a Vapore\", che prelevava il vapore direttamente dalla caldaia della locomotiva e lo distribuiva in piccoli termosifoni distribuiti sulla carrozza. Il sistema rimase in uso, con buoni risultati, sino all'avvento dell'elettrificazione, negli anni '30, quando nacquero le scaldiglie elettriche. Questo tipo di riscaldamento, detto \"REC\", aveva il vantaggio di non richiedere tubazioni stagne o impianti complessi, ma era molto esoso in termini energetici.\nA partire dagli anni '60 le scaldiglie vennero sostituite con il sistema ad aria soffiata, che immetteva aria calda nella carrozza da un punto centralizzato e la distribuiva con condotti coibentati; il sistema in seguito \u00e8 stato integrato con il climatizzatore, a tutt'oggi in uso, che unisce il raffreddamento e il riscaldamento in un unico impianto ad alta efficienza.\nLe carrozze di costruzione pi\u00f9 recente sono usualmente fornite gi\u00e0 dotate di impianto ad aria condizionata per un maggior comfort dei viaggiatori; precedentemente l'aerazione era fornita semplicemente dall'apertura parziale dei finestrini, cosa che comunque presentava dei pericoli per l'incolumit\u00e0 dei passeggeri che incautamente vi si sporgevano.\nOggi, con operazioni di revamping, si stanno dotando anche le vecchie carrozze di impianti di climatizzazione, modificando i meccanismi di apertura dei finestrini con sistemi di bloccaggio.\nClassificazione.\nDestinazione d'uso.\nNel corso degli anni si sono avvicendati vari progetti di vetture particolari, ad esempio le carrozze panoramiche posizionate in coda ad alcuni treni famosi o quelle che presentavano una parte rialzata nel centro (le \"dome car\"), entrambe costruite per offrire ai passeggeri una migliore visuale dei panorami attraversati. Altrettanto, dalle prime vetture che offrivano contemporaneamente servizi diversi si \u00e8 passati ad una sempre maggiore specializzazione nel loro uso; primo esempio quelle progettate da George Pullman verso la met\u00e0 del XIX secolo specificatamente designate ai viaggi notturni.\nLe carrozze possono essere destinate e progettate per usi specifici:\nTipologia di cassa.\nLe carrozze sono di norma dotate di toilette (almeno una per carrozza pi\u00f9 una toilette speciale per disabili sulla semipilota) e ne esistono di tre tipi:\nQuest'ultimo tipo \u00e8 molto usato sulle linee locali dedicate ai pendolari.\nAttualmente in Italia le uniche carrozze di questo tipo circolanti sono le carrozze Due Piani, le nuove carrozze Vivalto e i convogli di tipo TAF e TSR.\nEsistono invece molti tipi diversi di carrozze monopiano e a piano ribassato in circolazione, come le Z1, le Eurofima, le Gran-Conforto le Piano Ribassato, le UIC-X, le MDVE e MDVC, i convogli Minuetto pi\u00f9 tutte le varie carrozze specifiche per i convogli bloccati per l'alta velocit\u00e0, come gli ETR 500 e tutta la famiglia dei Pendolini."}
{"id": "104662", "revid": "339392", "url": "https://it.wikipedia.org/wiki?curid=104662", "title": "Ferdinando III di Napoli", "text": ""}
{"id": "104663", "revid": "1537043", "url": "https://it.wikipedia.org/wiki?curid=104663", "title": "Carro merci", "text": "Carro merci \u00e8 il nome usato nella bibliografia ferroviaria e nel linguaggio corrente per indicare i veicoli ferroviari trainati da un locomotore e destinati al trasporto delle merci o a usi di servizio. Comunemente sono anche chiamati vagoni o carri ferroviari.\nRealizzati nel corso dei decenni in vari tipi a seconda delle merci trasportate e della modalit\u00e0 utilizzata (traffico diffuso, trasporto intermodale), i carri merci sono generalmente di propriet\u00e0 di detentori, aziende specializzate nel noleggio di questo tipo di rotabili, dei clienti finali del trasporto o delle imprese ferroviarie.\nStoria.\nL'introduzione dei carri ferroviari \u00e8 precedente all'invenzione della locomotiva: ben prima dell'invenzione della trazione a vapore per il lavoro di miniera erano usati rudimentali carri a cassone, trainati da muli su binari.\nNel 1877 entr\u00f2 in servizio il primo carro frigorifero, che trasportava carne congelata da Chicago e Kansas City fino a New York.\nA partire dall'inizio del ventunesimo secolo anche in Europa si assistette a una concentrazione dei detentori, che portarono alla scomparsa di marchi storici come L'Ausiliare, acquisiti da societ\u00e0 di maggiori dimensioni come VTG AG.\nTipologia del carro ferroviario.\nCarri per il trasporto di merci.\nEsistono normalmente nelle versioni a 2, a 3 e a 4 assi dello stesso tipo ma portata diversa."}
{"id": "104664", "revid": "345405", "url": "https://it.wikipedia.org/wiki?curid=104664", "title": "Cava dei Tirreni", "text": ""}
{"id": "104667", "revid": "122882619", "url": "https://it.wikipedia.org/wiki?curid=104667", "title": "SmartMedia", "text": "La SmartMedia (SM) \u00e8 stato uno dei tanti tipi di schede di memoria esistenti, piccoli supporti elettronici in grado di archiviare grandi quantit\u00e0 di dati in formato digitale.\nIn un primo momento il suo nome avrebbe dovuto essere \"Solid State Floppy Disk Card (SSFDC)\": la scheda era pensata come successore dei floppy disk (bench\u00e9 sia negli anni novanta che negli anni 2000 il maggior utilizzo delle schede di memoria si sia rivelato invece all'interno di periferiche portatili) e ne ricordava la forma.\nFra i primi tipi di scheda di memoria a comparire sul mercato, nel 1995, le \"card\" di questo tipo erano molto sottili: 0,76\u00a0mm (all'incirca quanto una carta da gioco). Questo le rendeva particolarmente flessibili e quindi piuttosto fragili. La \"SmartMedia\" non \u00e8 dotata di un controller interno che permetta al sistema operativo di considerarla alla stregua di un qualunque disco rimovibile, ed alcuni dispositivi non sono in grado di gestire \"SmartMedia\" con capacit\u00e0 superiori ai 16 o 32 MB, anche se il limite architetturale effettivo di queste \"card\" \u00e8 di 128 MB. La mancanza del controller permetteva costi di produzione contenuti.\nUtilizzate per lo pi\u00f9 da Fujifilm e Olympus nelle macchine fotografiche digitali, sono state rimpiazzate (all'incirca a met\u00e0 degli anni 2000) dalle due case costruttrici dal formato xD-Picture Card, anch'esso ormai (2011) in disuso, e in seguito sostituito da Secure Digital (SD).\nLe schede SmartMedia non sono pi\u00f9 in produzione e nessun nuovo apparecchio \u00e8 compatibile con questo formato, fatti salvi alcuni lettori di schede di memoria multiformato.\nLe dimensioni della \"SmartMedia\" sono 45,0 x 37,0 x 0,76 mm."}
{"id": "104669", "revid": "1305772", "url": "https://it.wikipedia.org/wiki?curid=104669", "title": "HIPERLAN", "text": "In telecomunicazioni HIPERLAN (HIgh PErformance Radio LAN) \u00e8 uno standard WLAN (standard TR 101 031 V1.1.1) che descrive una serie di soluzioni europee alternative agli standard statunitensi IEEE 802.11.\nA cavallo del 2000 l'ETSI (European Telecommunications Standards Institute), l'ente di\nstandardizzazione per le comunicazioni, vista la difficolt\u00e0 tecnologica di innovazione dell'802.11, ha\ndefinito una serie di standard per il trasporto di dati IP, ATM e backhauling UMTS. Un comitato, prima RES poi BRAN, ha suddiviso il progetto in 4 soluzioni (TR 101 031 V1.1.1): HiperLAN (HIgh PErformance Radio\nLocal Area Network), HiperLAN type 2, HiperACCESS (type 3) e HiperLINK (type 4).\nIl mercato era per\u00f2 gi\u00e0 saturo di prodotti WiFi, e pochi costruttori hanno investito in una nuova tecnologia per il trasporto dati non mobile, sebbene di prestazioni superiori. I prodotti presenti sul mercato con questa tecnologia sono generalmente di fascia medio-alta, con costi superiori a quelli WiFi.\nGli standard definiscono il livello fisico e in parte il livello datalink, lasciando in alcuni casi libert\u00e0 all'implementatore sul meccanismo contesa del canale.\nAlcuni dei concetti alla base dell'HiperLAN sono poi stati ripresi nel WiMAX (standard 802.16).\nHiperLAN.\nHiperLAN (EN 300 652 V1.2.1) propone una soluzione wireless locale per il trasporto IP, definendo un\nlivello fisico a 5\u00a0GHz con modulazioni FSK, e lasciando ai costruttori libert\u00e0 sul livello datalink.\nLa sua architettura prevede la presenza di una o pi\u00f9 stazioni forwarder (lo scopo \u00e8 quello di inoltrare ai suoi vicini le frame con destinazioni diverse dal suo indirizzo), una o pi\u00f9 stazioni non-forwarder (che si limitano a ricevere i messaggi) e stazioni di bridge (per connettere pi\u00f9 reti HIPERLAN/1). Ogni stazione forwarder e non-forwarder deve aggiornare una serie di basi di dati per effettuare il routing. Lo standard HIPERLAN tipo 1 ridefinisce lo strato fisico e parte dello strato datalink: specifica i livelli di accesso al mezzo (MAC), di accesso al canale (CAC) e fisico (PHY). Questa tecnologia implementa, inoltre, un sistema di QoS a livello MAC ed un sistema di priorit\u00e0 di accesso al canale a livello CAC. Il controllo di accesso al canale \u00e8 regolato mediante il protocollo EY-NPMA (\"Elimination Yeld - Non-preemptive Priority Multiple Access\"), che permette vi sia un numero relativamente basso di collisioni.\nHiperLAN/2.\nHiperLAN/2 (TR 101 031 V2.2.1, TS 101 475 V1.3.1, TR 101 683 V1.1.1) riprende il primo tipo e si\npropone per collegamenti sia punto-punto che punto-multi-punto a brevi distanze, definendo sia il livello\nfisico, sempre a 5\u00a0GHz ma con modulazioni anche OFDM, sia il livello datalink, con un meccanismo di\ncontesa del canale in TDMA (Time Division Multiple Access) e TDD (Time Division Duplexing). La soluzione \u00e8 pensata per il trasporto di dati IP e trame ATM, e garantisce la Quality of Service (QoS).\nHiperACCESS (type 3).\nHiperACCESS (TR 102 003 V1.1.1) illustra un sistema in OFDM su frequenze non definite per il trasporto\ndati ad elevata velocit\u00e0 e con bassa latenza per medie distanze, in configurazione punto-multi-punto a\nsettori utilizzando TDMA e FDD (Frequency Division Duplex); lo scopo sono le applicazioni multimediali e infrastrutture UMTS.\nHiperLINK (type 4).\nInfine HiperLINK definisce una soluzione punto-punto sui 17\u00a0GHz a banda larga per lunghe distanze (almeno 155 Mbit/s).\nNormative.\nGli apparati compatibili con questo standard a 5\u00a0GHz hanno emissioni elettromagnetiche limitate, a norma di legge, a 1 Watt EIRP e quindi inferiori a quelle di un'antenna per cellulari. Lo standard lavora in banda ISM su frequenze dei 5,4 gigahertz e consiglia un throughput di 54 Mb/s.\nLasciando libert\u00e0 sull'implementazione a livello datalink, vi sono varie evoluzioni proprietarie, che raggiungono velocit\u00e0 di 300 Mb/s su frequenze in Banda ISM dei 5\u00a0GHz, con un raggio di copertura del segnale che pu\u00f2 arrivare fino a 60\u00a0km.\nL'ufficio Europeo della Radiocomunicazione (ERO) che emana le decisioni della CEPT (Conferenza Europea delle Poste e Telecomunicazioni) in materia di telecomunicazioni ha definito lo standard HIPERLAN in una direttiva del 29 novembre 1999 riguardante l'armonizzazione della banda di frequenze da designare all'uso delle HIPERLAN ERC/DEC(99) 23 e una integrazione del 12 novembre 2004 ECC/DEC(04) 08.\nNell'integrazione non sono state apportate modifiche di rilievo, eccetto alcune precisazioni sulla densit\u00e0 spettrale di potenza del segnale emesso: in particolare i trasmettitori degli apparati Hiperlan outdoor (operanti nel range di frequenze 5,470 - 5,725\u00a0GHz), il cui limite EIRP. \u00e8 1 watt (pari a 30 dBm), devono trasmettere con una densit\u00e0 spettrale massima di 50\u00a0mW/MHz, il che significa che tipicamente dovranno avere canali larghi 20\u00a0MHz (50\u00a0mW/MHz \u00d7 20\u00a0MHz = 1 W).\nAltre ampiezze di canale sono ammesse, purch\u00e9 non vengano superati i limiti di densit\u00e0 imposti. Secondo la normativa standard Europea ETSI EN 301 893, la massima larghezza di canale ammessa \u00e8 di 40\u00a0MHz. Larghezze inferiori sono permesse fino a 5\u00a0MHz.\nL'ERO ha poi emanato una decisione, operativa dal 12 novembre del 2004 che ha, di fatto, liberalizzato in tutta l'UE l'uso delle frequenze intorno ai 5 gigahertz, e la tecnologia Hiperlan.\nPossibile soluzione al problema del divario digitale, dopo una sperimentazione di due anni, con il decreto Stanca (8 giugno 2005) ne \u00e8 liberalizzato l'uso in Italia. Vari provider hanno costruito reti Hiperlan per fornire connettivit\u00e0, con buoni successi. La limitazione principale alla copertura con questo tipo di tecnologia \u00e8 il fatto che i collegamenti debbano essere a vista, ovvero le antenne delle due stazioni devono \"vedersi\" senza che vi siano ostacoli di mezzo.\nEY-NPMA.\nQuesto protocollo proprietario, per esteso \"Elimination-Yeld Non-preemptive Priority Multiple Access\", \u00e8 utilizzato per la gestione dell'accesso al canale dallo strato CAC (sotto strato del datalink). Il funzionamento di questo protocollo si snoda attraverso tre fasi fondamentali: prioritizzazione, contesa e trasmissione.\nDetto N il numero di priorit\u00e0 definite da tale protocollo, durante la prima fase una stazione che vuole trasmettere dati ascolta il canale per un numero di slot proporzionali alla priorit\u00e0 assegnatale (da 0 a N-1), se nella sottofase di ascolto (Priority Detection) sente che esistono stazioni con priorit\u00e0 pi\u00f9 alta (valore pi\u00f9 basso) si ritira dalla contesa, altrimenti nella sottofase di Priority Assertion, invia un burst di dati per dichiarare la propria priorit\u00e0. Al termine di questa fase sopravviveranno stazioni con la medesima priorit\u00e0.\nNella fase di contesa (si snoda in tre sottofasi: Elimination, Elimination Survival Verification, Yeld) ogni stazione trasmette un burst di lunghezza variabile (usando una legge geometrica) fermandosi quindi in un istante diverso (Elimination Phase). Quando ogni stazione smette di trasmettere rileva il canale di nuovo e se sente che c'\u00e8 un'altra stazione che sta ancora trasmettendo perch\u00e9 ha scelto un burst pi\u00f9 lungo si elimina (Elimination Survavival Verification). Esiste per\u00f2 ancora la possibilit\u00e0 che due nodi aventi la stessa priorit\u00e0 abbiano scelto un burst della stessa lunghezza, quindi sopravvivono entrambi alla sottofase di Elimination Survival Verification perch\u00e9 nessuno si pu\u00f2 accorgere dell'altro. Ecco perch\u00e9 c'\u00e8 bisogno della sottofase di Yeld, cio\u00e8 i sopravvissuti alla precedente sottofase (Elimination Survival Verification) scelgono un periodo di tempo casuale per ascoltare il canale prima di trasmettere i dati, la stazione che ha scelto il tempo pi\u00f9 piccolo sentir\u00e0 il canale inattivo e trasmetter\u00e0 i dati, mentre le altre sopravvissute avendo scelto un tempo maggiore sentiranno a questo punto il canale occupato, si ritireranno e parteciperanno per il prossimo ciclo di accesso al canale.\nNella terza fase il nodo superstite trasmette. Non \u00e8 garantito che non vi siano collisioni, tuttavia la probabilit\u00e0 che queste accadano \u00e8 molto bassa.\n\u00c8 degno di nota il fatto che la fase di eliminazione, in realt\u00e0, selezioni i nodi che effettuano raffiche pi\u00f9 lunghe.\nLe frequenze utilizzate dall'Hiperlan sono le stesse usate dai radar, per questo motivo questo standard europeo implementa TPC (Transmit Power Control) e il DFS (\"Dynamic Frequency Selection\") che evitano interferenze possibilmente dannose con questi apparati."}
{"id": "104670", "revid": "125055605", "url": "https://it.wikipedia.org/wiki?curid=104670", "title": "Banda ISM", "text": "In telecomunicazioni la banda ISM (Industrial, Scientific and Medical) \u00e8 il nome assegnato dall'Unione Internazionale delle Telecomunicazioni (ITU) ad un insieme di porzioni dello spettro elettromagnetico riservate alle applicazioni di radiocomunicazioni non commerciali, ma per uso industriale, scientifico e medico.\nDescrizione.\nSi tratta di una banda di frequenze regolarmente assegnata dal piano di ripartizione nazionale (ed internazionale) ad altro servizio e lasciato di libero impiego solo per applicazioni all'interno di una propriet\u00e0 privata (la normativa vieta l'attraversamento del suolo pubblico, anche se evidentemente questo concetto \u00e8 inapplicabile per le caratteristiche intrinseche della tecnologia) e che prevedono potenze EIRP (Massima Potenza Equivalente Irradiata da antenna Isotropica) estremamente limitate in modo da limitare al massimo le interferenze con altri sistemi radio pubblici esterni.\nLe bande ISM sono state definite dal settore \"Radiocommunication\" dell'ITU nelle \"Radio Regulations\" 5.138 e 5.150. L'uso di queste bande pu\u00f2 differire da Stato a Stato a causa di specifiche regolamentazioni nazionali. Le bande ISM definite a livello mondiale sono: \nLe bande ISM definite da ITU-R sono:\nLe autorit\u00e0 di regolamentazione possono allocare parti dello spettro radio per comunicazioni senza licenza che possono o meno essere assegnate anche come bande ISM.\nRecentemente tali bande sono state utilizzate per sistemi di comunicazione senza fili non licenziate come le wireless LAN (IEEE 802.11b/g/n e Bluetooth operano nella banda dei 2,4\u00a0GHz, mentre IEEE 802.11a opera nella banda dei 5,8\u00a0GHz)."}
{"id": "104672", "revid": "1543377", "url": "https://it.wikipedia.org/wiki?curid=104672", "title": "Secure Digital", "text": "Secure Digital (pi\u00f9 brevemente SD) \u00e8 un formato di schede di memoria per memorizzare in formato digitale grandi quantit\u00e0 di informazioni all'interno di memorie flash.\nMolti PC portatili a partire dagli anni 2000 includono lettori integrati che consentono la connessione e l'utilizzo diretto di queste schede di memoria, mentre quelli che non ne sono dotati possono anch'essi leggerle collegando alla porta USB un lettore di schede esterno. \u00c8 diffusamente utilizzato da dispositivi elettronici quali notebook, smartphone, tablet, fotocamere e videocamere digitali.\nDescrizione.\nGli SD, come le memorie SSD, hanno memorie NAND, ma con un livello di sofisticazione della memoria SD decisamente pi\u00f9 semplice; inoltre, esattamente come per gli SSD, hanno diversi sistemi di controllo degli errori e le memorie possono essere SLC o MLC.\nLe schede SD/SDHC/SDXC di formato standard, e gli adattatori micro SD, sono dotati, come i floppy disk da 3\u00bd pollici, di una levetta a due posizioni, che consente di proteggere la memory card contro la scrittura. La posizione \"write-protect\" \u00e8 contrassegnata dalla scritta \"LOCK\", mentre quella \"write-enable\" (cio\u00e8 per un uso normale) di solito non \u00e8 contrassegnata.\nFormati.\nEsistono tre formati di schede Secure Digital, con dimensioni fisiche via via minori: \nAnche le schede nei formati miniSD e microSD, mediante semplici adattatori, possono essere utilizzate con lettori di schede SD. Tali adattatori, oltre che venduti singolarmente, sono solitamente forniti come accessori nelle confezioni dei vari formati SD.\nCapacit\u00e0.\nAl febbraio 2021 le Secure Digital (SD e micro SD) arrivano a una capacit\u00e0 massima di 1\u00a0TB. Le mini SD, non pi\u00f9 in uso, arrivano a 256\u00a0GB.\nResistenza.\nLe SD sono molto resistenti agli urti (2000 G, contro i 100-200 G di un comune hard disk). Analogamente alle MultiMediaCard, le SD utilizzano contatti superficiali anzich\u00e9 connettori maschio-femmina, fatto che ne aumenta ulteriormente la robustezza ma le rende poco indicate per applicazioni in ambienti particolarmente gravosi (specie in presenza di vibrazioni).\nVelocit\u00e0 di trasferimento.\nLe SD hanno una indicazione della velocit\u00e0 di trasferimento detta \"SD Speed Class Ratings\" definita dalla SD Association. La velocit\u00e0 di trasferimento pu\u00f2 comunque essere superiore a quella minima garantita, a seconda delle condizioni specifiche di registrazione. La classe di velocit\u00e0 indica la velocit\u00e0 minima di scrittura continua su una scheda SDHC vuota espressa in MB/s, le classi definite sono:\nProtocolli di comunicazione.\nTutte le SD supportano questi protocolli:\nTutte le SD supportano questi protocolli, ad eccezione di alcune microSD che non supportano l'SPI\nEvoluzioni.\nSDHC.\nLe SD superiori ai 2 GB e con una velocit\u00e0 minima di lettura/scrittura di 2,2 MB/s vengono nominate col nuovo termine SDHC (Secure Digital High Capacity, Secure Digital ad alta capacit\u00e0), e non sono compatibili con i vecchi lettori di schede SD. Sono anche chiamate SD 2.0. Le SDHC sono classificate in base alla velocit\u00e0 di scrittura, che le divide in classi. La capacit\u00e0 massima teorica dello standard SDHC \u00e8 di 32 GB.\nA marzo del 2007 SanDisk ha presentato al PMA di Las Vegas una SDHC da 8 GB.\nNell'agosto del 2007 Toshiba ha presentato la prima SDHC da 32 GB.\nSDXC.\nLe SD con capacit\u00e0 superiori ai 32 GB vengono chiamate con il nuovo termine: SDXC (Secure Digital eXtended Capacity, Secure Digital a capacit\u00e0 estesa) o SD 3.0. La capacit\u00e0 massima teorica dello standard SDXC \u00e8 di 2048 GB (2 TB) e una velocit\u00e0 del BUS di 104 MB/s. Il File System \u00e8 exFAT.\nA dicembre 2009 viene annunciata la nuova specifica SD 4.0 che porta la velocit\u00e0 a 300 MB/s con trasferimento dati in modo seriale anzich\u00e9 parallelo e il supporto di algoritmi di cifratura a 128bit.\nSDIO.\nUn'altra evoluzione delle SD \u00e8 costituita da SDIO (Secure Digital Input Output), uno standard introdotto nel 2001 e che si \u00e8 diffuso nella seconda met\u00e0 degli anni 2000, soprattutto tra i palmari, i cellulari e occasionalmente nei portatili. Esso incorpora meccanismi di gestione dell'Input/Output e quindi permette l'utilizzo di dispositivi diversi dalle memorie flash che adottano lo stesso formato delle normali schede SD. Questo permette di realizzare dispositivi quali fotocamere digitali, registratori vocali, interfacce bluetooth e Wi-Fi, collegabili a dispositivi elettronici dotati di slot SDIO.\nA partire dagli anni 2010 SDIO \u00e8 diventato uno standard pressoch\u00e9 in disuso, soppiantato per l'Input/Output nei dispositivi di periferica dall'integrazione dell'interfaccia USB, tale da rendere superflua l'aggiunta di periferiche esterne connesse allo slot SD. Tuttavia, nel 2013 \u00e8 stata introdotta un'ulteriore specifica derivata da SDIO, denominata iSDIO (Intelligent SDIO).\nAltre evoluzioni.\nEsiste un particolare tipo di \"SecureDigital\" che incorpora un connettore USB, e permette di collegare la SD a un computer senza bisogno di appositi lettori.\nNel giugno 2006 Philips al Computex di Taipei ha presentato una scheda SD con ricevitore televisivo integrato con tecnologia DVB-H.\nNel giugno 2010 vengono presentate schede di memoria SD SDXC UHS-I e SDHC UHS-I, retrocompatibili, con la velocit\u00e0 di trasferimento di 104 MB al secondo contrassegnate dal simbolo UHS-I (Ultra High Speed). Queste schede di memoria hanno la dicitura UHS Speed Class 1 che indica il supporto della registrazione in tempo reale.\nIl 2 marzo 2016 la SD Association presenta il nuovo standard SD 5.0 con 5 diverse classi di velocit\u00e0 (V6, V10, V30, V60 e V90) per supportare i video a 8K e a 360\u00b0.\nCompatibilit\u00e0.\nAll'inizio del 2007 sono comparse sul mercato SD non standard di capacit\u00e0 di 4 GB, che possono non essere lette da tutti i lettori SD, specialmente da quelli meno recenti. Per chiarezza sulla compatibilit\u00e0 si pu\u00f2 dire che:\nInoltre i vari lettori di schede SD non sono compatibili con le nuove versioni prodotte successivamente, ma solo con quelle precedenti: quindi se si ha un lettore di schede SDXC questo sar\u00e0 compatibile con le schede SDXC, SDHC e SD, mentre i lettori di schede SD sono compatibili solo con le schede SD."}
{"id": "104673", "revid": "9", "url": "https://it.wikipedia.org/wiki?curid=104673", "title": "Crisi del 1929", "text": ""}
{"id": "104677", "revid": "400694", "url": "https://it.wikipedia.org/wiki?curid=104677", "title": "Milena (nome)", "text": "Origine e diffusione.\n\u00c8 la forma femminile di Milan o Milen, un nome slavo basato sulla radice \"mil\" (\"caro\", \"grazioso\", \"amabile\", \"clemente\"), utilizzato sia indipendentemente, sia come ipocoristico di altri nomi contenenti tale termine, come Miloslav e Milorad. In alcuni casi, il nome pu\u00f2 anche essere scambiato per una sincope di Maria ed Elena, o di Maria e Maddalena.\nIl nome si diffuse al di fuori dei paesi slavofoni nel XIX secolo, allorch\u00e9 Nicola I, re del Montenegro, spos\u00f2 la tredicenne Milena Vukoti\u0107: l'arrivo del nome in Italia, nel XX secolo, \u00e8 sempre dovuto alla stessa figura: la figlia di Milena e Nicola, Elena, spos\u00f2 infatti Vittorio Emanuele III, futuro re d'Italia, e il nome di sua madre si diffuse nella penisola come forma di omaggio alla casa Savoia. \u00c8 importante notare che, nelle varie lingue slave, il nome \u00e8 pronunciato in maniere diverse: mentre ad esempio in bulgaro si ha una pronuncia piana (\"Mil\u00e9na\"), in serbo \u00e8 invece sdrucciola (\"M\u00eclena\"); Milena del Montenegro proveniva da una regione serbofona tuttavia, probabilmente a causa della diffusione del suo nome attraverso la carta stampata, in italiano prese piede la forma piana. Riguardo alla diffusione sul territorio italiano, \u00e8 attestato maggiormente nel Nord e nel Centro Italia, in particolare in Toscana.\nOnomastico.\nIl nome \u00e8 adespota, cio\u00e8 non ha santa patrona; l'onomastico ricade quindi il 1\u00ba novembre, festa di Ognissanti."}
{"id": "104679", "revid": "1652635", "url": "https://it.wikipedia.org/wiki?curid=104679", "title": "Ligabue (album)", "text": "Ligabue \u00e8 il primo album in studio del cantautore italiano Luciano Ligabue, pubblicato nel 1990 dalla Warner Music Italy.\nDescrizione.\nAll'album hanno collaborato gli strumentisti Paolo Panigada e Antonello Aguzzi, entrambi membri, in tempi diversi, del gruppo Elio e le Storie Tese, con Panigada che cur\u00f2 anche la registrazione e il missaggio del disco. Inoltre Claudio Dentes, titolare all'epoca dello studio Psycho di Milano dove l'album fu registrato (nonch\u00e9 esecutore delle parti di banjo incise in \"Non \u00e8 tempo per noi\"), produsse pressoch\u00e9 in contemporanea il primo album (\"Elio Samaga Hukapan Kariyana Turu\") del gruppo milanese, realizzato nello stesso periodo in un'altra sala degli stessi studi.\nNel 2008 \u00e8 stata pubblicata l'edizione rimasterizzata del CD, mentre il 4 maggio 2010, in occasione del ventennale dalla sua uscita, il fan club barMario e la Warner Music Italy, ha ripubblicato l'album in edizione vinile con tiratura limitata a 500 copie.\nVideo musicali.\nI 3 videoclip, originariamente disponibili solo in videocassetta sull'home video \"Videovissuti e videopresenti\" del 1993, sono stati poi inclusi nei DVD \"Primo tempo\" del 2007 e \"Videoclip Collection\" del 2012, quest'ultimo distribuito solo nelle edicole."}
{"id": "104683", "revid": "834", "url": "https://it.wikipedia.org/wiki?curid=104683", "title": "Dennis M. Ritchie", "text": ""}
{"id": "104684", "revid": "92723", "url": "https://it.wikipedia.org/wiki?curid=104684", "title": "ASPO", "text": "L'ASPO (\"Association for the Study of Peak Oil and Gas\") \u00e8 un'associazione formata da diversi scienziati e ricercatori di universit\u00e0 e istituzioni europee, fondata dal geologo inglese Colin Campbell con lo scopo di divulgare, appoggiare e analizzare gli studi intorno al picco del petrolio e le teorie di Marion King Hubbert riguardo al \"picco\" e all'esaurimento delle fonti fossili.\nL'associazione \u00e8 nata nel 2001, grazie a dei fondi concessi a Colin Campbell dall'istituto per le scienze geologiche tedesco (\"BGR\"). Nelle fasi iniziali si unirono diversi scienziati principalmente norvegesi e svedesi, e proprio a Uppsala, in Svezia, venne organizzato il primo seminario dell'ASPO, nel 2002. Da allora, diversi studiosi di rilevanza internazionale sono entrati a far parte dell'ASPO, che ha organizzato altre conferenze, a Parigi nel 2003, a Berlino nel 2004 e a Lisbona nel 2005. La successiva conferenza si \u00e8 tenuta proprio in Italia, per la precisione a San Rossore nel luglio 2006, organizzata da AspoItalia.\nL'ASPO conta attualmente circa 25 membri (oltre al fondatore Colin Campbell), pur rimanendo tuttavia ancora un'organizzazione esclusivamente europea. L'adesione avviene per cooptazione nel nucleo originario in base al valore scientifico dei nuovi membri proposti. Al momento, inoltre, esistono sezioni locali dell'ASPO in Portogallo, Irlanda, Italia, e Spagna. Il presidente attuale \u00e8 Kjell Aleklett, svedese.\nAttualmente la \"mission\" dell'ASPO pu\u00f2 essere riassunta in tre punti essenziali:\nIn Italia, gli studi intorno al picco del petrolio hanno trovato inizialmente alcune difficolt\u00e0 ad attrarre l'attenzione del mondo scientifico. Ad oggi esistono comunque due membri italiani nell'associazione, Alberto Di Fazio del CNR di Roma, entrato nel 2002, e il prof. Ugo Bardi dell'Universit\u00e0 di Firenze, entrato nel 2003, dopo la pubblicazione di alcuni studi sulla dinamica del consumo delle risorse.\nNel 2004, lo stesso Bardi ha fondato la sezione italiana dell'ASPO (ASPO Italia), costituita come associazione informale che raccoglie diversi esperti italiani in campo energetico e che differisce leggermente dall'associazione principale per una maggiore enfasi sul tema delle energie rinnovabili oltre che sui problemi del picco del petrolio.\nL'ASPO si trova in questo momento in una fase di grande espansione in cui sta acquisendo una crescente notoriet\u00e0 internazionale. Nonostante ci\u00f2, come lo stesso Colin Campbell ha diverse volte sostenuto, le attivit\u00e0 dell'ASPO dovrebbero essere destinate a seguire la stessa \"curva a campana\" prevista da Hubbert per l'estrazione del petrolio. Ovvero: \"lo scopo dell'associazione si esaurir\u00e0 quando avr\u00e0 svolto il proprio compito di allertare in tempo il mondo sull'imminente declino del petrolio; la risorsa principale su cui si basa l'intera civilt\u00e0 industriale\"."}
{"id": "104687", "revid": "1982", "url": "https://it.wikipedia.org/wiki?curid=104687", "title": "Association for the Study of Peak Oil and Gas", "text": ""}
{"id": "104688", "revid": "287204", "url": "https://it.wikipedia.org/wiki?curid=104688", "title": "Sonia Terk Delaunay", "text": "Biografia.\nNata a Odessa, ma trascorse la sua infanzia a Hradyz'sk, un villaggio vicino a Kremen\u010duk.\nStudi\u00f2 inizialmente a San Pietroburgo e nel 1903 segu\u00ec un corso di disegno a Karlsruhe, in Germania.\nNel 1906 si trasfer\u00ec a Parigi, dove dipinse opere ispirate a Paul Gauguin e a Vincent van Gogh e dove, nel 1910, spos\u00f2 il pittore Robert Delaunay.\nGi\u00e0 orientata verso una pittura di puro colore, Sonia affianc\u00f2 il marito nelle ricerche sul colore e sulla rifrazione della luce, in cui l'effetto dinamico \u00e8 espresso dalle sole modulazioni del colore e della luce che conferiscono all'opera un tono lirico, approdando al movimento chiamato orfismo (o cubismo orfico; termine che deriva da Orfeo, mitico musico della mitologia greca).\nSonia Terk cerc\u00f2 di portare l'orfismo oltre i confini della pittura: a partire dal 1913 realizz\u00f2 stoffe a contrasti simultanei, creazioni astratte di carta e tessuto e caratteri di stampa per libri a colori simultanei, cio\u00e8 con rapporti cromatici e caratteri tipografici diversi e con il testo stampato in verticale.\nTra le due guerre, Sonia realizz\u00f2 i primi vestiti astratti ed affianc\u00f2 il marito in alcune grandi decorazioni per l'Esposizione universale di Parigi del 1937.\nDominio incontrastato di Sonia rimase per\u00f2 l'arte dell'arazzo e del tessuto, che essa rinnov\u00f2 profondamente sostituendo alle decorazioni tradizionali dei motivi geometrici di sorprendente intensit\u00e0 cromatica, tipici della sua pittura. Nel 1927, per spiegare il senso della propria opera (i tessuti e gli abiti \"simultaines\") scrisse \"L'Influences de la peinture sur le mode\", in cui spiegava \"che una tinta che sembra uniforme \u00e8 formata dall'insieme di una miriade di tinte diverse\" \u00e8 la scomposizione delle tinte in elementi multipli, presi dai colori del prisma. Da questa concezione derivarono abiti fatti sostanzialmente di colori, a cui il taglio semplificato e le fogge diritte offrivano campi perfettamente piani per esprimere al meglio le loro potenzialit\u00e0 di rapporto e interferenza.\nDopo la Seconda guerra mondiale continu\u00f2 ad esporre nelle principali mostre le sue opere di arte astratta.\nSonia Terk Delaunay mor\u00ec il 5 dicembre 1979 a Parigi.\nNel mese di marzo 1960, la Galleria d'arte moderna di Torino dedica a Robert e Sonia Delaunay una mostra, in cui compaiono 107 opere dei due artisti. Nel mese di aprile 2006 si \u00e8 tenuta una mostra dedicata a Sonia Delaunay a Bellinzona in Svizzera (Cantone Ticino), presso il Museo Villa dei Cedri. A ottobre 2014 si \u00e8 inaugurata una sua ampia retrospettiva al Mus\u00e9e d'Art Moderne di Parigi, con esposizione di circa 400 opere. Nella primavera del 2015 la stessa mostra \u00e8 stata presentata alla Tate Gallery di Londra."}
{"id": "104692", "revid": "124563789", "url": "https://it.wikipedia.org/wiki?curid=104692", "title": "Mariele Ventre", "text": "Fu la fondatrice del Piccolo Coro dell'Antoniano di Bologna, che diresse dal 1963 al 1995. Dal 2013 \u00e8 stato avviato il suo processo di beatificazione.\nBiografia.\nMariele Ventre nacque a Bologna da genitori lucani: suo padre Livio (1906-2000) era originario di Marsico Nuovo e sua madre Maria Rotundo (1911-2002) di Sasso di Castalda. Frequent\u00f2 sin da piccola il convento di Sant'Antonio, nel quale gi\u00e0 da ragazza collabor\u00f2 come catechista. Dopo aver terminato gli studi magistrali nel 1957, si diplom\u00f2 in pianoforte nel 1961 presso il Conservatorio \u00abGiuseppe Verdi\u00bb di Milano.\nNel 1961 i frati dell'Antoniano (parrocchia da lei frequentata) le proposero di lavorare per lo Zecchino d'Oro, che si svolgeva per la prima volta a Bologna dopo le prime due edizioni tenute a Milano, e venne presentata al conduttore Cino Tortorella, iniziando a collaborare alla realizzazione dell'evento. Nel 1963 fond\u00f2 il Piccolo Coro dell'Antoniano, che divenne una presenza fissa dello Zecchino d'Oro formando con esso un binomio quasi indissolubile. Al \"Piccolo Coro\" e alla musica per i bambini Mariele Ventre dedic\u00f2 tutta la vita.\nNel 1979, nel corso della 22\u00aa edizione dello Zecchino d'Oro, il periodico TV Sorrisi e Canzoni le assegn\u00f2 il Telegatto per aver reso il Piccolo Coro una realt\u00e0 mondiale.\nDiresse il coro per oltre trent'anni, fino alla morte avvenuta il 16 dicembre 1995 all'et\u00e0 di 56 anni a causa di un cancro al seno, venti giorni dopo la sua partecipazione alla 38\u00aa edizione dello Zecchino d'Oro. Il 20 dicembre 1995 su Rai 1 and\u00f2 in onda uno speciale in sua memoria. La direzione del Piccolo Coro pass\u00f2 alla sua allieva Sabrina Simoni.\nMariele Ventre \u00e8 tumulata nel Cimitero monumentale della Certosa di Bologna.\nOmaggi e riconoscimenti.\nIn seguito alla sua morte i frati dell'Antoniano hanno scritto:\nIn seguito alla sua morte il Piccolo Coro dell'Antoniano prende il nome Piccolo Coro \"Mariele Ventre\" dell'Antoniano.\nNel 1991 l'Amministrazione Comunale di Pomarico le conferisce il Premio LucaniaOro per il Sociale.\nDal 1996 in poi le opere realizzate dall'Antoniano tramite il Fiore della solidariet\u00e0 vengono dedicate alla memoria di Mariele Ventre.\nIl piazzale che fronteggia la chiesa di Sant'Antonio a Bologna \u00e8 intitolato Largo Mariele Ventre.\nNel 1996 l'Associazione Artenota nella persona legale del suo Presidente maestro Pietro Savoia, istituisce a Bagnara Calabra (RC) la prima edizione del Premio Mariele Ventre concorso nazionale per bambini dedicato a Mariele. Il Premio da subito accolto, riconosciuto e legalmente ufficializzato dall'Antoniano di Bologna,dal suo Direttore Padre Berardo Rossi e dalla Fondazione Mariele Ventre nella persona legale di Maria Antonietta Ventre, Sorella di Mariele. Il Premio ebbe successo fin da subito e venne riproposto per oltre 15 anni con Bambini e cori provenienti da tutta Italia. \nA Marsico Nuovo le \u00e8 stata intitolata la strada dove sorge la casa natia del pap\u00e0, attigua alla piazza e le \u00e8 stata dedicata una statua presso i giardini pubblici comunali. L'Associazione \"Civitas Marsicana\" ha intitolato a lei la sezione musicale \"Marsico per Mariele\". \nA Mariele Ventre sono anche stati dedicati i giardini pubblici a Sestri Levante (con una statua che raffigura la Ventre nell'atto di dirigere un coro di pesci) e a Salerno, nel quartiere di Pastena, il teatro comunale di Sasso di Castalda, le scuole primarie a L'Aquila nel quartiere di Pettino, a Rovigo nella frazione di Granzette, inoltre le scuole dell'infanzia a Latina, \na San Damiano d'Asti, a Torino nella periferia sud, a Bertinoro nella frazione di Fratta Terme e infine un asilo nido a Roseto degli Abruzzi.\nNel 2011 il francescano padre Berardo Rossi, tra i fondatori dell'Antoniano e biografo della Ventre, ha presentato domanda di beatificazione all'Arcidiocesi di Bologna. Grazie a Mariele Ventre l'Antoniano e il Piccolo Coro sono diventati famosi in tutto il mondo.\nDopo la sua morte le fu dedicato un CD intitolato \"Omaggio a Mariele\", che contiene brani eseguiti dal Piccolo Coro dell'Antoniano, dalle Verdi Note dell'Antoniano (in cui \u00e8 incisa \"Ele\", canzone che il Piccolo Coro e le Verdi Note dell'Antoniano le dedicarono durante la 39\u00aa edizione dello Zecchino d'Oro, un anno dopo la sua scomparsa) e da bambini di Case di Accoglienza del Sud America che prendono il suo nome. Il CD fu edito nel 1999 da Antoniano.\nAntonella Boriani e Gian Marco Gualandi, a loro volta allievi di Mariele, le hanno dedicato una canzone (intitolata \"Mariele chi \u00e8?\"), cantata dal Piccolo Coro il 22 novembre 2005 durante la prima giornata del 48\u00ba Zecchino d'Oro ed eseguita durante la trasmissione \"Natale da Favola\" il 21 dicembre 2005 assieme ai rappresentanti di tutti i \"piccoli cori\" facenti parte della Galassia di Chicco e Doretta ora divenuta \"Galassia dell'Antoniano\".\nNel 2015 viene pubblicata, per il 20\u00ba anniversario dalla morte, \"Il segreto (per Mariele)\", incisa da Cristina D'Avena con il Piccolo Coro dell'Antoniano e Le Verdi Note dell'Antoniano, scritta da Alessio Zini e Sara Casali, ex allievi nel Piccolo Coro e oggi autori, sia per il testo che per la musica; \u00e8 inserita nella compilation dello Zecchino d'Oro 2015 e nel disco di Cristina D'Avena \"#lesiglepi\u00f9belle.\"\nNello stesso anno viene pubblicato il libro \"Lettere da Mariele... Oltre le note dello Zecchino d\u2019Oro\" a cura della Fondazione Mariele Ventre, nel quale sono state raccolte alcune delle oltre 30\u00a0000 lettere inedite, quelle pi\u00f9 significative, inviate da Mariele in ogni parte del mondo e indirizzate sia a personaggi famosi e importanti che a persone comuni.\nNel 2016 nasce il coro \"Vecchioni di Mariele\" e dal marzo 2019 diventa l'Associazione Culturale a promozione sociale \"Vecchioni di Mariele APS\" per mantenere vivo il ricordo di Mariele e il repertorio musicale storico dell'Antoniano.\nNel 2017 il cantante pugliese Caparezza cita Mariele Ventre nella sua canzone \"Ti fa stare bene\" per introdurre il ritornello cantato da un coro di bambini.\nA Marsico Nuovo, citt\u00e0 natale del padre, \u00e8 stata realizzata una statua bronzea di Mariele Ventre. Il monumento, inaugurato negli anni novanta, ha subito vari spostamenti fino alla decisione dell'amministrazione di collocarla nel parco giochi pubblico di viale Regina Margherita, luogo frequentato da bambini. Presso la casa appartenuta alla famiglia paterna, in una traversa di piazza Umberto I, poi diventata via Mariele Ventre, \u00e8 stata posta una targa con dedica.\nNel settembre 2018 il comune di San Lazzaro di Savena ha intitolato a Mariele Ventre la scuola primaria di via Fornace.\nIl 3 novembre 2019 la RAI ha trasmesso il film \"I ragazzi dello Zecchino d'Oro\" sulla nascita del Piccolo Coro dell'Antoniano in cui Matilda De Angelis impersona Mariele Ventre."}
{"id": "104694", "revid": "767487", "url": "https://it.wikipedia.org/wiki?curid=104694", "title": "Diaspora (romanzo)", "text": "Diaspora (\"Diaspora\") \u00e8 un romanzo fantascientifico di Greg Egan del 1997. \u00c8 scritto con un linguaggio tecnologico-informatico che si rif\u00e0 al genere della fantascienza hard e ai temi transumanisti.\nTrama.\nIn un lontano futuro gran parte della specie umana ha deciso di abbandonare i propri corpi fisici, trasferendo le proprie menti o in realt\u00e0 virtuali generate da elaboratori, o in corpi robotici. Tutto questo \u00e8 minacciato da eventi cosmici che impongono di abbandonare la terra e rischiano poi di spazzar via la vita dall'intera galassia.\nEdizioni.\nIl romanzo \u00e8 stato pubblicato in Italia il 26 febbraio 2003 nel numero 1460 della collana Urania."}
{"id": "104696", "revid": "181699", "url": "https://it.wikipedia.org/wiki?curid=104696", "title": "Sicilianit\u00e0", "text": "Il termine sicilianit\u00e0 caratterizza - insieme a \"lu sicilianu\", ovvero la lingua siciliana - quell'insieme dei caratteri attribuiti all'uomo di Sicilia, tipici cio\u00e8 del \"siciliano\", definiti anche \"sicilitudine\", ovvero - citando Leonardo Sciascia: \u00abLa sostanza di quella nozione della Sicilia che \u00e8 insieme luogo comune, idea corrente, e motivo di univoca e profonda ispirazione nella letteratura e nell'arte.\u00bb\nLa sicilianit\u00e0 ovviamente nasce dalle stratificazioni storiche che la Sicilia e i siciliani hanno vissuto. Il passaggio di molte influenze culturali: punica, greca, romana, bizantina, araba, normanna, sveva, francese, spagnola e poi italiana, hanno inciso indubbiamente nel carattere e nella mentalit\u00e0 dei siciliani determinando aspetti identitari forti rispetto alla restante parte d'Italia.\nCaratteristiche.\nLa difficolt\u00e0 ad autogovernarsi.\nProprio questa specificit\u00e0 storica, legata all'arrivo di diverse civilt\u00e0 conquistatrici Tomasi di Lampedusa nel suo \"Il gattopardo\" fa ammettere al principe di Salina l'incapacit\u00e0 dei siciliani di esprimere qualcosa di importante con le proprie mani: \nIn queste parole sembra racchiusa la delusione dello scrittore per l'incapacit\u00e0 propria di siciliani di svegliarsi dal torpore in cui sembrano caduti da secoli. Ci\u00f2 giustificherebbe la tendenza, spesso diffusa, nel gestire male la cosa pubblica. O le difficolt\u00e0 dell'intera societ\u00e0 di reagire pragmaticamente alle difficolt\u00e0.\nMa cos'\u00e8 che contraddistingue coloro che sono nativi o abitano in Sicilia, rispetto anche ad altre popolazioni del meridione d'Italia? Se il regista Michael Cimino nel 1987 ha titolato \"The Sicilian\" (\"Il Siciliano\") la storia del celebre bandito siciliano Salvatore Giuliano che nel 1943 attravers\u00f2 con la sua avventurosa - e per molti versi mitizzata - parabola criminale la storia della Sicilia, sempre Sciascia - nel suo saggio \"L'ordine delle somiglianze\" - ricorda che Marco Tullio Cicerone defin\u00ec i siciliani \"gente acuta e sospettosa, nata per le controversie\": \nIl poeta e filosofo latino Lucrezio, all'interno del suo \"De rerum natura\", esaltava la bellezza della Sicilia descrivendola come una terra straripante di ricchezze naturali e madre di personaggi illustri: \nGiovanni Maria Cecchi, a sua volta, definisce i siciliani: \nAndrea Camilleri nel romanzo \"Il ladro di merendine\" scrive: \nIl chierico di origine francese Pierre de Blois, arcidiacono di Londra e uno dei pi\u00f9 noti umanisti dell'XI secolo, in una lettera indirizzata all'arcivescovo di Messina l'inglese Richard Palmer affermava: \nL'incidenza della storia.\nIl filosofo Manlio Sgalambro, autore, insieme al musicista Franco Battiato, dell'opera lirica \"Il cavaliere dell'intelletto\" dedicata a Federico II di Svevia nell'ottavo centenario della nascita (Jesi, 26 dicembre 1194), nell'introduzione \"Teoria della Sicilia\" afferma: \nGiovanni Falcone scrisse: \nL'identit\u00e0 siciliana \u00e8 chiaramente costruitasi attraverso le dominazioni e le influenze culturali sovrappostesi. In ci\u00f2 anche il carattere proprio e i comportamenti dei siciliani ne sono una chiara manifestazione. Guy de Maupassant, visitando la Sicilia nella seconda met\u00e0 dell'Ottocento, attraverso il suo sguardo acuto riusc\u00ec ad individuare una chiara influenza araba nella gestualit\u00e0 dei siciliani. \nFernand Braudel, storico e direttore degli \"Annales francesi\" ha definito la Sicilia \"continente in miniatura\", microcosmo che accoglie in forme miniaturizzate, ma nette, l'eredit\u00e0 di una storia lunghissima e complessa, mentre Giuseppe Tomasi di Lampedusa nel romanzo \"Il Gattopardo\" sostiene che il siciliano \u00e8 \"inalterabile e refrattario alla storia\". La Sicilia - \u00e8 il pensiero dello scrittore - \u00e8 destinata a rimanere cos\u00ec com'\u00e8, senza che in essa si possano verificare cambiamenti. Il protagonista del Gattopardo, Il Principe Salina, esprime tutto il disincanto che aleggia nel romanzo in una sola frase: \nI molteplici volti della sicilianit\u00e0.\nGesualdo Bufalino, grande conoscitore della Sicilia e della sicilianit\u00e0, nello scritto \"L'isola plurale\", tratto dalla raccolta \"Cere perse\", ha delineato pi\u00f9 di ogni altro le caratteristiche fondamentali dei siciliani, il carattere e le tendenze, causate da ragioni storiche, climatiche e insulari.\nPaolo Isotta scrive: \u00abHa insegnato Leonardo Sciascia che la Sicilia non \u00e8 una. Ne esistono molteplici, forse infinite, che al continentale, forse al Siciliano stesso, si offrono e poi si nascondono in un giuoco di specchi\u00bb (citato in \"Corriere della sera\", 4 marzo 2008).\nNel 1889 il filosofo e giurista Yorck von Wartenburg, nel suo \"Diario Italiano\" (\"Italienisches Tagebuch\"), lasciando Girgenti alla volta di Siracusa commenta: \nLa scrittrice Francine Prose, in \"Odissea siciliana\", sostiene: \nSempre Cicerone scrive: \nIl senso della festa.\nDurante il suo viaggio del grand tour in Sicilia, il pittore e architetto Jean Houel assiste a diverse manifestazioni del folclore siciliano. Ma nel 1777 assistendo alla grandiosa festa barocca del Corpus Domini a Siracusa scrive:\nAltro.\nAndrea Camilleri ricorda come Italo Calvino fosse scettico sulla possibilit\u00e0 di ambientare romanzi gialli in Sicilia: "}
{"id": "104708", "revid": "2080102", "url": "https://it.wikipedia.org/wiki?curid=104708", "title": "Enrico Bernardi", "text": " Contribu\u00ed al miglioramento della meccanica delle prime automobili.\n\u00c8 uno dei precursori dell'invenzione dell'automobile azionata da motore a scoppio, assieme agli italiani Eugenio Barsanti e Felice Matteucci, all'ingegnere belga Etienne Lenoir e agli ingegneri tedeschi Nikolaus August Otto, Karl Benz e Gottlieb Daimler. In particolare \u00e8 stato il primo ingegnere al mondo a realizzare nel 1884 un veicolo azionato da motore a scoppio a benzina.\nStudi di meccanica.\nNato a Verona, in via San Paolo 4 (dove il 28 giugno 1963 \u00e8 sta posta una lapide commemorativa), da Lauro e da Bianca Carlotti. Comp\u00ec gli studi primari a Verona. La sua intelligenza e la sua creativit\u00e0 erano veramente precoci, se, appena dodicenne, egli aveva incominciato a pensare all'autoveicolo e, con l'aiuto di alcuni compagni di scuole e di giochi, aveva costruito un rilevatore per studiare la differenza delle traiettorie in curva delle ruote esterne e interne. \nNel 1856 il quindicenne Enrico Bernardi present\u00f2 alla \"Esposizione Veronese di Agricoltura e Industria\" alcuni modelli meccanici da lui realizzati presso le Officine Ferroviarie di Verona.\nStudi\u00f2 poi all'universit\u00e0 di Padova e si laure\u00f2 in matematica nel 1863. Insegn\u00f2 prima nell'istituto tecnico di Vicenza e poi fu assistente e professore universitario a Padova presso la Regia Scuola di Ingegneria - Istituto di Macchine.\nIn questo ambito approfond\u00ec gli studi intrapresi secoli prima da Erone alessandrino e da Leonardo da Vinci sugli assi e i criteri di trasmissione del moto nelle macchine, che portarono all'invenzione del differenziale; inoltre, nel 1896 Bernardi comp\u00ec studi specifici sul differenziale e port\u00f2 innovazioni importanti sullo sterzo applicato alle ruote direttrici di una carrozza a quattro ruote.\nNel 1896 ebbe inizio anche l'attivit\u00e0 imprenditoriale dell'inventore, quando entr\u00f2 in societ\u00e0 nella Miari &amp; Giusti, prima azienda automobilistica italiana, che da due anni aveva iniziata la produzione di un'automobile, progettata da Bernardi.\nDopo il ritiro dalla vita accademica, svolta soprattutto presso l'ateneo padovano, si trasfer\u00ec a Torino nel 1917, dove trov\u00f2 la morte due anni dopo a seguito di una trombosi cerebrale.\nEnrico Bernardi si spos\u00f2 a Verona, dove abit\u00f2 a lungo con la famiglia, ed ebbe due figli: Pia e Lauro.\nBernardi precursore dell'automobile.\nFin dal 1874 aveva iniziato studi sperimentali approfonditi sul motore a scoppio, inventato a Firenze da Eugenio Barsanti e Felice Matteucci nel 1853.\nNel 1882 ottenne un Brevetto industriale per il tipo di motore a scoppio da lui progettato e realizzato (n.14.460) anticipando di qualche mese sia il tedesco Benz che Daimler.\nNel 1880 e 1884 mise a punto due prototipi di applicazione del motore a scoppio ad oggetti domestici.\nDapprima nel 1880 applic\u00f2 la sua motrice \"Pia\" (nome di sua figlia) ad una macchina per cucire costruita per la figlia.\nPoi nel 1884 realizz\u00f2 un veicolo a triciclo in legno per il figlio Lauro che aveva cinque anni, il quale fu azionato nelle strade di Verona (frazione di Quinzano).\nQuesto si pu\u00f2 considerare uno dei primi veicoli al mondo azionati da motore a benzina, che il creatore present\u00f2 all'esposizione internazionale di Torino del 1884.\nUn analogo triciclo metallico a motore fu messo a punto da Benz solo nell'anno successivo 1885, anche se risulterebbe che il modello di Benz aveva maggiore potenza.\nLa realizzazione della prima automobile di Bernardi \u00e8 ricordata da una lapide posta sulla sua casa di Verona dove \u00e8 scritto: \"\u201cIn questa casa Enrico Bernardi ide\u00f2 e speriment\u00f2 geniali opere della scienza e della tecnica e nel 1884 realizz\u00f2 il primo veicolo con motore a benzina della storia\u201d\" (la lapide \u00e8 stata posta in occasione del centenario dell'invenzione).\nIn quegli anni costru\u00ec motori a scoppio che avevano consumi minori e potenza maggiore dei corrispondenti prodotti tedeschi realizzati dagli ingegneri Karl Benz e Nikolaus August Otto.\nNel trentennio di insegnamento all'Universit\u00e0 di Padova (dal 1879 al 1910) elabor\u00f2 i pi\u00f9 importanti lavori scientifici e ide\u00f2 i ritrovati pi\u00f9 efficaci nel campo della meccanica della locomozione con motori a benzina. Si dedic\u00f2 anche a studi e prototipi sulla trazione della bicicletta e della motocicletta.\nDal 1895 al 1898 brevett\u00f2 dispositivi sulla meccanica interna del motore, sul suo sistema di raffreddamento e sulla trasmissione dei movimenti a ruote e sterzo. \nContemporaneamente costruiva le sue prime automobili a tre e a quattro ruote, che cominciarono ad essere prodotte industrialmente a Padova nel 1896 dalla ditta \u201cMiari e Giusti\u201d.\nLa vettura Bernardi, con motore di 2,5 cv. di potenza presentava, sia nel motore sia nei meccanismi di trasmissione e guida, dispositivi originali che in parte precorsero i tempi e in parte sono rimasti nelle costruzioni automobilistiche successive: \u00e8 opportuno ricordare che il ciclo Bernardi, a differenza del ciclo Otto, prevedeva l'incrocio delle fasi.\nLa automobile con motore a scoppio di Bernardi raggiungeva i 35\u00a0km all'ora e con questa velocit\u00e0 vinse le prime corse. Tuttavia la produzione dell'azienda \"Miari e Giusti\" di Padova fu quantitativamente limitata.\nA partire dal 1899 inizi\u00f2 a Torino la produzione della Fiat che invece riusc\u00ec a svilupparsi su grande scala. Bernardi collabor\u00f2 attivamente con i tecnici della Fiat nel primo ventennio del novecento fino alla sua morte avvenuta a Torino nel 1919.\nIl figlio Lauro Bernardi continu\u00f2 l'attivit\u00e0 del padre come dipendente e tecnico della FIAT di Torino.\nMusei con macchine di Bernardi.\nNumerosi sono i musei italiani che conservano prototipi realizzati da Enrico Bernardi, assieme a documentazione sui suoi studi di meccanica applicata alla trazione automobilistica. Fra questi si citano:"}
{"id": "104711", "revid": "287204", "url": "https://it.wikipedia.org/wiki?curid=104711", "title": "La notte che bruciammo Chrome", "text": "La notte che bruciammo Chrome (\"Burning Chrome\") \u00e8 un'antologia di racconti di fantascienza cyberpunk di William Gibson pubblicata nel 1986, che contiene dieci opere brevi, pubblicate originariamente tra il 1977 e il 1985, in buona parte sulla rivista \"Omni\".\n\"Il continuum di Gernsback\" e \"Stella rossa, orbita d'inverno\" sono presenti anche nell'antologia-manifesto del cyberpunk \"Mirrorshades\" (1986).\n\"Johnny Mnemonico\", \"La notte che bruciammo Chrome\" e \"New Rose Hotel\" introducono lo scenario futuro, i temi e alcuni personaggi dei primi romanzi di Gibson, la cosiddetta Trilogia dello Sprawl, composta da \"Neuromante\" (1984), \"Gi\u00f9 nel ciberspazio\" (1986) e \"Monna Lisa Cyberpunk\" (1988).\nPrefazione.\nL'antologia \u00e8 introdotta da una prefazione di Bruce Sterling, anche coautore di una delle opere presenti, \"Stella rossa, orbita d'inverno\".\nSterling definisce i racconti di Gibson densi, cupi, appassionati e ne loda la capacit\u00e0 di evocare un futuro credibile, sofisticato, tanto dettagliato quanto globale nella sua visione.\nSecondo Sterling, Gibson ha introdotto nella letteratura fantascientifica le nuove conoscenze e la cultura degli anni ottanta e \u00abinsieme a una schiera di nuovi scrittori dotati di inventiva e ambizione, ha risvegliato il genere e l'ha lanciato alla ricerca di nuovi percorsi\u00bb.\nRacconti.\n\"Johnny Mnemonico\".\nPubblicato originariamente su \"Omni\" del maggio 1981.\n\"La notte che bruciammo Chrome\".\nPubblicato originariamente su \"Omni\" del luglio 1982.\nCandidato al Premio Nebula per il miglior racconto lungo.\n\"Il continuum di Gernsback\".\nPubblicato originariamente nell'antologia \"Universe 11\" (1981), curata da Terry Carr.\n\"Frammenti di una rosa olografica\".\nPubblicato originariamente su \"Unearth\" dell'estate 1977.\n\"Hinterland\".\nPubblicato originariamente su \"Omni\" dell'ottobre 1981.\n\"New Rose Hotel\".\nPubblicato originariamente su \"Omni\" del luglio 1984.\n\"Il mercato d'inverno\".\nPubblicato originariamente sul \"Vancouver Magazine\" del novembre 1985.\nCandidato al Premio Hugo e al Premio Nebula per il miglior racconto lungo.\n\"La razza giusta\".\nPubblicato originariamente nell'antologia \"Shadows 4\" (1981), curata da Charles L. Grant.\n\"Stella rossa, orbita d'inverno\".\nPubblicato originariamente su \"Omni\" del luglio 1983.\n\"Duello\".\nPubblicato originariamente su \"Omni\" del luglio 1985.\nCandidato al Premio Hugo e al Premio Nebula per il miglior racconto lungo.\nAdattamenti cinematografici.\nNel 1995 lo stesso Gibson scrive l'adattamento cinematografico del racconto \"Johnny Mnemonico\" per il film \"Johnny Mnemonic\", diretto da Robert Longo ed interpretato da Keanu Reeves.\nNel 1998 il regista italo-americano Abel Ferrara dirige \"New Rose Hotel\", adattando egli stesso il racconto omonimo di Gibson, interpretato da Christopher Walken e Willem Dafoe."}
{"id": "104715", "revid": "5681", "url": "https://it.wikipedia.org/wiki?curid=104715", "title": "La canzone d'amore di J. Alfred Prufrock", "text": ""}
{"id": "104719", "revid": "752999", "url": "https://it.wikipedia.org/wiki?curid=104719", "title": "Dudley", "text": "Dudley \u00e8 un centro urbano di 194.919 abitanti della contea delle West Midlands, in Inghilterra, sede di un borgo metropolitano.\nGeografia fisica.\nDudley si trova nella parte nord-occidentale della grande conurbazione di Birmingham, a met\u00e0 strada fra la stessa e Wolverhampton.\nStoria.\nLe origini di Dudley sono sassoni come suggerisce il nome stesso che deriva da \"Dudda\". Il castello venne edificato nell'XI secolo ed \u00e8 menzionato nel Domesday Book. Il presente castello risale al XIII secolo. Nel 1160 venne istituito il monastero di St James che fu chiuso da Enrico VIII in seguito alla dissoluzione dei monasteri.\nL'estrazione del carbone favor\u00ec il rapido sviluppo industriale, iniziato fra il XVIII ed il XIX secolo e che ebbe come conseguenza il grande sviluppo demografico cittadino.\nNel 1712 la macchina a vapore di Thomas Newcomen venne installata nelle miniere di carbone di Conygree poco distanti dal centro cittadino.\nDudley fu bombardata pi\u00f9 volte nel corso della seconda guerra mondiale."}
{"id": "104720", "revid": "124843025", "url": "https://it.wikipedia.org/wiki?curid=104720", "title": "Tombola", "text": "La tombola \u00e8 un tradizionale gioco da tavolo nato nella citt\u00e0 di Napoli nel XVIII secolo, come alternativa casalinga al gioco del lotto, e spesso accompagnato da un sistema di associazione tra numeri e significati, di solito umoristici (La Smorfia).\nStoria.\nSecondo la tradizione, la tombola sarebbe nata nel 1734 da una discussione tra il re Carlo di Borbone e padre Gregorio Maria Rocco circa il gioco del lotto, che il primo voleva sotto controllo pubblico, per evitare che in seguito alla sua soppressione vi fosse il fiorire del lotto clandestino, e il secondo considerava immorale per motivi religiosi. Il compromesso fu trovato vietando il gioco durante le festivit\u00e0 natalizie, durante le quali le famiglie si organizzarono con questa versione da casa, che divenne presto una consuetudine di quei giorni dell'anno.\nRegole del gioco.\nSostanzialmente equivalente al gioco di diffusione internazionale noto come bingo, la tombola \u00e8 tecnicamente un gioco d'azzardo, in quanto i partecipanti sono tenuti al versamento di una somma in denaro che viene poi ridistribuita come premio ai vincitori. Tuttavia, la tombola italiana viene normalmente giocata in un contesto familiare (\u00e8 un tradizionale gioco natalizio) e le somme che si impegnano e si vincono hanno solitamente valori puramente simbolici (quando non si scelga addirittura di utilizzare premi di altra natura).\nIl carattere casuale del gioco unito al talvolta notevole valore dei premi in palio ha reso il termine tombola sinonimo di \"evento fortunato\" o di \"acquisizione fortuita di una ricchezza o somma di denaro\". Un giocatore con ruolo di \"croupier\" ha a disposizione un tabellone sul quale sono riportati tutti i numeri da 1 a 90, e un bussolotto o un sacchetto riempito con pezzi numerati in modo analogo.\nIl suo compito consiste nell'estrarre i pezzi in modo casuale, e annunciare agli altri giocatori il numero \"uscito\". L'annuncio generalmente include anche la citazione di una delle immagini che la tradizionale smorfia napoletana associa proprio ai numeri da 1 a 90 propri di un altro gioco, il lotto, strettamente legato alla tombola. I giocatori dispongono di una o pi\u00f9 \"cartelle\" precedentemente acquistate, composte da 3 righe, su ciascuna delle quali sono riportati cinque numeri compresi tra 1 e 90.\nOgni volta che il numero estratto \u00e8 presente su una o pi\u00f9 delle sue schede, il giocatore \"copre\" la casella corrispondente. Nella versione tradizionale della tombola, le schede sono semplici cartoncini stampati e i numeri vengono coperti con fagioli, ceci, lenticchie, pasta o altro materiale disponibile dopo i cenoni natalizi come i gusci di frutta secca.\nLe regole del banco: \nTali cartelle sono realizzate in gruppi di sei in modo che in ogni gruppo i numeri da 1 a 90 capitino una sola volta (pi\u00f9 avanti \"Fogli di schede\").\nLe cartelle vengono acquistate in numero variabile dai giocatori secondo un prezzo unitario predefinito non necessariamente in denaro. Similmente il giocatore che detiene il tabellone \u00e8 tenuto a versare l'importo relativo alle sei cartelle \"virtuali\" che compongono il tabellone. \u00c8 possibile, come variante alle regole classiche e previo accordo generale, che il tabellone venga acquistato dal \"croupier\" in forma parziale. \u00c8 anche possibile che venga richiesto per il tabellone un versamento ulteriore per compensare il fatto che sul tabellone vengono sempre posizionati tutti i numeri estratti.\nL'importo derivante dall'acquisto di tutte le cartelle e del tabellone definisce il \"monte premi\" che viene di norma suddiviso in vari premi di importo crescente. Lo scopo ultimo del gioco \u00e8 quello di realizzare la \"tombola\", ovvero arrivare per primi a coprire tutti i numeri presenti su una delle proprie cartelle. Normalmente vengono anche assegnati premi minori per risultati intermedi, come l\"'ambo\" (vinto dal primo giocatore che copre due numeri presenti sulla stessa riga di una cartella), il \"terno\" (tre numeri sulla stessa riga), la \"quaterna\" (quattro numeri sulla stessa riga), la \"cinquina\" (tutti e cinque i numeri della riga) e la \"decina\" o \"rampazzo\" (cio\u00e8 due file complete nella stessa cartella). Talvolta viene assegnato anche un premio al cosiddetto \"tombolino\", ovvero alla seconda cartella in ordine di tempo a totalizzare la tombola.\nEssendo la tombola un gioco prevalentemente natalizio e di aggregazione familiare, talvolta si introduce anche la regola secondo la quale chi vince un premio su una riga non pu\u00f2 vincere il premio successivo sulla stessa riga della stessa cartella. Quindi chi fa un ambo sulla prima riga non pu\u00f2 fare terno sulla prima, ma solo sulla seconda o sulla terza, ma pu\u00f2 comunque fare quaterna sempre sulla prima riga. Questa regola ha lo scopo di distribuire con pi\u00f9 uniformit\u00e0 i premi (coerentemente col fatto che la tombola \u00e8 intesa come un gioco di aggregazione, al quale partecipano spesso anche i bambini).\nTuttavia la regola sopra esposta non trova riscontro nelle regole ufficiali della tombola per cui l'interpretazione pi\u00f9 corretta stabilisce che l'ambo, il terno, la quaterna e la cinquina possono essere eseguiti sulla stessa riga, per consentire pi\u00f9 vincite ex aequo.\nFogli di schede.\nPer il gioco della tombola a premi (tipicamente utilizzato in sagre paesane, circoli ricreativi, ecc.) sono disponibili\ndei fogli contenenti sei schede standard ciascuno. Le schede contenute in ogni foglio sono costruite in modo tale che\nil foglio contenga una ed una sola volta tutti i numeri da 1 a 90 (6 schede \u00d7 15 numeri a scheda = 90). Tale disposizione\n\u00e8 molto ingegnosa: mentre a prima vista la ripartizione dei numeri sembra del tutto simmetrica (5 numeri e 4 spazi per riga),\nla prima colonna contiene solo 9 numeri (da 1 a 9) e 9 spazi, le colonne intermedie contengono 10 numeri e 8 spazi, mentre\nl'ultima colonna contiene 7 spazi e addirittura 11 numeri (da 80 a 90).\nIl fatto che i fogli di schede contengano tutti i numeri ha un benefico effetto psicologico sul giocatore, il quale, potendo segnare ogni numero estratto, ha l'impressione di procedere speditamente verso la vittoria. I fogli di cartelle di vecchia produzione inoltre hanno una disposizione uniforme degli spazi rispetto ai numeri che li rende gradevoli alla vista, mentre i fogli di produzione pi\u00f9 recente (che non copiano le vecchie disposizioni), hanno dei \"grumi\" di numeri e vistosi spazi vuoti. Spesso le schede standard sono prodotte dalla suddivisione in 6 parti dei fogli interi, in modo da rendere uniforme la distribuzione dei numeri presenti.\nMarcatura \"alla francese\".\nI giocatori \"professionisti\" di tombola possono arrivare a giocare con due o tre fogli di schede contemporaneamente (per un totale di 18 cartelle). Dato che l'estrazione dei numeri pu\u00f2 essere molto veloce, questi giocatori devono poter segnare i numeri molto velocemente. Un metodo per la segnatura veloce dei numeri \u00e8 il cosiddetto metodo \"alla francese\". In questo metodo si utilizza un solo fagiolo per riga; per prima cosa si posiziona un fagiolo a sinistra della prima casella di ogni riga.\nOgni volta che viene estratto un numero, il fagiolo della riga corrispondente viene fatto avanzare fino alla prossima casella bianca verso destra. In questo modo il numero di caselle bianche occupate indica quanti sono i numeri estratti per ogni riga. Quando un fagiolo raggiunge la parte destra della scheda, si ha la cinquina. Quando tutti e tre i fagioli di una scheda raggiungono il traguardo si ha la tombola. Questo metodo permette di segnare i numeri molto velocemente, anche se non si pu\u00f2 conoscere quali sono i numeri estratti ma solo quanti sono.\nTombola napoletana.\nLa tombola napoletana nacque nel 1734, da una diatriba sorta tra il re di Napoli e Sicilia Carlo III di Borbone e il frate domenicano Gregorio Maria Rocco. Il primo aveva l'idea di ufficializzare il gioco del lotto nel Regno fino a quel momento clandestino, per tentare di porre fine alla sottrazione di introiti che il gioco causava; mentre il secondo riteneva il gioco un \"ingannevole ed amorale diletto\", e credeva che, in un paese in cui si cercava sempre di rispettare gli insegnamenti cattolici, ci\u00f2 distraesse i fedeli dalla preghiera.\nAlla fine la spunt\u00f2 il re, al patto che il gioco venisse per\u00f2 sospeso nelle festivit\u00e0 natalizie, sempre per il motivo di non dover distrarre i fedeli dalla preghiera. Tuttavia i cittadini non vollero rinunciare a giocare, cos\u00ec fecero del lotto un gioco a carattere familiare: le 90 tessere numerate venivano messe in un cesto di vimini, detto \"panariello\", e disegnati i numeri sulle cartelle. Da qui il comune nome \"Lotto\" cambi\u00f2 in \"Tombola\", grazie alla forma cilindrica della tessera di legno numerata e dalla somiglianza della stessa col tombolo di una volta. In seguito ad ognuno dei 90 numeri fu attribuito un simbolo diverso. Questi oggi possono variare di citt\u00e0 in citt\u00e0.\nDifferenze con il Bingo.\nIl bingo \u00e8 un gioco d'azzardo, diffuso soprattutto negli Stati Uniti ma attualmente anche in Italia, molto simile alla tombola. Le regole di questi due giochi sono simili ma non uguali: ad esempio il gioco della tombola (sia dal vivo che online) prevede che l'estrazione dei numeri sia casuale, pescando da una cesta con i numeri posti in un tombolo.\nLa differenza sostanziale tra il gioco della Tombola ed il gioco del Bingo, \u00e8 che nel primo caso \u00e8 sufficiente la cinquina. Diversamente nel Bingo, \u00e8 possibile che nessun giocatore faccia cinquina ma che vinca facendo \"Bingo\" (ovvero colui che per primo indovina tutti e quindici numeri presenti sulla propria cartella)."}
{"id": "104722", "revid": "235890", "url": "https://it.wikipedia.org/wiki?curid=104722", "title": "Forza magnetomotrice", "text": ""}
{"id": "104723", "revid": "121228556", "url": "https://it.wikipedia.org/wiki?curid=104723", "title": "Eurovision Song Contest 1997", "text": "La quarantaduesima edizione dell'Eurovision Song Contest si \u00e8 svolta presso il Point Theatre di Dublino, in Irlanda, il 3 maggio 1997.\nL'edizione \u00e8 stata organizzata per la settima volta dall'emittente irlandese Raidi\u00f3 Teilif\u00eds \u00c9ireann (RT\u00c9), che ha trasmesso l'evento dal vivo Eurovisione. I conduttori della serata sono stati Ronan Keating e Carrie Crowley. Il 18 aprile 2020, l'emittente ha deciso di pubblicare su YouTube per una settimana l'intera serata, trasmessa in diretta sul canale ufficiale dell'Eurovision Song Contest.\nI vincitori furono Katrina and the Waves con \"Love Shine a Light\" per il Regno Unito, giunto alla sua quinta vittoria.\nStoria.\nOrganizzazione.\nCon la vittoria di Eimear Quinn con \"The Voice\" all'Eurovision Song Contest 1996, l'Irlanda fu invitata ad organizzare la manifestazione per la settima volta. L'emittente irlandese Raidi\u00f3 Teilif\u00eds \u00c9ireann (RT\u00c9) accett\u00f2 l'incarico e selezion\u00f2 nuovamente il Point Theatre di Dublino come sede dell'evento.\nViste le polemiche riguardanti il metodo di preselezione adottato l'anno precedente, l'Unione europea di radiodiffusione (UER) decise che le nazioni con il punteggio pi\u00f9 basso nei precedenti cinque anni non avrebbero preso parte alla manifestazione, anche se ogni nazione esclusa per un anno avrebbe potuto partecipare all'edizione successiva.\nFu inoltre introdotto il televoto in Austria, Germania, Regno Unito, Svezia e Svizzera mentre l'anno successivo esso sar\u00e0 espanso a tutti gli Stati partecipanti.\nProduzione e presentazione.\nNonostante iniziali discussioni con l'emittente britannica BBC, RT\u00c9 produsse da s\u00e9 l'evento che vide un particolare sforzo sulla cura della scenografia. Tra un'esibizione e l'altra furono mostrati messaggi pre-registrati di incoraggiamento verso i partecipanti pronunciati da diversi vincitori della manifestazione tra cui C\u00e9line Dion, Morten Harket, Johnny Logan e proiettati su un'imponente parete-schermo.\nLogo.\nIl logo della manifestazione rappresenta un'arpa stilizzata, verosimile richiamo all\"'arpa di Brian Boru\" dello stemma irlandese.\nPartecipanti.\nTra i paesi esclusi vi furono quindi Belgio, Finlandia, Romania e Slovacchia, mentre Israele annunci\u00f2 che non sarebbe tornato a partecipare a questa edizione poich\u00e9 la serata finale coincise con lo Yom HaShoah, il giorno dedicato al ricordo delle vittime dell'Olocausto. Tale ritiro permise alla Bosnia ed Erzegovina di partecipare, poich\u00e9 altrimenti sarebbe stata esclusa in virt\u00f9 dei suoi risultati negli anni precedenti. A ritornare invece furono Danimarca, Germania, Italia, Russia e Ungheria.\nVoto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nClassifica.\n12 punti\nOrchestra.\nDiretta dai maestri: Ray Agius (Malta), Don Airey (Regno Unito), Sinan Alimanovic (Bosnia ed Erzegovina), Dick Bakker (Paesi Bassi), Levent \u00c7oker (Turchia), Pietro Damiani (Svizzera), Krzesimir Debski (Polonia), R\u00e9gis Dupr\u00e9 (Francia), Lucio Fabbri (Italia), Jan Gl\u00e6sel (Danimarca), Rutger Gunnarson (Russia), Curt-Eric Holmqvist (Svezia), Thilo Krassman (Portogallo), Szymon Kuran (Islanda), Geir Langslet (Norvegia), Stavros Lantsias (Cipro), Tarmo Leinatamm (Estonia), Anacreon Papageorgiou (Grecia), Mojmir Sepe (Slovenia), Peter Wolf (Ungheria) e Toni Xucla (Spagna). Le canzoni austriache, irlandesi, tedesche e croate non hanno utilizzato l'accompagnamento orchestrale.\nSistema di relegazione (1993-1997).\nI 18 paesi con la media punti pi\u00f9 alta tra il 1993 e il 1997, partecipano all'Eurovision Song Contest 1998, oltre al paese ospitante (il Regno Unito)."}
{"id": "104724", "revid": "810736", "url": "https://it.wikipedia.org/wiki?curid=104724", "title": "Greg Egan", "text": "Egan \u00e8 famoso per le sue storie di fantascienza hard con forti basi di matematica e fisica quantistica, inclusa l'analisi della natura della coscienza. Altri temi da lui trattati sono la genetica, la realt\u00e0 virtuale, l'ontologia quantistica, il trasferimento della coscienza, la sessualit\u00e0 e l'intelligenza artificiale. Ha vinto il Premio Hugo (per il quale \u00e8 stato candidato pi\u00f9 volte) e il Premio John Wood Campbell Memorial per miglior romanzo, due dei tre pi\u00f9 importanti premi fantascientifici. Alcuni dei suoi primi racconti contengono inoltre alcuni elementi sovrannaturali e horror. Il suo romanzo pi\u00f9 noto, \"Permutation City\", \u00e8 un'esplorazione dell'argomento del trasferimento della personalit\u00e0 e della mente umana in elaboratori elettronici e della sua copia. Il protagonista stravolge il concetto di identit\u00e0 stessa di una persona, rendendo la lettura dei suoi libri una sfida intellettuale per il lettore.\nI racconti di Egan sono stati pubblicati su molte riviste del settore e sono apparsi regolarmente su \"Interzone\" e \"Asimov's Science Fiction\".\nEgan svolge anche la professione di programmatore di computer. \u00c8 vegetariano.\nCortometraggi.\nDal racconto \"Axiomatic\" \u00e8 stato tratto l'omonimo cortometraggio, per la regia di Kelly Kuperis."}
{"id": "104730", "revid": "729019", "url": "https://it.wikipedia.org/wiki?curid=104730", "title": "Mobutu Sese Seko", "text": "Insediato e sostenuto soprattutto da Belgio e Stati Uniti, organizz\u00f2 un regime autoritario, accumulando enormi ricchezze personali e tentando di ripulire il Paese da tutte le influenze coloniali, mentre riceveva un forte supporto statunitense nelle sue posizioni anti-comuniste.\nDurante la crisi del Congo del 1960, Belgio e CIA aiutarono Mobutu ad attuare il colpo di Stato contro il governo di Patrice Lumumba. Lumumba era il primo leader del paese ad essere stato eletto democraticamente e venne ucciso da un plotone d'esecuzione Katanghese. Mobutu, che era stato nominato capo di stato maggiore dallo stesso Lumumba solo pochi mesi prima, concentr\u00f2 allora gran parte del potere effettivo nelle proprie mani. Raggiunse il potere nel novembre 1965 dopo aver deposto il presidente Joseph Kasa-Vubu con un secondo colpo di Stato. Come parte del suo programma di \"nazionale autenticit\u00e0\" fece cambiare il nome dello Stato da Congo a Zaire nel 1971 e il suo nome divenne Mobutu Sese Seko nel 1972.\nQuando Sese Seko sal\u00ec al potere, la nazione si chiamava formalmente \"Repubblica Democratica del Congo\", ma era anche spesso chiamata informalmente \"Ex-Congo belga\", \"Congo-L\u00e9opoldville\" o \"Congo-Kinshasa\", per distinguerlo dall'ex colonia dell'Africa Equatoriale Francese, che negli anni 1960 prese il nome di Repubblica Popolare del Congo (oggi solamente Repubblica del Congo). Mobutu impose il monopartitismo nel Paese, con tutto il potere concentrato nelle sue mani, e divenne oggetto di un forte culto della personalit\u00e0.\nDurante il suo regime cre\u00f2 un sistema statale fortemente centralizzato e accumul\u00f2 ingenti fortune attraverso lo sfruttamento dell'economia e la corruzione, tanto che si \u00e8 definito il sistema come cleptocrazia. La nazione soffr\u00ec una inflazione incontrollata, un grande debito pubblico e forti svalutazioni correntizie. Nel 1991 il deteriorarsi dell'economia e le sommosse lo convinsero a condividere il potere con i leader dell'opposizione, anche se us\u00f2 la forza delle armi per evitare il cambio di regime fino al 1997, quando le forze ribelli guidate da Laurent-D\u00e9sir\u00e9 Kabila lo espulsero dal paese. Malato di cancro alla prostata, mor\u00ec tre mesi dopo in Marocco.\nMobutu divenne famoso per la corruzione, il nepotismo e per essere stato tra i tre uomini al mondo che hanno incamerato pi\u00f9 denaro dello Stato per uso strettamente privato (accertati sono pi\u00f9 di cinque miliardi di dollari, ma alcune stime riportano anche la cifra di quindici miliardi), oltre che per alcune stravaganze, come quando prese un volo Concorde per un viaggio di shopping a Parigi. Durante il suo trentennale governo venne registrata una grande diffusione delle violazioni dei diritti umani, tanto che venne definito come l'\"archetipo del dittatore africano\".\nBiografia.\nOrigini e formazione.\nNacque a Lisala, nel Congo belga ed apparteneva alla etnia Ngbandi. La madre, Marie Madeleine Yemo, lavorava come cameriera in un albergo a Lisala, dopo essere fuggita dall'harem di un capovillaggio locale. Suo padre, Alb\u00e9ric Gbemani, era cuoco per un giudice belga e mor\u00ec quando il ragazzo aveva 8 anni. Fu quindi allevato da suo nonno e da suo zio. La moglie del giudice aveva preso in simpatia Mobutu e gli insegn\u00f2 a leggere e scrivere in francese, la madre, in cambio, assistette i quattro figli della signora; la famiglia si spost\u00f2 spesso.\nI primi studi di Mobutu furono a Leopoldville, successivamente la madre lo mand\u00f2 dallo zio a Coquilhatville, dove frequent\u00f2 la Christian Brothers School, una missione cattolica, studiando come segretario contabile. \nNel 1949 Mobutu s'imbarc\u00f2 clandestinamente su una barca per Leopoldville e incontr\u00f2 una ragazza: i sacerdoti lo ritrovarono molte settimane dopo. Alla fine dell'anno scolastico, invece di essere mandato in prigione, gli venne ordinato di servire per sette anni nell'esercito coloniale, la Force Publique, una punizione tipica per gli studenti ribelli.\nIl servizio e la carriera militare.\nNella vita militare Mobutu trov\u00f2 disciplina e, nel sergente Joseph Bobozo, una figura paterna. Port\u00f2 avanti i suoi studi prendendo in prestito giornali europei dai soldati belgi e i libri ovunque li trovasse, consultandoli quando era di sentinella e in qualunque momento libero. Le sue letture preferite erano gli scritti di Charles de Gaulle, Winston Churchill e di Niccol\u00f2 Machiavelli. Dopo aver superato il corso come ragioniere, cominci\u00f2 a dedicarsi alla professione di giornalista. Ancora arrabbiato per gli scontri vissuti con i preti dell'istituto cattolico, non si spos\u00f2 in chiesa. Il suo contributo per la festa di matrimonio consistette in una cassa di birra, tutto quello che poteva permettersi con lo stipendio dell'esercito.\nCome soldato, Mobutu scriveva, firmandosi con uno pseudonimo, su un nuovo giornale di politica contemporanea creato da una colonia belga intitolato \"Actualit\u00e9s Africaines\". Nel 1956 si conged\u00f2 dall'esercito con il grado di sottufficiale e divenne giornalista a tempo pieno, scrivendo sul quotidiano di \"Leopoldville L'Avenir\", mediante il quale cominci\u00f2 ad esprimere pubblicamente le proprie idee. Si rec\u00f2 per la prima volta in Europa in occasione di un congresso di giornalisti a Bruxelles, dove rest\u00f2 per qualche tempo a studiare giornalismo. In questo periodo ebbe diversi incontri con intellettuali congolesi desiderosi di cambiare il sistema coloniale. Nello stesso periodo la delegazione congolese guidata da Patrice Lumumba stava negoziando l'indipendenza del Congo (Conferenza del 20 gennaio - 20 febbraio 1960), e al loro arrivo a Bruxelles Mobutu si mise a loro disposizione; divenne amico di Lumumba, anche se molti studiosi contemporanei sostengono che l'\"intelligence\" belga avesse assoldato Mobutu come informatore.\nDurante i colloqui, l'ambasciatore statunitense tenne un ricevimento per conoscere meglio la delegazione congolese. Lo \"staff\" dell'ambasciata ricevette una lista contenente i nomi dei delegati cos\u00ec da discuterne successivamente le impressioni. L'ambasciatore not\u00f2 come: \u00abUn uomo continuasse ad emergere. Ma non era segnato in alcuna lista, non era un membro ufficiale della delegazione, era il segretario di Lumumba. Ma tutti furono d'accordo che fosse un uomo estremamente intelligente, molto giovane, probabilmente immaturo, ma una persona con un grande potenziale\u00bb.\nLa crisi del Congo.\nDopo la concessione dell'indipendenza, il 30 giugno 1960, venne formata una coalizione di governo guidata dal primo ministro Lumumba e dal presidente Joseph Kasa-Vubu. Il nuovo Stato cadde velocemente nella cosiddetta \"Crisi del Congo\" e i militari si ammutinarono contro i rimanenti ufficiali belgi. Mobutu, essendo l'unico lumumbista con qualche cognizione militare, venne incaricato nel 1961 di ricoprire la carica di Capo di Stato Maggiore dell'Arm\u00e9e Nationale Congolaise, l'esercito congolese, sotto il Capo di Stato Maggiore Victor Lundula. Con questo incarico, Mobutu si mosse lungo lo Stato convincendo i soldati a tornare nelle loro caserme. Incoraggiate dal governo belga, intenzionato a mantenere l'accesso alle ricche miniere congolesi, le spinte secessioniste esplosero nel sud.\nTemendo che gli aiuti statunitensi fossero diretti a restaurare l'ordine piuttosto che sconfiggere i separatisti del sud, Patrice Lumumba si rivolse all'Unione Sovietica, ottenendo massicci aiuti militari e circa un migliaio di consiglieri tecnici in sei settimane. Il governo americano vide le attivit\u00e0 sovietiche come una manovra per aumentare le influenze comuniste in Africa centrale. Kasa-Vubu, irritato dalla presenza sovietica, destitu\u00ec Lumumba, quest'ultimo dichiar\u00f2 Kasa-Vubu come deposto. Entrambi ordinarono a Mobutu di arrestare l'altro, il quale come Capo di Stato maggiore dell'esercito, venne sottoposto a forti pressioni da forze differenti. Le ambasciate degli stati occidentali, le quali avevano contribuito al pagamento degli stipendi dei soldati, volevano sbarazzarsi della presenza sovietica come anche Mobutu e Kasa-Vubu.\nIl 14 settembre 1960 Mobutu prese il controllo con un golpe sostenuto dalla CIA. Il nuovo regime mise agli arresti domiciliari Lumumba per la seconda volta, Kasa-Vubu rimase formalmente presidente e venne ordinato ai consiglieri sovietici di andarsene. Lumumba venne accusato da Mobutu di simpatie comuniste, sperando di ottenere cos\u00ec il sostegno degli Stati Uniti d'America ma Lumumba si diresse a Stanleyville dove organizz\u00f2 il proprio governo. L'Unione Sovietica lo sostenne ancora con degli armamenti e in questo modo fu in grado di difendere le proprie posizioni. Nel novembre 1960 venne catturato e spedito a Katanga.\nMobutu lo considerava ancora una minaccia e diede l'ordine di arrestarlo e percuoterlo in pubblico il 17 gennaio 1961. Dopo questo avvenimento Lumumba scomparve e venne scoperto pi\u00f9 tardi che era stato ucciso lo stesso giorno. Inizialmente si sparse la voce, con ogni probabilit\u00e0 priva di fondamento, che Mobutu avesse commesso cannibalismo con il suo cadavere. Dopo questa azione il Congo fu scosso da una guerra civile, che port\u00f2 anche alla secessione di varie provincie, e all'appoggio cubano (con la presenza di Che Guevara) per la parte social-democratica, africanista, lumumbista, socialista e comunista che si riconosceva nella presidenza di Lumumba.\nLe potenze occidentali (ed in particolare Francia, USA e Belgio) appoggiarono Joseph Kasa-Vubu e soprattutto Mobutu, che inizi\u00f2 ad apparire l'uomo forte del regime e un buon referente militare e per l'intelligence. Il 23 gennaio 1961 Kasa-Vubu promosse Mobutu maggior generale; de Witte sostenne che fu una mossa politica per ottenere il sostegno dell'esercito, l'unico supporto del presidente, e la posizione di Mobutu. Nel 1964 Pierre Mulele guid\u00f2 i ribelli in un'altra ribellione, in poco tempo occuparono due terzi del Congo ma l'esercito congolese, guidato da Mobutu, fu in grado di riconquistare l'intero territorio nel 1965.\nIl colpo di Stato e il potere.\nIl Primo ministro della Convenzione nazionale congolese Moise Tshombe vinse con una larga maggioranza le elezioni del marzo 1965, ma Kasa-Vubu diede l'incarico di Primo ministro designato ad un \"leader\" anti-Tshombe, \u00c9variste Kimba. In ogni caso il Parlamento rifiut\u00f2 due volte di confermarlo. Con il governo prossimo alla paralisi, Mobutu saliva al potere con il golpe non violento del 25 novembre destituendo il presidente Kasa-Vubu, il mese prima aveva compiuto 35 anni. Nel periodo di \"regime d'exception\" (l'equivalente dello stato di emergenza) Mobutu aveva assunto silenziosamente, ma in maniera sempre pi\u00f9 assoluta, il potere per cinque anni.\nNel suo primo discorso dopo la presa del potere, davanti ad una grande folla nello stadio principale di L\u00e9opoldville, Mobutu disse che i politici in cinque anni avevano mandato il paese in rovina, \"per cinque anni non ci saranno pi\u00f9 attivit\u00e0 dei partiti politici nel paese\". Il parlamento venne ridotto ad un passacarte, anche se prima di essere abolito completamente venne rivitalizzato. Il numero delle province venne ridotto da 21 a 8 e la loro autonomia diminuita, con il risultato che lo Stato divenne fortemente centralizzato, venne profondamente modificata la costituzione, attribuendo molti poteri al Capo dello Stato, quest'ultimo era anche capo del governo, capo delle forze armate e della polizia, ministro degli esteri e deteneva il potere di nomina dei giudici, governatori locali e capi dipartimento. Nel 1967 nacque il Movimento Popolare della Rivoluzione, il quale fino al 1990 sar\u00e0 l'unica formazione politica presente in Zaire.\nLa caduta, l'esilio e la morte.\nA poco a poco i metodi del regime e l'assenza del rispetto dei diritti umani resero insostenibile, presso quasi tutte le opinioni pubbliche occidentali, il sostegno allo Zaire di Mobutu. Faceva eccezione la Francia che, anche dopo la decolonizzazione, aveva saldamente mantenuto la propria influenza economica e politica in Africa, senza andare troppo per il sottile nella scelta dei suoi protetti (si pensi a Jean-Bedel Bokassa, appoggiato per moltissimi anni da Val\u00e9ry Giscard d'Estaing) in costante contrasto con gli Stati Uniti per motivi di prestigio e rivalit\u00e0 e con i sovietici per questioni ideologiche.\nNel 1986, comunque, il regime di rapina e corruzione di Mobutu, che venne ribattezzato cleptocrazia, condusse lo Zaire ad una grave crisi economica ed il fossato che si era aperto tra il dittatore e la sua cerchia ed il resto del paese divent\u00f2 incolmabile. Consapevole del crescente malcontento popolare, inarrestabile anche con la violenza, e della caduta dei suoi sostenitori storici in Occidente (il muro di Berlino era caduto nel 1989), nell'aprile del 1990 Mobutu si rassegn\u00f2 ad accettare la presenza di un Parlamento multipartitico al proprio fianco e a condividere il potere con il presidente del Parlamento stesso.\nIndebolito sul piano interno e a livello internazionale (nel 1990 fu decretata la sospensione degli aiuti economici), cerc\u00f2 di consolidare la propria posizione consentendo che lo Zaire fungesse da base logistica per l'intervento militare della Francia in Ruanda (vd. guerra civile ruandese) e ospitando nelle regioni orientali del paese i profughi di quel paese, in particolare dopo il 1994. Ma questo non risolse la crisi, che infine venne decisa dall'attacco di forze ribelli ruandesi ed ugandesi coalizzate sotto il comando di Laurent-D\u00e9sir\u00e9 Kabila, nel 1996. Nel maggio dell'anno seguente Kabila si autoproclam\u00f2 presidente e Mobutu fugg\u00ec in Marocco, dove mor\u00ec di cancro alla prostata all'ospedale militare di Rabat alle ore 21:30 del 7 settembre 1997, lasciando il suo paese al collasso economico, in conflitto con i paesi vicini ed in guerra civile al proprio interno.\nLa figura.\nGiunto al potere, instaur\u00f2 un regime autoritario a partito unico di cui divenne maresciallo-presidente. Per aumentare il potere venne portata avanti anche una forte repressione nei confronti del dissenso, nel 1961 venne assassinato Patrice Lumumba, nel 1966 quattro ministri del governo (Jerome Anany, Alexander Mahamba, Emmanuel Bamba ed Evariste Kimba) furono accusati di architettare un colpo di Stato, dopo un processo-farsa vennero impiccati nello stadio di Kinshasa di fronte a 50.000 spettatori; nel 1969 Kasa-Vubu, gi\u00e0 agli arresti domiciliari in seguito al golpe, mor\u00ec nella sua abitazione, non si \u00e8 mai stabilito con certezza il ruolo di Mobutu nella sua morte; nel 1969 la rivolta degli studenti venne repressa dall'esercito causando un numero imprecisato di morti i cui corpi furono sepolti in fosse comuni. Dodici studenti furono condannati a morte in quell'occasione.\nNel 1968 Pierre Mulele, prima ministro dell'educazione nel governo di Mobutu e successivamente ribelle durante la rivolta dei Simba venne indotto a lasciare il suo esilio di Brazzaville, nella convinzione di ottenere l'amnistia, venne invece torturato e ucciso dalle forze di Mobutu; mentre era ancora vivo i suoi occhi furono cavati, venne evirato e gli arti furono tagliati uno per uno. Successivamente Mobutu utilizz\u00f2 tattiche diverse dalla tortura e dall'omicidio per mantenere il potere, una di queste era la corruzione, un'altra consisteva nel ruotare spesso i membri del governo cos\u00ec da evitare che qualcuno potesse assumere il ruolo di minaccia.\nIn base ad un'altra tecnica ancora i membri dissidenti del governo venivano arrestati e talvolta torturati, successivamente questi per\u00f2 erano perdonati e collocati in posizioni elevate; il caso pi\u00f9 famoso in questione fu quello di Jean Nguza Karl-i-Bond, il quale venne destituito dal suo ruolo di ministro degli esteri nel 1977, condannato a morte e torturato, dopodich\u00e9 Mobutu convert\u00ec la condanna in ergastolo, venne rilasciato dopo un anno e pi\u00f9 tardi venne nominato primo ministro. Nguza lasci\u00f2 il paese nel 1981, torn\u00f2 nel 1985 assumendo il ruolo prima di ambasciatore presso gli Stati Uniti e pi\u00f9 tardi come ministro degli esteri. Tra il 1973-1974 le imprese straniere vennero nazionalizzate e gli investitori europei furono costretti a lasciare il paese, in molti casi la gestione di queste imprese venne assegnata a persone della cerchia di Mobutu, le quali ne saccheggiarono i beni. La scelta fece crollare l'economia e nel 1977 Mobutu si vide costretto a riammettere gli investitori stranieri.\nNepotismo e cleptocrazia.\nMobutu divenne uno degli esempi pi\u00f9 famosi al mondo di cleptocrazia e nepotismo. I suoi parenti stretti e i membri della trib\u00f9 Ngbandi ottennero alte posizioni nelle gerarchie governative e militari; l'ultimo figlio, Nyiwa, venne allevato affinch\u00e9 potesse succedergli come Presidente, ma nel 1994 Nyiwa mor\u00ec di AIDS. Mobutu divenne uno dei pi\u00f9 duraturi tra i dittatori africani e attraverso la vendita delle risorse naturali dello Zaire, riusc\u00ec ad ammassare una fortuna stimata nel 1984 come superiore ai 5 miliardi di dollari, la maggior parte custodita presso la Swiss banks, mentre la popolazione viveva in povert\u00e0; tale cifra era quasi equivalente al debito estero dello Stato e nel 1989 il governo fu costretto a non pagare alcuni prestiti ricevuti dal Belgio. Mobutu viene ricordato come uno dei pi\u00f9 corrotti \"leader\" della storia e il pi\u00f9 importante esempio di cleptocrazia. La distrazione delle risorse economiche verso la personalit\u00e0 di Mobutu e della sua stretta cerchia di amici port\u00f2 ad un rapido aumento dell'inflazione; il rapido declino del potere reale di acquisto dei salari, incoraggi\u00f2 una cultura di disonest\u00e0 e corruzione nei servizi pubblici a tutti i livelli.\nMobutu venne conosciuto anche per aver noleggiato un Concorde della Air France per uso personale, includendo alcuni viaggi a Parigi per fare compere per s\u00e9 e la sua famiglia. Mobutu fece costruire l'Aeroporto di Gbadolite, sua citt\u00e0 natale, dotato di una pista d'atterraggio abbastanza lunga e con tutti i requisiti tecnici da poter accogliere il Concorde. Nel 1989 Mobutu prese a noleggio il Concorde F-BTSD dal 26 giugno al 5 luglio per andare a parlare alle Nazioni Unite a New York, il 16 luglio per le celebrazioni del bicentenario della Presa della Bastiglia a Parigi (dove fu ospite di Mitterrand) e il 19 settembre per volare da Parigi a Gbadolite e per un altro volo da Gbadolite a Marsiglia, per il coro giovanile dello Zaire.\nAutenticit\u00e0 africana.\nUno dei suoi desideri era che il paese ritrovasse le proprie radici culturali (obiettivo condiviso da tutte le \"\u00e9lite\" che stavano portando i loro paesi fuori dal regime coloniale, e che venne definito la \"decolonizzazione culturale\").\nNell'ottica di una campagna volta a valorizzare la cultura africana, Mobutu cambi\u00f2 il nome dello Stato in Repubblica di Zaire nell'ottobre 1971. Agli africani venne ordinato di cancellare i loro nomi europei a favore di nomi africani ed i preti furono avvisati che se fossero stati scoperti a battezzare i bambini con nomi europei sarebbero stati condannati a cinque anni di carcere.\nL'abbigliamento e le cravatte occidentali furono vietate e gli uomini furono costretti a vestire con una giacca stile maoista denominata \"abacost\" (il nome \u00e8 la riduzione di \"\u00e0 bas le costume\", letteralmente \"Abbasso il completo\"). Nel 1972 Mobutu cambi\u00f2 il proprio nome in \"Mobutu Sese Seko Nkuku Ngbendu Wa Za Banga\" (\"L'onnipotente guerriero che, per la sua resistenza e inflessibilit\u00e0 vincer\u00e0, andando di conquista in conquista, lasciando il fuoco sul suo cammino\"), come abbreviazione Mobutu Sese Seko. In questo periodo Mobutu assunse la sua immagine classica con \"abacost\", occhiali a cornice spessa, bastone da passeggio e \"toque\" con pelle di leopardo.\nSostegno internazionale.\nL'ascesa al potere di Mobutu fu fortemente appoggiata sul piano internazionale, in particolare dagli USA e dai governi occidentali, sia in funzione anti-URSS, sia per garantirsi che la decolonizzazione politica non avesse conseguenze destabilizzanti sullo sfruttamento delle risorse africane da parte delle multinazionali statunitensi e straniere. Lo Zaire fu cos\u00ec additato, in quel periodo, come esempio di decolonizzazione per tutta l'Africa. Mentre all'interno del paese creava un regime autoritario, responsabile di molte violazioni dei diritti umani, nei confronti dell'estero mantenne una posizione anticomunista, cos\u00ec da ottenere una buona posizione nella diplomazia internazionale.\nMalgrado Mobutu fosse un dittatore accusato di violazioni di diritti umani, negli anni 1960 e anni 1970 godette di ampio credito internazionale: fu ospitato alla Casa Bianca da diversi capi di Stato, tra cui Richard Nixon, in Belgio dal Re Baldovino Queste attenzioni da parte delle potenze occidentali furono in gran parte dovute all'interesse verso le ingenti risorse minerarie dello Zaire (uranio, oro, diamanti). Il 29 giugno 1989 tenne addirittura un discorso alla Casa Bianca, invitato dal presidente George H. W. Bush.\nPropaganda e culto della personalit\u00e0.\nMobutu credeva molto nella propaganda e fece di tutto per ottenere prestigio internazionale. Il 30 ottobre 1974 organizz\u00f2 a Kinshasa, esclusivamente a fini propagandistici, il pi\u00f9 famoso incontro della storia del pugilato, l'evento \"The Rumble in the Jungle\", che vide opposti Muhammad Ali e George Foreman. Ribattezz\u00f2 col suo nome il lago Alberto che dal 1971 divenne Lago Mobutu Sese Seko.\nAlla propaganda si associava un fortissimo culto della personalit\u00e0, tra i pi\u00f9 pervasivi del XX secolo. Le notizie del mattino, trasmesse in televisione, erano precedute da un'immagine di Mobutu che scendeva dai cieli attraverso le nuvole, sue immagini erano affisse sui palazzi pubblici, i funzionari governativi indossavano risvolti che riproducevano il suo ritratto, egli portava titoli come: \"Padre della nazione\", \"Messia\", \"Guida della Rivoluzione\", \"Timoniere\", \"Fondatore\", \"Salvatore del Popolo\" e \"Supremo combattente\".\nNel documentario del 1996 sull'incontro di pugilato Foreman-Al\u00ec, combattuto nel 1974 in Zaire, \u00e8 possibile sentire le danzatrici che accolsero gli atleti cantare \"Sese Seko, Sese Seko\". Agli inizi del 1975 ai media fu proibito menzionare altri soggetti, fuorch\u00e9 Mobutu, per le altre personalit\u00e0 veniva indicata solo la carica ricoperta. Questo culto della personalit\u00e0 lo accomun\u00f2 a vari altri dittatori allora presenti sulla scena tra cui Bokassa e Idi Amin Dada."}
{"id": "104734", "revid": "1305772", "url": "https://it.wikipedia.org/wiki?curid=104734", "title": "Descent", "text": "Descent \u00e8 un videogioco di fantascienza del genere sparatutto in prima persona sviluppato dalla Parallax Software e pubblicato dalla Interplay nel 1995 per MS-DOS. Successivamente usc\u00ec per Mac OS, PlayStation, Acorn Archimedes, PC-98.\nIl gioco fu uno dei primi e pi\u00f9 efficaci a espandere gli standard degli sparatutto 3D tipici di \"Doom\", dando al giocatore piena libert\u00e0 di movimento in ambienti tridimensionali, con piena rotazione nei tre assi, senza vincoli dovuti alla gravit\u00e0. Descent ha avuto due seguiti diretti e due spin-off: \"Descent 2\" e \"Descent 3\" e gli spin-off ' e '. Un altro seguito chiamato \"Descent\" (inizialmente \"Descent: Underground\") \u00e8 ancora in sviluppo al 2019, sebbene sia stato disponibile in accesso anticipato nel 2015-2017.\nTrama.\nUna compagnia chiamata \"Post-Terran Minerals Corporation\" (PTMC) cerca minerali su tutti i nove pianeti del sistema solare, ed impiega sia esseri umani che robot. I robot che si occupano dell'estrazione vengono ora controllati da un hacker, e hanno preso i dipendenti umani in ostaggio. La compagnia, dopo cercato di ottenere i robot di nuovo sotto controllo ma fallendo, ha modificato una nave astronave modello Pyro-GX per il combattimento e ha ingaggiato un mercenario (impersonato dal giocatore), identificato col nome in codice \"Material Defender\", col compito di distruggere le miniere occupate e salvare ostaggi umani, distruggendo qualsiasi robot ostile che presenti un ostacolo.\nModalit\u00e0 di gioco.\nTutto il gioco \u00e8 ambientato all'interno di grandi stanzoni e corridoi, a volte strutturalmente irregolari, che assumono dopo alcune missioni una combinazione tale da rendere i livelli dei veri e propri labirinti. Generalmente, l'obiettivo di ogni missione \u00e8 quello di distruggere i reattori nucleari presenti in ogni livello e scappare prima dell'esplosione. Per guadagnare alcuni bonus \u00e8 necessario poi recuperare alcuni ostaggi umani presenti nelle miniere.\nIl gioco si articola in 27 livelli (pi\u00f9 tre livelli segreti). Ogni livello comincia con un breve briefing della missione, dopodich\u00e9 si viene catapultati all'interno della piccola astronave con cui dovremo navigare nella miniera distruggendo qualsiasi cosa si muova e raccogliendo munizioni, energia per lo scudo, e ostaggi. Nelle miniere inoltre ci sono particolari stanze color oro in cui viene ricaricata l'energia della navetta.\nPer completare un livello \u00e8 richiesto il ritrovamento di alcune chiavi (blu, gialle e rosse), corrispondenti ad alcune porte cruciali per l'avanzamento. Ad esempio la porta rossa conduce al reattore di fine livello. Sparare al suddetto reattore significa innescare un conto alla rovescia per l'autodistruzione della miniera. Il giocatore dovr\u00e0 quindi trovare la via di fuga prima dell'esplosione.\nCome in \"Doom\" \u00e8 prevista una mappa di navigazione in cui \u00e8 possibile vedere soltanto le stanze visitate o vicine a quelle visitate. Dal momento che la mappa \u00e8 disegnata con la tecnica del wireframe, che ricostruisce in 3d l'ambiente, pi\u00f9 i livelli diventano intricati pi\u00f9 risulta difficile servirsene. Un altro problema \u00e8 costituito dal fatto che la nave pu\u00f2 muoversi in qualsiasi direzione (anche sottosopra) e specialmente nei livelli pi\u00f9 complessi \u00e8 molto facile perdere l'orientamento.\nAspetti tecnici.\nDescent \u00e8 stato creato per il sistema operativo MS-DOS ed era possibile giocarlo su sistemi a 32bit (dal 386 in su), ma sulle macchine meno dotate potevano emergere rallentamenti o problemi nella gestione delle texture. Il gioco sfrutta lo \"swapping\" della memoria sul disco (memoria virtuale) in caso la memoria fisica del sistema non sia sufficiente.\nAl pari di molti altri giochi dell'epoca, non c'era supporto per le schede di accelerazione 3d, proprio perch\u00e9 non erano ancora diffuse commercialmente. Visto che il gioco \u00e8 diviso in stanze e corridoi da porte, la programmazione degli ambienti \u00e8 avvenuta tenendo conto che durante l'avventura le stanze collegate a quella in cui si trova il giocatore non hanno bisogno di subire il processo di rendering (proprio perch\u00e9 non viste dal giocatore), alleggerendo l'esecuzione del programma. Nel gioco inoltre si utilizzano sprite per la visualizzazione di bonus, ostaggi, chiavi e powerup, mentre i robot ed i reattori sono stati modellati, pur con una quantit\u00e0 minima di poligoni, in 3d.\nSviluppo.\nIl gioco, nel periodo iniziale di sviluppo, apparteneva ad Apogee Software, e fu costretta a venderlo ad Interplay per problemi finanziari. Venne completato nel 1995, un paio d'anni dopo \"Doom\" della Id Software, ma prima della realizzazione di \"Quake\". Nel 1996 il gioco \u00e8 stato convertito per Mac OS e come per la versione PC aveva il pieno supporto alla modalit\u00e0 multigiocatore via rete. Successivamente il gioco \u00e8 stato portato anche su Sony PlayStation.\nIl codice sorgente di \"Descent\" originale (tranne la parte per il gioco in rete) era stato reso pubblico nel 1997. Anche i codici sorgenti di \"Descent II\" e \"FreeSpace 2\" sono stati resi pubblici.\nLetteratura.\nEsiste una trilogia di romanzi (non tradotti in italiano) dedicata a Descent scritta da Peter Telep (\"Descent\", \"Descent: Stealing Thunder\" e \"Descent: Equinox\") che segue la trama principale del gioco.\nOpen source.\nDopo la pubblicazione del codice sorgente, sono stati avviati diversi progetti open source derivati, uno dei pi\u00f9 popolari dei quali \u00e8 \"DXX-Rebirth\", consistente in un file eseguibile modificato per supportare tutte le moderne tecnologie grafiche, e risolvere bug presenti nel gioco."}
{"id": "104735", "revid": "599013", "url": "https://it.wikipedia.org/wiki?curid=104735", "title": "Mga", "text": ""}
{"id": "104736", "revid": "74801", "url": "https://it.wikipedia.org/wiki?curid=104736", "title": "Pravda", "text": "La Pravda (, lett. \"Verit\u00e0\") \u00e8 stato l'organo di stampa ufficiale del Partito Comunista dell'Unione Sovietica. Dal 1997, lo \u00e8 del Partito Comunista della Federazione Russa.\nStoria.\nLa prima \"Pravda\" fu fondata da Lev Trockij ed era un giornale di impostazione socialdemocratica destinata agli operai russi; veniva pubblicata all'estero - il primo numero a Vienna, il 3 ottobre del 1908 - per sfuggire alla censura della Russia zarista. Fallito nel 1910 il tentativo di ricomporre la scissione del Partito Operaio Socialdemocratico Russo, dal momento che il giornale di Trockij aveva dovuto sospendere le pubblicazioni per mancanza di fondi, un giornale di eguale nome fu fondato il 5 maggio 1912 dalla fazione bolscevica, che ne fece il principale mezzo di comunicazione del Partito.\nProprio attraverso la \"Pravda\" Lenin pubblic\u00f2, nell'aprile 1917, le celebri Tesi di aprile, che determinarono una significativa svolta nel processo rivoluzionario sovietico. Fino al 1991 la \"Pravda\" fu il giornale del Partito Comunista dell'Unione Sovietica. Raggiunse la massima notoriet\u00e0 nel mondo occidentale durante la Guerra fredda.\nLe pubblicazioni vennero sospese dal 22 agosto 1991 in seguito a decreto di Boris El'cin, dato che il giornale fu accusato di aver sostenuto il Putsch d'agosto; una nuova sospensione si sarebbe avuta dal 5 al 21 ottobre 1993 in seguito alla crisi costituzionale del 1993. Il giornale riprese a uscire da settembre 1991 e fino al 1996 come \"giornale politico generale\", pubblicato prima da un collettivo di redazione e poi dalla societ\u00e0 ZAO Pravda International dell'uomo d'affari greco Yiannis Yannikos.\nNel tempo, controversie tra la propriet\u00e0 e parte della redazione portarono a una rottura: la Pravda International fond\u00f2 il sito web pravda.ru, a tutt'oggi attivo e senza alcun rapporto con la vecchia \"Pravda\". Il quotidiano continu\u00f2 a uscire in maniera indipendente, in formato tabloid, e dal 1997 \u00e8 l'organo ufficiale del Partito Comunista della Federazione Russa.\nEsistono e sono esistiti numerosi quotidiani pi\u00f9 o meno famosi dal titolo simile, spesso dedicati - almeno in origine - ad un pubblico pi\u00f9 specifico, ad esempio la \"Komsomol'skaja Pravda\", nato come giornale del \"Komsomol\", movimento giovanile del Partito Comunista dell'Unione Sovietica.\nIl titolo \u00e8 stato oggetto anche dell'ironia popolare, affiancato ad un altro giornale, le \"Izvestija\" (\u0418\u0437\u0432\u0435\u0441\u0442\u0438\u044f, in italiano \"Notizie\"):"}
{"id": "104743", "revid": "406204", "url": "https://it.wikipedia.org/wiki?curid=104743", "title": "Atenagora di Costantinopoli", "text": "Biografia.\nNacque in un povero villaggio da una famiglia albanofona \"\u00e7ame\" dell'Epiro (Ciamuria), nell'allora Impero ottomano, a 16 km a sud dell'attuale Albania e a 44 km a nord-ovest da Ioannina (oggi Grecia).\nAder\u00ec all'ortodossia cristiana ancora giovane, decidendo quindi di laurearsi in teologia presso la Scuola Teologica di Halki. Sotto il governo di Massimo V fece una rapida carriera religiosa che lo port\u00f2 a diventare il braccio destro del patriarca. Dopo le sue dimissioni, avvenute nel 1948, ne prese facilmente il posto con il nome di Atenagora I.\nL'evento pi\u00f9 famoso e importante del suo patriarcato fu l'incontro che ebbe a Gerusalemme con papa Paolo VI, il 5 gennaio 1964. Quell'incontro port\u00f2 poi a deliberare l'abrogazione delle reciproche scomuniche del 1054 (o, secondo altri, 1056), anno dello Scisma d'Oriente. L'abrogazione avvenne con solenne cerimonia il 7 dicembre 1965, giorno antecedente la chiusura del Concilio Vaticano II, svoltasi contemporaneamente a Roma e a Istanbul.\nCon la \"Dichiarazione comune cattolico-ortodossa del 1965\" prese avvio una commissione congiunta per il dialogo fra le due confessioni, che nacque nel 1966 ed \u00e8 ancor oggi attiva.\nUn nuovo incontro tra Atenagora I e Paolo VI avvenne il 25 luglio 1967, durante il viaggio in Turchia di papa Paolo VI.\nA causa della vecchiaia e di una lunga malattia che lo affliggeva da anni, fu sostanzialmente incapace di agire con fermezza ed efficacia durante gli ultimi anni del suo patriarcato: prefer\u00ec infatti affidare le mansioni pi\u00f9 delicate al suo aiutante Demetrio, che divenne il suo favorito e il suo successore sul seggio patriarcale di Costantinopoli.\nMuore nel 1972 e riceve sepoltura nella chiesa di Santa Maria della Primavera a Istanbul.\nIl sito web della Gran Loggia di Grecia lo cita tra gli affiliati alla massoneria, senza specificare data e luogo di iniziazione, n\u00e9 l'eventuale grado raggiunto, ma, secondo \"Les cahiers Villard de Honnecourt\", pubblicazione ufficiale della Grande Loggia Nazionale di Francia, in un articolo di Bertrand Heyraud, intitolato \u201cUno sguardo diverso sulla spiritualit\u00e0\u201d, \u00e8 stato insignito del 33\u00ba grado del Rito scozzese antico e accettato."}
{"id": "104747", "revid": "124402509", "url": "https://it.wikipedia.org/wiki?curid=104747", "title": "Black Cat", "text": " \u00e8 un manga di Kentar\u014d Yabuki, pubblicato su \"Weekly Sh\u014dnen Jump\" e edito in Italia dalla Star Comics. Dal manga \u00e8 stato tratto anche una serie televisiva anime di 24 episodi, prodotti nel 2005 dallo studio Gonzo.\nLa storia \u00e8 incentrata su Train Heartnet, un \"eraser\" (assassino) ritiratosi dai , un gruppo di assassini d'\u00e9lite, per diventare uno \"sweeper\" (cacciatore di taglie).\nTrama.\nTrain Heartnet faceva parte dell'organizzazione di Kronos che, facendosi garante della pace nel mondo, intende raggiungere i propri obiettivi a qualsiasi costo, anche commettendo gravissimi crimini. I Kronos Numbers sono gli uomini scelti dell'organizzazione, cio\u00e8 coloro che partecipano attivamente alle missioni in ogni dove (missioni che vanno da semplici ricognizioni ad assassinii veri e propri). Ognuno dei Numbers ha un numero che va dall'1 al 13.\nTrain, era il numero XIII di Kronos, conosciuto da tutti con il soprannome di \"Black Cat\". Tutti i suoi avversari venivano sistematicamente annientati senza alcuna possibilit\u00e0 di scampo. La sua percentuale di sconfitta come \"eraser\" (letteralmente \"cancellatore\" cio\u00e8 un assassino infallibile) era pari allo 0%. Un significativo cambio nella vita del gatto nero arriva quando quest'ultimo conosce Saya, una sweeper (cacciatrice di taglie) che, a poco a poco, dato il suo carattere estremamente gioioso e gentile, riesce a far entrare nel cuore del protagonista un sentimento nuovo mai provato prima: l'affetto. Una delle cose pi\u00f9 importante che Saya insegna all'eraser \u00e8 come non ci sia bisogno di uccidere la propria preda quanto di renderla semplicemente inoffensiva. La vicinanza della donna cambia completamente il freddo carattere di Train che si innamora di lei, attratto sempre pi\u00f9 anche dal suo modo di vivere: libera come un gatto randagio.\nIl cambiamento del famigerato Black Cat non appare assolutamente positivo per il suo partner Creed, abilissimo spadaccino, che decide di uccidere la donna per riportare il suo amico alle vecchie convinzioni. Il duello tra i due si svolge senza esclusione di colpi e proprio mentre la donna sembra in vantaggio su Creed, questa si distrae perch\u00e9 dei bambini stanno giungendo proprio verso di loro e viene ferita mortalmente da Creed. Stesa a terra con una gravissima emorragia, usa le sue ultime forze per sparare alla spada di Creed mentre quest'ultimo si stava dirigendo verso i bambini per ucciderli. Mentre i bambini scappano via, Creed impugna la lama spezzata e si dirige verso la donna con l'intenzione di darle il colpo di grazia. Sopraggiunge Train che si scaglia contro il partner con la volont\u00e0 di vendicare Saya, ma sar\u00e0 proprio quest'ultima a impedire che possa inseguirlo, una volta che Creed stava scappando.\nCon la morte della ragazza, decide di abbandonare Kronos, spinto anche dai metodi dell'organizzazione non pi\u00f9 condivisi dal protagonista. Da gatto randagio, decide di diventare uno sweeper con gli ideali di Saya. Dopo poco tempo conoscer\u00e0 un altro cacciatore di taglie Sven e far\u00e0 coppia con lui. Successivamente, conoscer\u00e0 Rinslet Walker, abilissima ladra e la piccola Eve, bambina creata geneticamente e dotata di un corpo formato da nanomacchine che le permetteranno di trasformare le parti del corpo in qualsiasi cosa desideri. Rinslet \u00e8 solo un personaggio che comparir\u00e0 pi\u00f9 volte, ma non far\u00e0 mai parte effettivamente del trio formato da Train, Sven ed Eve.\nLa storia si apre con il ritorno in circolazione di Creed, che sta mettendo su il suo esercito scelto (i fanti del Tao, uomini che sfruttano il Tao per ottenere poteri straordinari), in altre parole gli anti-kronos, dato che intende distruggere la sua ex organizzazione per prendere possesso del mondo e dominarlo in modo da renderlo perfetto. L'unico desiderio che ha \u00e8 di recuperare Train come partner, per via della sua smisurata adorazione nei confronti del gatto nero. In pi\u00f9 occasioni proporr\u00e0 a Train di unirsi al suo esercito, ma tutte le volte l'offerta verr\u00e0 rifiutata.\nPersonaggi.\nChronos Numbers.\nSono i famosi assassini al servizio di Chronos, il loro compito \u00e8 proteggere l'Organizzazione e l'ordine del mondo. Un tempo Train era uno di loro. I nomi delle loro armi fatte di Orihalcon (tra queste anche la pistola di Train, l\"'Hades\") sono ispirati a quelli di varie divinit\u00e0.\nApostoli delle Stelle.\nGruppo di persone riunite sotto la bandiera di Creed, credono nel suo ideale di rivoluzione (anche se la maggior parte ama solamente uccidere). Sono stati reclutati da Shiki ed hanno tutti bevuto il liquido Shinkito, diventando cos\u00ec dei Fanti del Tao dotati di svariati poteri.\nUnit\u00e0 delle Stelle Cadenti.\nSi tratta di un gruppo di combattenti mascherati (che Train chiama \"polpi\", a causa della forma della loro maschera) ed addestrati al combattimento. Portano delle armature che difendono il loro corpo e sono molto abili negli assalti e nelle uccisioni. Successivamente verranno sconfitti quasi tutti dall'Alleanza Sweeper.\nBrigata delle Stelle Fantasma.\nUn gruppo di combattenti creati tramite l'innesto di nanomacchine e tecnologie avanzate su corpi umani, praticamente dei cyborg da combattimento. Creed li ha creati perch\u00e9 non credeva pi\u00f9 nella forza del Tao e come avanguardia per il suo futuro controllo del mondo.\nAlleanza Sweeper.\nGruppo di Sweeper radunati da un famoso informatore, Green, per scontrarsi con Creed e i suoi Apostoli delle Stelle e batterli. Di questo gruppo fanno parte anche Train e soci.\nMedia.\nManga.\nIl manga scritto e disegnato da Kentar\u014d Yabuki \u00e8 stato serializzato dal 10 luglio 2000 al 14 giugno 2004 sulla rivista \"Weekly Sh\u014dnen Jump\" edita da Sh\u016beisha. In seguito i vari capitoli sono stati raccolti in venti volumi \"tank\u014dbon\" pubblicati dal 6 gennaio 2001 al 4 ottobre 2004.\nIn Italia la serie \u00e8 stata pubblicata da Star Comics nella collana \"Neverland\" dal 3 febbraio 2004 al 2 aprile 2007 a periodicit\u00e0 bimestrale.\nLa serie \u00e8 stata distribuita anche negli Stati Uniti ed in Canada da Viz Media, a Singapore da Chuang Yi, in Francia da Gl\u00e9nat ed in Germania da Carlsen Comics.\nAnime.\nUn adattamento anime diretto da Shin Itagaki e prodotto dallo studio d'animazione Gonzo, \u00e8 stato trasmesso dal 6 ottobre 2005 al 30 marzo 2006 su TBS per un totale di 24 episodi. L'episodio 15 non \u00e8 stato trasmesso durante la prima messa in onda su TBS ed \u00e8 stato distribuito solo in DVD.\nVideogiochi.\nDalla serie sono stati tratti due videogiochi d'azione, usciti esclusivamente in Giappone.\nIl primo \u00e8 intitolato semplicemente \"Black Cat\", sviluppato e pubblicato da Capcom, \u00e8 uscito il 30 marzo 2006 per PlayStation 2.\nIl secondo invece \u00e8 , sviluppato e pubblicato da Compile Heart, \u00e8 uscito il 21 giugno 2007 per Nintendo DS.\nI personaggi della serie sono apparsi assieme ad alcuni dei protagonisti di altri manga pubblicati su \"Weekly Sh\u014dnen Jump\" nei videogiochi picchiaduro crossover \"Jump Super Stars\" e \"Jump Ultimate Stars\", entrambi per Nintendo DS."}
{"id": "104749", "revid": "125181640", "url": "https://it.wikipedia.org/wiki?curid=104749", "title": "Lampada al neon", "text": "La lampada al neon (nota anche come luce al neon) \u00e8 un tipo di lampada a scarica costituita da un bulbo di vetro trasparente contenente gas neon a bassa pressione. Fu inventata da Georges Claude e venne presentata al Grand Palais di Parigi il 9 novembre del 1909.\nRispetto alle fluorescenti.\nNel linguaggio comune vengono chiamate erroneamente \"lampade al neon\" le lampade fluorescenti usate per l'illuminazione di uffici ed abitazioni, le quali sfruttano un meccanismo leggermente differente per produrre luce. A differenza di queste, le lampade al neon propriamente dette sono trasparenti ed emettono una luce arancione di debole intensit\u00e0. Sono impiegate pi\u00f9 per funzioni di segnalazione che di illuminazione.\nIn realt\u00e0, accanto alle comuni lampade al neon trasparenti esistono delle varianti opache, che emettono luce blu o verde. Esse sono basate pressappoco sullo stesso principio dei classici \"tubi\" fluorescenti da illuminazione: all'interno c'\u00e8 una miscela di gas simile, che produce radiazioni quando si alimenta la lampadina, e l'interno \u00e8 rivestito di polveri speciali che trasformano le radiazioni ad altissima frequenza in luce visibile.\nLe Nixie sono delle lampade multistrato in cui un singolo catodo di forma adeguata viene alimantato\nUso.\nPiccole lampade al neon con dimensioni intorno al centimetro (indicate con la sigla NE-2 ma comunemente dette \"a sperone\") sono utilizzate come spie rivelatrici dove siano presenti tensioni relativamente elevate. Un caso tipico \u00e8 nel cercafase.\nNell'uso come spia di segnalazione, specialmente in sistemi a bassissima tensione, alla lampada al neon \u00e8 attualmente preferito il LED.\nIn altri usi particolari si sfrutta la caratteristica di improvviso superamento di una soglia di tensione, in modo simile ai diodi Zener, per esempio nell'innesco dei TRIAC o in oscillatori a rilassamento.\nFu un socio e collaboratore di Claude, Jacques Fonseque, a intuirne l'impiego nella pubblicit\u00e0. Nel 1912 vendette e install\u00f2 la prima insegna luminosa commerciale a una bottega di barbiere in Boulevard Montmartre: recava la scritta \"Palais Coiffeur\".\nFunzionamento.\nLa lampada al neon, come tutte le lampade a scarica, richiede di essere alimentata in limitazione di corrente; per questo nei modelli di piccola potenza le si pone in serie un resistore. La tensione di innesco \u00e8 circa 150 volt. Alimentando a corrente continua, si produce luce solo in prossimit\u00e0 dell'elettrodo negativo. Applicando corrente alternata, come per esempio nelle insegne dei locali pubblici, entrambi gli elettrodi sembrano emettere luce a causa della frequente inversione. Questa caratteristica permette di scoprire il tipo di elettricit\u00e0, ed eventualmente la sua polarit\u00e0."}
{"id": "104750", "revid": "762947", "url": "https://it.wikipedia.org/wiki?curid=104750", "title": "Salisburgo", "text": "Salisburgo (in tedesco \"Salzburg\", pronunciato , in austro-bavarese \"Soizburg\") \u00e8 una citt\u00e0 di 154 211 abitanti (2019) dell'Austria centro-settentrionale circa 300\u00a0km ad ovest di Vienna.\nLa citt\u00e0 \u00e8 conosciuta nel mondo per la sua architettura barocca affine allo stile italiano, per il suo rapporto con la musica \u2013 diede i natali a Wolfgang Amadeus Mozart ed \u00e8 ancora oggi sede di grandi manifestazioni musicali\u00a0\u2013 e con le Alpi.\nSalisburgo \u00e8 Patrimonio dell'umanit\u00e0 dell'UNESCO.\n\u00c8 inoltre un centro industriale con, principalmente, industrie alimentari, chimiche e tessili. La citt\u00e0 riscosse inoltre molta popolarit\u00e0 quando nel 1964 fu girato il musical \"Tutti insieme appassionatamente\" con protagonisti Julie Andrews e Christopher Plummer, nel quale risaltano le piazze del centro storico ed il paesaggio alpino circostante.\nGeografia fisica.\nPosizione.\nLa citt\u00e0 \u00e8 situata sulle rive del fiume Salzach ai confini settentrionali delle Alpi e dell'Austria (infatti confina con il comune tedesco di Freilassing). Le cime dei monti a sud della citt\u00e0 contrastano inoltre con le dolci pianure del nord. Il massiccio alpino pi\u00f9 vicino, l'Untersberg (1.972 m), \u00e8 a pochi chilometri dal centro cittadino.\nIl centro cittadino, chiamato la Citt\u00e0 Vecchia, \u00e8 dominato dalle torri e dalle cupole barocche delle chiese e dai fastosi palazzi. Salisburgo \u00e8 circondata da due piccole montagne, il Kapuzinerberg e il M\u00f6nchsberg. Su quest'ultima \u00e8 stata costruita un'imponente fortezza (\"Hohensalzburg\") in pietra bianca, cinta da grossi bastioni.\nQuesta fortezza, in cui si rifugiavano i vescovi in tempi di pericolo, per lungo tempo \u00e8 risultata inespugnabile.\nOggi vi si pu\u00f2 accedere a piedi o mediante una funicolare.\nQuartieri.\nSalisburgo \u00e8 suddivisa in 24 quartieri, e 3 \"Landschaftsr\u00e4ume\" tra i quali:\nStoria.\nOrigini, Impero Romano e Medioevo.\nTracce di molti insediamenti nell'area dell'attuale Salisburgo sono state documentate fino dal Neolitico; si pensa divenne in seguito un accampamento celtico.\nA partire dal 15 a.C. le piccole comunit\u00e0 confluiscono nel centro abitato, passato nel frattempo ai Romani, sulle rive del fiume Salzach, chiamato \"Juvavum\", che nel 45 d.C. ottiene diritti di municipalit\u00e0.\nJuvavum divenne un'importante citt\u00e0 romana della provincia del Noricum.\nIntorno al 450 ci sono testimonianze della fondazione di un monastero da parte di San Severino. Proprio la presenza della cristianit\u00e0 fece s\u00ec che qualche secolo pi\u00f9 tardi, nel 699, il vescovo san Ruperto ricevesse in dono il centro dal Duca di Baviera con lo scopo di rievangelizzare tutto il territorio e trasmettere il lavoro missionario nelle Alpi Orientali secondo la regola di San Colombano, egli fond\u00f2 l'abbazia di San Pietro, il monastero pi\u00f9 antico di tutta l'area germanica, che costitu\u00ec il nucleo intorno al quale venne costruita la citt\u00e0 di Salisburgo; non lontano dal monastero maschile sorse anche quello femminile, l'abbazia di Nonnberg.\nIl nome \"Salzburg\" (\"Salisburgo\") per riconoscere la citt\u00e0 viene nominato per la prima volta nel 755 e deriva dall'economia portante della citt\u00e0, l'estrazione di sale dalle miniere di salgemma delle vicine montagne, collegate alla citt\u00e0 dal fiume Salzach.\n\"Salzburg\" in tedesco significa letteralmente \"borgo del sale\" e lo stesso fiume che attraversa la citt\u00e0 ha un significato affine a \"via del sale\".\nNel 739 Salisburgo diviene diocesi per opera di San Bonifacio, con competenze anche della Baviera. Il 20 aprile 798 Papa Leone III con il vescovo Arno la nomina Arcidiocesi dietro richiesta del re dei Franchi Carlo Magno. Come provincia della Chiesa comprendeva quasi tutto il territorio della Baviera e gran parte dell'odierna Austria.\nNel 1077 inizia la costruzione, da parte dell'arcivescovo Gebhard von Helfenstein, del fortilizio che diverr\u00e0 nel corso dei secoli la fortezza di \"Hohensalzburg\" (\"Alta Salisburgo\"). Nel 1166 l'imperatore Federico Barbarossa mette al bando l'arcivescovado, in quanto l'arcivescovo Corrado II \u00e8 subentrato al comando della Signoria di Salisburgo. Un anno pi\u00f9 tardi la citt\u00e0 viene distrutta quasi completamente da un incendio provocato dai fautori della causa imperiale.\nNegli anni 1200-1246 l'arcivescovo Eberardo di Truchsees, esponente di spicco del partito dell'imperatore, riesce a costruire un'area sotto l'esclusivo controllo arcivescovile, quasi fosse un principato religioso. Tuttavia dal 1278 il suo arcivescovo ha la dignit\u00e0 di principe dell'impero (\"F\u00fcrstentum und Erzstift Salzburg\") e di legato pontificio per la Germania con la progressiva nascita di un potere temporale su molti territori della diocesi.\nUn secolo pi\u00f9 tardi (1348) la peste nera uccide quasi un terzo della popolazione cittadina. Verso la fine del XIV secolo la citt\u00e0 ed il principato si rendono definitivamente indipendenti dalla Baviera.\nStoria moderna.\nNel 1481 l'imperatore Federico III garant\u00ec alla citt\u00e0 di Salisburgo il diritto di libera scelta del consiglio cittadino e del borgomastro. Nel 1511 l'arcivescovo Leonhard von Keutschach dirime con la violenza la controversia che lo contrapponeva alla citt\u00e0: imprigiona borgomastro e consiglio cittadino e priva la citt\u00e0 dei suoi privilegi. Nel 1525 scoppi\u00f2 la cosiddetta \"Guerra dei Contadini di Salisburgo\". I rivoltosi occuparono la cittadella della Residenza e assediarono per tre mesi l'arcivescovo, trincerato nella fortezza di \"Hohensalzburg\".\nNei decenni successivi al 1600 la citt\u00e0 venne profondamente trasformata secondo il barocco dagli arcivescovi Wolf Dietrich von Raitenau, Markus Sittikus Conte di Hohenems e Paris Conte di Lodron. Quest'ultimo riusc\u00ec inoltre a mantenere la citt\u00e0 fuori dalla guerra dei trent'anni, grazie alla sua politica di neutralit\u00e0.\nI suoi arcivescovi reprimono energicamente i vari tentativi di riforma protestante e molte famiglie di tale fede sono allontanate dallo stato.\nTra il 1675 e il 1690 si svolsero nella citt\u00e0 una serie di processi per stregoneria noti come processo alle streghe di Salisburgo. La caccia alle streghe port\u00f2 alla condanna a morte di 139 persone; i processi rimangono d'interesse storico per il singolare fatto che le vittime furono prevalentemente di sesso maschile anzich\u00e9 femminile. Nel 1731 l'arcivescovo Leopold Anton Firmian eman\u00f2 la cosiddetta \"Patente di Emigrazione\", per i cui effetti oltre 20.000 protestanti salisburghesi dovettero abbandonare la loro patria su una popolazione di circa 200.000 abitanti. Nel 1739 molti di questi emigrati fondarono insieme a numerosi svizzeri la citt\u00e0 di Augusta in Georgia (Stati Uniti d'America).\nWolfgang Amadeus Mozart nacque a Salisburgo nel 1756. Negli anni dal 1769 al 1781 rimase al servizio degli arcivescovi della citt\u00e0. \nDal 1772 al 1803, durante la reggenza dell'arcivescovo Hieronymus Conte Colloredo, Salisburgo fu il centro di un tardo Illuminismo. Il sistema scolastico venne riformato secondo l'esempio austriaco, e numerosi artisti e scienziati vennero convocati in citt\u00e0.\nIl principato era costituito da vari distretti amministrativi: Salzgau (Salisburgo), Salzach (Tittmoning), Bischofshofen, Pongau (Rastadt), Pinzgau (Zell), Lungau (Mauterndorf), Zill (Mayrhofen), Saalachertal (Saalfelden), e le varie exclaves di Lauffen, M\u00fchldorf am Inn, castello di Lavant in Carinzia, Alt\u00f6tting, Millstadt nella valle della Drava, Liebnitz in Stiria, Freisach, Landsberg Feldkirchen.\nL'arcivescovo era con l'arciduca d'Austria co-direttore del circolo imperiale dell'Austria e aveva il diritto di nominare il vescovo della diocesi di Chiemsee che ne era quindi vassallo.\nIl potere temporale dei vescovi venne abolito con l'ultima seduta (1803) del Sacro Romano Impero della Nazione Germanica, e dunque anche quello degli arcivescovi salisburghesi. Il Principato secolarizzato di Salisburgo venne cos\u00ec concesso nello stesso anno al Granduca Ferdinando III di Toscana, e nel 1805 pass\u00f2 all'Austria assieme a Berchtesgaden. Nel 1810 torn\u00f2 alla Baviera, e nel 1816, a seguito del Congresso di Vienna, senza Berchtesgaden e il Flachgau occidentale rientr\u00f2 nei territori austriaci come parte dell'Alta Austria. Nel 1850 Salisburgo, che fino ad allora dipendeva da Linz, divenne territorio indipendente della corona d'Austria.\nIl XX secolo.\nNel 1921, dopo la fine della prima guerra mondiale dell'Impero austriaco, vinsero i no al referendum sull'annessione alla Germania.\nNel giorno 13 marzo 1938 Salisburgo vede l'ingresso delle truppe tedesche, in seguito alla scelta di Adolf Hitler di annettere l'Austria al territorio tedesco. \u00c8 l'Anschluss, e l'inizio degli anni pi\u00f9 cupi della citt\u00e0 barocca.\nIl 10 aprile 1938 \u00e8 uno dei giorni pi\u00f9 bui della storia moderna salisburghese: referendum sull'annessione forzata alla Germania, rogo dei libri sulla piazza della Residenza; arresto dei cittadini ebrei e degli oppositori politici; distruzione della sinagoga. Nel 1942 si ha l'istituzione di alcuni lager per i prigionieri di guerra sovietici e di altre nazionalit\u00e0, sia in citt\u00e0 che a St. Johann (\"Markt Pongau\") e un anno pi\u00f9 tardi il dirigente nazista Scheel fa costruire un rifugio antiaereo nella montagna cittadina.\nNel corso della seconda guerra mondiale, 15 bombardamenti di aerei americani vengono effettuati su Salisburgo. Il 46% degli obiettivi sono distrutti o danneggiati, con 7600 abitazioni, 14.563 sfollati e oltre 550 morti. Viene colpita soprattutto l'area della stazione, ma anche il centro, con la cupola del Duomo e l'abitazione di Mozart. Attacchi aerei anche su Gr\u00f6dig, Hallein, Bischofshofen, Schwarzach.\nIl 4 maggio 1945 fecero ingresso le truppe americane dopo la resa incruenta della citt\u00e0 a opera del Maggiore Lepperdinger. Gli americani insediano il sindaco Richard Hildmann, Adolf Schemel come presidente del Land (regione). Fondazione dei partiti politici SP\u00d6, \u00d6VP e KP\u00d6; un'ondata di fuggiaschi (tedeschi, ebrei, soldati in fuga) si rifugia a Salisburgo, e viene ospitata in baracche, nei campi di prigionia e alloggi d'emergenza. Internamento dei nazisti nel \"Lager Glasenbach\".\nL'11 agosto 1945 ci fu la prima edizione del festival di Salisburgo del dopoguerra. Il 26 settembre conferenza dei L\u00e4nder austriaci, Salisburgo \u00e8 il primo Land a volere la ricostituzione della repubblica austriaca e per il riconoscimento del governo di Renner a Vienna. Salisburgo e l'Alta Austria costituiscono la zona d'occupazione americana in Austria, la sede del comando \u00e8 nella citt\u00e0. Nelle prime settimane molti edifici vengono abbattuti dalle truppe d'occupazione, che esercitano il controllo totale, ma presto si passa a una cooperazione con i governanti locali. Esclusi episodi sporadici, la convivenza fra la popolazione e le truppe americane non presenta attriti di sorta. Importanti aiuti finanziari (piano Marshall), ma anche le spese personali degli occupanti portano ad una rapida ripresa economica, e danno a Salisburgo il nomignolo \"Occidente Dorato\", usato soprattutto nell'Austria orientale.\nCultura e luoghi d'interesse turistico.\nLo splendore culturale e artistico di Salisburgo si deve in buona parte agli interessi dei vescovi principi che ressero le sorti cittadine tra il XVI e il XVII secolo.\n che provvidenzialmente distrussero alcune zone della citt\u00e0 lasciando campo libero alla costruzione del Duomo e della Residenz, il fastoso palazzo vescovile.\nFiglio di una De' Medici, il vescovo era cresciuto a Roma alla corte papale e il suo passatempo preferito era disegnare paesaggi e architetture italiane: appena salito al potere ecco quindi la grande richiesta di orafi, artigiani, scultori ed architetti italiani che arrivarono in questa citt\u00e0 e la cosparsero di cantieri. Per la sua concubina (Salom\u00e8 Von Alt, dalla quale ebbe 15 figli) il vescovo ordin\u00f2 la costruzione dello splendido castello di Mirabell appena fuori Salisburgo. .\n, incaricando Santino Solari di completare il duomo e facendosi committente di una reggia extraurbana, l'\"Hellbrunn\" (\"fontechiara\"), circondata da splendidi giardini all'italiana, fontane, giochi d'acqua e uno zoo, ancora oggi attivo e molto visitato.\nLa Citt\u00e0 Vecchia presenta il suo tipico carattere gotico di impronta nordica, contemporaneamente allo splendente barocco di chiara ispirazione italiana. Salisburgo e il suo centro cittadino sono stati inseriti dall'UNESCO il 5 dicembre 1996 nella lista dei patrimoni dell'umanit\u00e0.\nSalisburgo e la musica.\nNon bisogna dimenticare che Salisburgo \u00e8 la citt\u00e0 che ha dato i natali a Wolfgang Amadeus Mozart che, seppur non la avesse mai amata (scrisse in una lettera: \"Tengo molto poco a Salisburgo e ancor meno al suo arcivescovo\"), riceve ancora oggi grandissimi onori. Intitolato a lui \u00e8 il Mozarteum, una tra le pi\u00f9 rinomate accademie di musica dell'Austria e dell'Europa intera, che dedica annualmente grandi manifestazioni in onore del compositore.\nMusei.\nSalisburgo ospita i seguenti musei:\nManifestazioni regolari.\nA Salisburgo si trovano molteplici festival:\nSpecialit\u00e0 culinarie.\nCome specialit\u00e0 culinarie a Salisburgo si hanno:\nSport.\nSalisburgo \u00e8 sede di varie societ\u00e0 sportive:\n\u00c8 inoltre sede della Salzburger Fussballverband, la federazione calcistica del Salisburghese.\nA Salisburgo sono state organizzate alcune gare di sci di fondo e di snowboard valide per le rispettive Coppe del Mondo.\nA Salisburgo si sono svolti i Campionati del mondo di ciclismo su strada del 2006, vinti per la corsa in linea maschile Elite dall'atleta italiano Paolo Bettini. \nAmministrazione.\nGemellaggi.\nSalisburgo \u00e8 gemellata con le seguenti citt\u00e0:\nInfrastrutture e trasporti.\nFerrovie.\nLa citt\u00e0 \u00e8 situata sulla \"Westbahn\" (linea ferroviaria dell'ovest, proveniente da Vienna); vi convergono inoltre linee ferroviarie che la collegano con Monaco di Baviera, Innsbruck e Villaco. La stazione centrale \u00e8 una delle pi\u00f9 frequentate del paese. Due volte al giorno vi sostano i treni ad alta velocit\u00e0 (InterCityExpress e Railjet).\nLa citt\u00e0 possiede un sistema di trasporto suburbano, la S-Bahn di Salisburgo:\nAereo.\nL'aeroporto di Salisburgo (\"Salzburg Airport W. A. Mozart\"), con un transito di circa 1,88 milioni di passeggeri all'anno, \u00e8 il secondo aeroporto pi\u00f9 importante dell'Austria. Offre voli giornalieri verso Francoforte, Vienna, Londra, e anche frequenze a Amsterdam, Berlino, Zurigo, Dublino e Charleroi nonch\u00e9 numerosi voli charter turistici. L'aeroporto dista circa 2\u00a0km dalla citt\u00e0 di Salisburgo. L'aeroporto di Salisburgo (SZG) offre voli interni, internazionali e voli a lunga percorrenza. Le compagnie low-cost e altre offrono voli per SZG (p.es. Aer Lingus, Air Berlin, Cimber Air, Condor, easyJet, flybe, GermanWings). Mezzi pubblici da/per l'aeroporto (Bus no. 2: Salisburgo stazione ferroviaria - Salisburgo aeroporto, \u00d6BB Postbus: Bus no. 260, Bus n. 180). Servizi aeroportuali si trovano presso l'aeroporto (p.es. ufficio di cambio, armadietti portabagagli).\nTrasporto pubblico urbano.\nLe linee principali del trasporto pubblico della citt\u00e0 sono servite da filobus; le linee secondarie sono effettuate con autobus. La rete filoviaria si sviluppa lungo 117,3\u00a0km di rete.\nEducazione.\nMedia.\nLa citt\u00e0 di Salisburgo \u00e8 sede di vari periodici a stampa, emittenti radiofoniche e televisive."}
{"id": "104752", "revid": "104265", "url": "https://it.wikipedia.org/wiki?curid=104752", "title": "Giovanni Maria Cecchi", "text": "Biografia.\nLe commedie da lui composte furono spesso di ispirazione classica, anche se alcune vennero ricavate dall'attualit\u00e0 del tempo: alcune raccontavano di vicende inusuali ed erano articolate su intrecci non sempre probabili, anticipando in un certo senso il pi\u00f9 moderno melodramma.\nCecchi scrisse fra l'altro il \"Sommario de' magistrati di Firenze [di ser Giovanni Maria Cecchi]\" (1562) e \"Per una storia istituzionale dello Stato fiorentino\" , un trattato di storia locale.Compose inoltre farse ed altre commedie di argomento religioso.\nNel 1638 i Francescani osservanti si stabilirono nel conventino costruito dal letterato fiorentino, pi\u00f9 di cinquanta anni prima, presso l'antica chiesa di San Michele a Castello, situata nel luogo in cui si trovava l'antico Castello di Monte Orlando. \u00c8 proprio l\u00ec, presso il suddetto convento dei Santi Michele e Lucia a Monteorlando vicino a San Martino a Gangalandi nel comune di Lastra a Gangalandi, che il Cecchi mor\u00ec il 28 ottobre 1587."}
{"id": "104758", "revid": "30610", "url": "https://it.wikipedia.org/wiki?curid=104758", "title": "Valutazione (azienda)", "text": "La valutazione d'azienda (in inglese: business valuation) \u00e8 quel processo di stima finalizzato, attraverso disparate tecniche, alla determinazione del valore del capitale economico di una azienda. \nNormalmente, la valutazione d'azienda avviene nell'ambito di una acquisizione aziendale, tale per cui l'azienda che acquisice l'azienda target vuole capire il suo valore. Quest'attivit\u00e0 non va confusa con l'analisi di bilancio.\nIn Italia, i principi seguiti nell'ambito della valutazione sono predisposti e mantenuti aggiornati dall'Organismo Italiano di Valutazione (OIV), fondato nel 2011. L'OIV, che si propone di divenire un riferimento per il legislatore nazionale, \u00e8 partecipato da esperti accademici e professionisti che si dedicano alla disciplina, alimentando cos\u00ec il dibattito internazionale degli esperti di valutazione.\nCaratteristiche della valutazione d'azienda.\nLa valutazione di una azienda deve risultare una misurazione contraddistinta il pi\u00f9 marcatamente possibile dalle seguenti caratteristiche.\nDifferenze tra valore e prezzo.\nIl valore, economicamente inteso, rappresenta l\u2019\"ammontare a cui un certo bene\" \u2013 nel caso della valutazione d'azienda, il capitale economico - \"pu\u00f2 essere acquistato o venduto\"; trattasi di un dato non univoco, tuttavia valido per l\u2019obiettivo, il tempo e le condizioni in cui viene determinata la stima. Il valore cos\u00ec inteso pu\u00f2 differire rispetto al prezzo effettivo di vendita. \nInfatti, il valore \u00e8 frutto di stime che possono risultare divergenti a causa di molteplici fattori legati a formule (ad esempio, previsioni di flussi, apprezzamento dei rischi e quindi tassi), mentre il prezzo \u00e8 un \"dato espresso dai mercati\" che dipender\u00e0 anche dalle \"condizioni soggettive di negoziazione\" (quali asimmetrie informative, divergenza di interessi, forza contrattuale e abilit\u00e0 negoziale delle parti).\nTra le variabili che dal valore consentono di determinare il prezzo si possono annoverare:&lt;br&gt;\n- variabili esterne:\n- variabili interne:\nSoggetti che effettuano le valutazioni.\nLa valutazione di aziende, partecipazioni, progetti rappresenta l\u2019attivit\u00e0 abitualmente svolta da talune tipologie di professionisti che sfruttano apposite banche dati o fonti di informazioni. Le entit\u00e0 alle quali tipicamente si richiede una valutazione sono le seguenti:&lt;br&gt;\nMetodi di valutazione del capitale economico.\nTra i differenti metodi di valutazione del capitale economico d'impresa possiamo distinguere, anzitutto, tra metodi \"diretti\" ed \"indiretti\":\nMetodi diretti.\nPer quanto riguarda i metodi diretti, possiamo avere due ipotesi:\nI requisiti richiesti per un affidabile metodo di valutazione non sono per\u00f2 sufficientemente soddisfatti dai metodi diretti.\nPer quanto riguarda il requisito della razionalit\u00e0 possiamo infatti osservare che le negoziazioni svolte in borsa, avendo ad oggetto usualmente limitate partite di titoli, non esprimono il valore della partecipazione di controllo dell'azienda (il cosiddetto \"flottante \" essendo in genere scarso e pari ad una piccola percentuale del capitale sociale per l'ovvia ragione che il soggetto economico ed i maggiori azionisti non vogliono alterare i rapporti di potere all'interno della societ\u00e0), inoltre i corsi di borsa sono variabili nel tempo senza che, spesso, siano percepibili le ragioni delle fluttuazioni (fattori occasionali e contingenti che influenzano il mercato) mancando quindi la relazione diretta fra andamento del valore delle azioni e capitale economico dell'azienda.\nPer quanto riguarda il requisito della generalit\u00e0: il valore che viene effettivamente negoziato sul mercato \u00e8 un valore che tiene conto delle condizioni soggettive di negoziazione, in contrasto dunque con quanto stabilito da tale requisito.\nSotto il profilo dell'obiettivit\u00e0, infine, i metodi diretti sono piuttosto affidabili ma pongono pur sempre alcuni problemi di non facile soluzione, tra i quali, ad esempio:\nDate queste ineliminabili carenze detti metodi possono mantenere una validit\u00e0 puramente residuale, di controllo dei risultati ottenuti dall'applicazione di metodologie di valutazione indirette.\nMetodi indiretti.\nI metodi di valutazione di tipo indiretto possono essere distinti come segue:\nMetodi fondamentali teorici.\nPer quanto riguarda i metodi fondamentali teorici i principali sono i seguenti: \nMetodo teorico dei flussi di dividendo distribuibili.\nIl metodo teorico dei flussi di dividendo distribuibili fissa il valore del capitale economico di un'azienda (indicato con W) stimandolo uguale alla somma dei flussi di dividendo futuri che l'azienda \u00e8 in grado di generare in tutti gli anni della sua vita compreso il flusso dell'ultimo anno di vita che esprime il valore finale di recupero: abbiamo, cio\u00e8, che il valore del capitale economico \u00e8 pari alla somma di due componenti: il valore attuale dei dividendi che l'azienda sar\u00e0 in grado di generare in ogni anno s-esimo pari a formula_1 (con \"v\" pari al fattore di attualizzazione cio\u00e8 ad formula_2 dove \"i\" \u00e8 il tasso di sconto) pi\u00f9 il valore attuale del valore finale di recupero formula_3 e cio\u00e8 formula_4: avremo allora che il capitale economico sar\u00e0 valutato come:\nformula_5\nUsando questo metodo di valutazione con il termine \"dividendo distribuibile\" ci si riferisce a quel dividendo che pu\u00f2 essere distribuito dall'azienda senza che venga alterato il suo equilibrio finanziario.\nMetodo teorico dei flussi finanziari.\nIl metodo teorico dei flussi finanziari considera quale grandezza base per la stima del capitale economico d'impresa i \"flussi finanziari\" dati, per ogni esercizio, dalla differenza fra entrate ed uscite monetarie, dove le prime possono essere dovute a riscossioni per ricavi d'esercizio, crediti, aumenti di capitale proprio, accensione di debiti finanziari, disinvestimenti mentre le uscite possono essere dovute a pagamenti per l'acquisizione di fattori produttivi, concessione di prestiti, rimborsi di capitale proprio, rimborsi di debiti finanziari e nuovi investimenti effettuati dall'impresa.\nIl metodo in esame stima quindi il valore del capitale economico d'impresa come somma delle due componenti: somma dei valori attuali dei flussi finanziari (F) che l'azienda sar\u00e0 in grado di generare negli esercizi futuri e valore attuale del flusso dell'ultimo anno che \u00e8 comprensivo del valore di realizzo dell'azienda; secondo questo metodo avremo quindi:\nformula_6\nOve si assumesse una durata della vita aziendale indefinita l'ultima componente dell'uguaglianza sar\u00e0 pari a zero essendo tale il valore di realizzo finale.\nMetodo teorico dei flussi reddituali.\nIl metodo teorico dei flussi reddituali stabilisce di attualizzare i flussi reddituali che l'impresa sar\u00e0 in grado di generare in tutti gli anni della sua vita, incluso il flusso finale che include il valore di realizzo dell'azienda; avremo dunque che il capitale economico sar\u00e0 stimato come formula_7 ovvero come\nformula_8\nSe si suppone che l'impresa abbia una durata indefinita l'ultimo flusso sar\u00e0, anche in questo caso, pari a zero.\nTale metodo risponde ad una logica tradizionale e consolidata: un'azienda ha tanto valore quanta attitudine possiede a generare reddito.\nI metodi teorici, pur essendo ottimi dal punto di vista della razionalit\u00e0 e della generalit\u00e0, sono per\u00f2 di problematica applicazione pratica essendo basati su grandezze di difficile stima e previsione: l'arbitrio del valutatore in tali stime li rende poco affidabili sotto l'aspetto dell'obiettivit\u00e0 e consiglia l'uso di formule semplificate per la pratica professionale.\nMetodi fondamentali finanziari semplificati.\nQuesta costante carenza dei metodi teorici impone dunque il ricorso ai metodi semplificati. Tali metodi discendono da quelli teorici ai quali vengono apportate le opportune semplificazioni; tali semplificazioni sono soprattutto inerenti:\nTra i metodi semplificati vanno menzionati, in primo luogo, i metodi finanziari semplificati.\nMetodo dei flussi monetari complessivi disponibili.\nA questi ultimi appartiene il metodo basato sui flussi monetari complessivi disponibili dove il \"flusso monetario complessivo disponibile\" \u00e8 il flusso generato dalla gestione aziendale che pu\u00f2 essere destinato alla distribuzione senza alterare l'equilibrio finanziario dell'impresa; per determinare questo flusso si ricorre ad una sorta di rendiconto finanziario e, cio\u00e8, all'analisi delle fonti di finanziamento e degli impieghi o investimenti; il flusso monetario complessivo disponibile scaturisce dal seguente schema in report form:\nil metodo in esame stima il valore del capitale economico dell'impresa pari al valore attuale dei flussi monetari complessivi disponibili per un certo numero di anni o, al limite, per tutti gli anni di vita dell'impresa. Il valore del capitale economico ricercato sar\u00e0 pertanto dato da\nformula_9\nI flussi considerati da tale metodo sono i flussi che lasciano in equilibrio la situazione finanziaria dell'impresa; le semplificazioni adottate sono, dunque, nell'orizzonte temporale e nell'utilizzo, in sostituzione di un flusso finanziario totale (Entrate - Uscite), di un flusso parziale disponibile.\nMetodo dei flussi monetari della gestione operativa.\nUn secondo metodo finanziario semplificato da considerare \u00e8 il metodo dei flussi monetari della gestione operativa (FMGo): considerando le vendite dell'anno precedente alla valutazione, indicate con Vt-1, ed avendo convenuto di indicare:\npossiamo esprimere i flussi monetari della gestione operativa con l'espressione seguente FMGo=[Vt-1(1+g)*Pt*(1-Tt)]-(ct+ft)*(Vt-Vt-1) dove l'espressione fra parentesi quadre indicher\u00e0 il margine operativo unitario al netto delle imposte al quale, per ottenere il flusso monetario della gestione operativa, andr\u00e0 sottratto l'incremento di impiego del capitale (fisso e circolante) resosi necessario per incrementare le vendite dell'impresa nell'anno.\nAnalogamente agli altri metodi il metodo del FMGo stima il valore del capitale economico dell'impresa viene come somma dei flussi monetari della gestione operativa che si genereranno negli anni futuri, attualizzati al momento della valutazione, compreso il flusso dell'ultimo anno che, una volta sottratto l'ammontare dei debiti finanziari esistenti al momento della stima, rappresenter\u00e0 il valore residuo dell'azienda; nell'ipotesi semplificatrice di un tasso di attualizzazione sempre uguale nel tempo ed indicando con \"Vf\" il valore finale e con \"D\" l'ammontare dei debiti finanziari al momento della stima otteniamo allora un valore del capitale economico pari a:\nformula_10\nAnche in questo caso le semplificazioni adottate riguardano l'orizzonte temporale (fissato tra i quattro ed i dieci anni, al massimo) ed il fatto di considerare un solo flusso, quello della gestione operativa appunto.\nPer quanto riguarda l'orizzonte temporale bisogna poi considerare che possono presentarsi due alternative: o la durata dello stesso viene agganciata a condizioni oggettive e specifiche dell'azienda in valutazione ovvero tale estensione dipender\u00e0 dalla possibilit\u00e0 per il perito indipendente di formulare stime probabilisticamente dotate di un buon grado di attendibilit\u00e0; nella pratica si considerano, come visto, flussi che vanno dai quattro ai dieci anni e si suole suddividerli in tre fasce:\nCon questo artificio la stima dei periodi futuri avviene utilizzando tecniche diverse a seconda delle difficolt\u00e0 e dell'incertezza nella misurazione. Per quanto riguarda il tasso di attualizzazione \u00e8 possibile usare il tasso di ogni singolo periodo oppure un tasso unico per tutti i periodi, ma in genere si considera un tasso unico fissato come \"tasso di remunerazione congrua\" (un tasso, cio\u00e8, che tenga conto della remunerazione per il puro investimento di capitale, per il rischio economico d'impresa e della remunerazione per il lavoro imprenditoriale).\nMetodi fondamentali reddituali semplificati.\nMetodo reddituale semplificato puro.\nSecondo tale metodologia il valore del capitale economico di una impresa \u00e8 pari alla attualizzazione, ad un determinato tasso di interesse, del \"reddito medio futuro atteso\" prodotto dall'azienda medesima.\nSe viene posta l'ipotesi di durata illimitata della impresa il valore del capitale economico della stessa sar\u00e0 sinteticamente espresso dalla seguente formula (ricavata dallo sviluppo della formula di attualizzazione di una rendita infinita): formula_11; la semplificazione apportata rispetto ai metodi reddituali teorici riguarda dunque l'adozione di un parametro reddituale unico e costante per tutta la durata residua della vita aziendale e pari, appunto, ad \"R\".\nIl valore di \"R\" \u00e8 stimato secondo diverse metodologie:\nVa tuttavia osservato che permangono situazioni nelle quali non risulta possibile determinare il \"reddito futuro atteso\" come, ad esempio, qualora l'impresa da valutare fosse inserita in un gruppo e dovesse sopportare, in tal modo, economie o diseconomie dovute a questa sua appartenenza ad un ambito pi\u00f9 ampio e non gi\u00e0 alla sua struttura economica ed organizzativa; in questi casi si preferisce considerare un \"reddito medio virtuale\": il parametro reddituale viene, cio\u00e8, determinato non in base alle effettive risultanze contabili dell'azienda oggetto di valutazione ma facendo riferimento a quel risultato che l'impresa raggiungerebbe qualora non fosse inserita nel gruppo.\nMetodo reddituale semplificato complesso.\nTale seconda metodologia stima il valore dell'azienda sulla base dei \"redditi normali attesi puntuali\", dei redditi, cio\u00e8, attesi anno per anno su di un orizzonte temporale che difficilmente supera i dieci anni; il valore di W \u00e8 pertanto dato dalla seguente espressione: W=R1*(1+i)\u22121+R2*(1+i)\u22122+...+VFn*(1+i)-n ovvero da\nformula_12\nLa stima dei valori puntuali di reddito avviene sulla base di scenari che sono costruiti, con riferimento all'azienda da valutare, tenendo conto sia dei dati contenuti nei piani e nei programmi dell'impresa che dei dati di mercato. Rispetto ai metodi reddituali teorici la semplificazione apportata \u00e8 quindi nell'estensione dell'orizzonte temporale."}
{"id": "104760", "revid": "1652635", "url": "https://it.wikipedia.org/wiki?curid=104760", "title": "Christian (cantante)", "text": "Biografia.\nCarriera calcistica.\nNato a Boccadifalco (frazione di Palermo), inizia a giocare a calcio fino alla categoria \"De Martino\" del Palermo, nel ruolo di terzino, senza esordire.\nIn seguito ceduto al , interrompe prematuramente la sua carriera calcistica a causa di un'aritmia cardiaca.\nCarriera musicale.\nFin da giovane si dilettava a cantare per passione insieme alla sorella, con la quale ben presto decide di fare coppia ed esibirsi in piccoli locali notturni della Sicilia e di Milano, dove il padre, poliziotto, si era trasferito con la famiglia per lavoro. Inizia nel capoluogo lombardo a fare alcuni provini canori, poi partecipa al concorso \"Voci Nuove\" di Milano, durante il quale incontra il noto autore televisivo e paroliere Leo Chiosso, autore tra l'altro di molti testi per Mina, Fred Buscaglione, Johnny Dorelli etc., il quale gli affida un pezzo gi\u00e0 scritto per Mina, e la cui vittoria gli regala il suo primo contratto discografico. Sceglie come pseudonimo \"Christian\", da un'idea di Mina.\nNel 1970 con il brano \"Firmamento\" vince il \"Festivalbar\" nella Sezione dei giovani (denominata \"Serie Verde\"), evento che gli consente di entrare a pieno titolo nel mondo dello spettacolo e della musica. Su proposta di Tony Cucchiara partecipa al musical \"Caino e Abele\", interpretando il ruolo di Abele, rappresentazione che lo porter\u00e0 ad esibirsi nei maggiori teatri italiani e che gli aprir\u00e0 la strada come attore protagonista in seguitissimi fotoromanzi. Ma sar\u00e0 \"Daniela\", una tra le sue pi\u00f9 famose canzoni, che presto scala le classifiche italiane, europee e americane e contribuisce ad una sua prima popolarit\u00e0.\n\u00c8 uno dei primi artisti ad esibirsi in Vaticano al cospetto di Giovanni Paolo II, avvenuto l'11 settembre 1980: la notoriet\u00e0 dell'episodio gli vale per qualche tempo il soprannome di \"Cantante del Papa\".\nAltri successi sono legati a ben sei partecipazioni al Festival di Sanremo: \"Un'altra vita un altro amore\" (accreditato non ufficialmente al 5\u00ba posto) (1982), \"Abbracciami amore mio\" (17\u00ba posto) (1983), \"Cara\" (1984) (canzone classificata al 3\u00ba posto), \"Notte serena\" (1985) (5\u00ba posto), \"Aria e musica\" (10\u00ba posto) (1987) e \"Amore\" (1990), che \u00e8 stata un successo anche in Finlandia nella versione cantata in lingua locale da Arja Koriseva.\nIn questi anni autori come Balducci, Lauzi, Mogol, Malgioglio e Maurizio Fabrizio firmano canzoni per lui, successi pubblicati sotto le etichette Polygram e Ricordi. Le sue tourn\u00e9e raggiungono l'Australia, la Jugoslavia, il SudAfrica, la Grecia e l'America, su palchi prestigiosi come il \"Madison Square Garden\" di New York.\nNel 1986 Christian sposa la show girl Dora Moroni, da cui l'anno dopo ha un figlio di nome Alfredo; si separeranno nel 1997. Negli anni 2000 torna alla musica con gli album \"Cuore in viaggio\" (2000), \"Finalmente l'alba\" (2004) e \"Per amore\" (2007), in cui alterna vecchi successi a nuovi brani.\nNel 2001 partecipa alla trasmissione \"La notte vola\", gara musicale tra i brani pi\u00f9 famosi degli anni ottanta, nella quale presenta \"Daniela\" ed arriva in semifinale. Nel 2015 pubblica l'album \"The Best Of\" e si esibisce in tour con l'ex moglie. Nell'agosto del 2017, Christian incide \"Paradiso e Inferno\" in coppia con Dora Moroni, che racconta della convulsa e travagliata storia d'amore vissuta in precedenza.\nNella cultura di massa.\nViene citato nella sedicesima puntata della terza stagione di \"Casa Vianello\", intitolata \"Festival\", nella quale Raimondo, dopo aver letto il testo di una canzone d'amore composta da Sandra, le dice: \u00abTu hai scritto due rime da quattro soldi che si rifiuterebbe di cantare perfino Christian!\u00bb."}
{"id": "104761", "revid": "125492355", "url": "https://it.wikipedia.org/wiki?curid=104761", "title": "Sandro Giacobbe", "text": "Biografia.\nSandro Giacobbe \u00e8 nato nel 1949 a Genova, in una famiglia operaia, da padre siciliano di Mascali, in provincia di Catania, e madre lucana di Genzano di Lucania, in provincia di Potenza, e ha due fratelli. A sedici anni, trascurando gli studi di ragioneria, forma con alcuni amici un gruppo musicale, \"Giacobbe &amp; le Allucinazioni\", e si esibisce nei locali della Liguria.\nOttiene un primo contratto con la Dischi Ricordi e debutta nel 1971 con la canzone \"Per tre minuti e poi...\", seguita l'anno successivo da \"Scusa se ti amo\"; queste prime incisioni non ottengono per\u00f2 alcun riscontro. Cambia allora casa discografica passando alla CBS, che lo valorizza dapprima come autore, pubblicando quindi alcune sue canzoni cantate da altri artisti, tra cui ottiene un buon successo \"L'amore \u00e8 una gran cosa\", interpretata da Johnny Dorelli e scelta come sigla della trasmissione radiofonica Gran Variet\u00e0.\nIl primo 45 giri di successo \u00e8 del 1974: \"Signora mia\", che partecipa al Festivalbar e d\u00e0 il nome anche al suo primo album; il brano viene anche inserito nella colonna sonora del film di Lina Wertm\u00fcller \"Travolti da un insolito destino nell'azzurro mare d'agosto\", mentre un'altra canzone dell'album, \"Signora addio\", viene interpretata anche da Gianni Nazzaro.\nSeguono l'anno dopo \"Il giardino proibito\" (45 giri e album) e \"Io prigioniero\", con cui partecipa e vince la \"Gondola d'Oro di Venezia\". Il 1976 \u00e8 l'anno del boom: arriva terzo al Festival di Sanremo con \"Gli occhi di tua madre\" e ottiene un buon successo in estate con \"Il mio cielo, la mia anima\": inoltre partecipa come autore allo Zecchino d'Oro con la canzone \"Sette note per una favoletta\". Nel 1977 esce l'album \"Bimba\"; nel 1978 \"Lenti a contatto\", a cui segue la seconda partecipazione come autore allo Zecchino d'Oro con \"E l'arca navigava\". Nel 1979 con \"Mi va che ci sei\" torna il successo popolare bissato l'anno successivo da \"Notte senza di te\" e soprattutto da \"Sar\u00e0 la nostalgia\" del 1982 che si afferma come una delle hit pi\u00f9 acclamate dell'anno e che sar\u00e0 in seguito cantata anche dal tedesco Nino De Angelo.\nNel 1983 \u00e8 di nuovo a Sanremo con la delicata \"Primavera\", mentre l'anno dopo ottiene ancora un successo con \"Portami a ballare\", gettonatissimo brano estivo presentato a Un disco per l'estate. Successivamente dirada l'attivit\u00e0 discografica dedicandosi principalmente ai concerti e alle iniziative di solidariet\u00e0 e sport legate alla Nazionale cantanti della quale \u00e8 difensore centrale e in seguito promosso ad allenatore. Nel 1985 partecipa per la terza e anche ultima volta come autore allo Zecchino d'Oro con il brano \"Il sole e il girasole\".\nNel 1990 torna in gara al Sanremo cantando \"Io vorrei\", che d\u00e0 il titolo al nuovo disco, pubblicato dalla Carosello. Nel 2003 partecipa al Festival di Vi\u00f1a del Mar, in Cile, con il brano \"E passa il tempo\" e ottiene il secondo posto tra i Big. Nel 2005 partecipa al programma \"Premiata Teleditta 3 - Non sono repliche\", nella parodia di \"Top of the Pops\", con la sua canzone \"Gli occhi verdi di tua madre\". Nel 2008 il comico Antonio Albanese usa il suo hit \"Il mio cielo, la mia anima\" come canzone d'accompagnamento per il suo personaggio \"Cetto La Qualunque\" nel programma televisivo Che tempo che fa.\n\u00c8 stato l'autore della colonna sonora della sit-com brasiliana \"Amico Bet\", interpretata da Stefano P. Bet.\nNel 2009 pubblica l'album \"Vuoi ballare?\". Nel 2010 pubblica per la Sony il CD \"Tutta la vita\", corredato da un video. Nel 2011 esce, edito dalla sua etichetta Airone Music, il singolo \"Sei musica\", anch'esso con video.\nNel dicembre 2014 partecipa come concorrente VIP al lancio del quiz televisivo di Pupo sul canale Agon Channel.\nDal 2014 al 2016, dopo essere stato al Monilia in Terza Categoria sul finire degli anni novanta, allena il neonato \"Rupinaro Sport\", squadra di parrocchia di Chiavari, con presidente Don Fausto Brioni e nella quale gioca suo figlio Andrea che per l'occasione ha anche scritto e cantato l'inno \"Un grande sogno\". L'altro suo figlio, Alessandro, ha giocato anche in Eccellenza.\nNel gennaio 2015 pubblica il singolo \"Ali per volare\" interpretato insieme alla sua partner Marina Peroni, con etichetta Airone Music e distribuzione Music Universe a.c.m.\nAllo Stadio comunale di Chiavari il 12 aprile di quell'anno si \u00e8 svolta una partita benefica tra la Nazionale Cantanti allenata da lui e Tigullio Grande Cuore con in campo anche il figlio Andrea. Un altro incontro organizzato da Giacobbe si \u00e8 svolto sempre a Chiavari il 24 agosto 2018 e ha visto sfidarsi la Nazionale italiana della solidariet\u00e0 e i Campioni del cuore.\nNel gennaio 2019 dedica il suo nuovo singolo \"Solo un bacio\" ai figli delle vittime della tragedia del ponte Morandi di Genova.\nNasce poi il progetto \"NOI PER VOI\": si tratta di raccogliere fondi, attraverso un paio di partite di calcio e due concerti di Sandro, destinati a cinque famiglie per un totale di undici minori, tre genovesi, una napoletana ed una moldava, che hanno perso il capofamiglia nella tragedia del Ponte Morandi. Il ricavato, circa 25.000 Euro, \u00e8 stato diviso e donato alle 5 famiglie in parti uguali.\nNel 2020 nasce un nuovo lavoro con la collaborazione di Don Backy: il titolo del brano scritto a quattro mani \u00e8 \"GENOVA\", una dichiarazione d'amore alla citt\u00e0 raccontata con un videoclip girato in centro.\nIl 23 aprile 2021 esce il nuovo singolo \"Il nostro tempo\", composto da Sandro con la collaborazione al testo di Marina Peroni, che in brevissimo tempo raggiunge quasi 100.000 visualizzazioni su YouTube.\nIl brano esce in Italia, Spagna, Sud America e Canada ed \u00e8 disponibile su tutte le piattaforme e social media.\n\u00c8 tifoso del . Conta 375 partite e 4 gol con la Nazionale Italiana Cantanti, di cui dal 2001 al 2018 \u00e8 stato anche l'allenatore. Attualmente fa parte del Consiglio Direttivo, collaborando con il Presidente Ruggeri ed il Direttore Generale Gianluca Pecchini, alla realizzazione degli attuali e futuri progetti della N.I.C."}
{"id": "104763", "revid": "767487", "url": "https://it.wikipedia.org/wiki?curid=104763", "title": "Albatros (gruppo musicale)", "text": "Gli Albatros sono stati un gruppo musicale italiano, fondato nel 1974 da Toto Cutugno dopo le esperienze prima in \"Ghigo e i Goghi\" e poi in \"Toto e i Tati\" (con cui nel 1970 aveva partecipato ad \"Un disco per l'estate\").\nBiografia.\nDopo aver ottenuto un contratto discografico con la Carosello e la produzione di Vito Pallavicini, nel 1975 pubblicano il loro primo disco importante, \"Africa\" che ha un buon successo soprattutto in Francia e che in seguito entra a far parte del repertorio solista di Cutugno.\nNel 1976 si classificano al terzo posto al Festival di Sanremo con \"Volo AZ504\", che nella versione incisa vede in veste di voce recitante Silvia Dionisio. Il brano fortemente antiabortista (lei lascia lui perch\u00e9 l'ha indotta ad abortire e parte con il volo del titolo) crea polemiche in un periodo \"caldo\" come gli anni settanta (due anni dopo in Italia l'IVG verr\u00e0 legalizzata dalla legge n. 194/1978) ma si rivela ugualmente un successo internazionale.\nL'anno successivo (dopo l'ingresso in formazione dell'intera sezione fiati di un altro complesso della stessa casa discografica, i Palladium) bissano la partecipazione sanremese con \"Gran Premio\", che narra le sensazioni di un pilota che cerca di tranquillizzare la propria compagna circa il suo spericolato lavoro. Il brano fu scritto da Cutugno ispirandosi alla vera storia di un suo amico pilota di Formula 3, che ebbe un grave incidente. Incidono inoltre \"Oui-bon d'accord\", un brano strumentale con coro di voci femminili che sar\u00e0 utilizzato come sigla del programma televisivo a carattere calcistico \"Eurogol\".\nNel 1978 il gruppo si scioglie. Toto Cutugno intraprende la fortunata carriera solista, mentre Mario Limongelli fonda qualche anno dopo la casa discografica NAR International e Losito e Trama continuano la carriera musicale come session man. Massimo Vigan\u00f2, membro della prima formazione, si esibisce tuttora con altri musicisti usando la denominazione Albatros."}
{"id": "104765", "revid": "767487", "url": "https://it.wikipedia.org/wiki?curid=104765", "title": "Gianni Bella", "text": "Biografia.\nCantante e chitarrista di alcuni complessi catanesi, alla fine degli anni sessanta Gianni Bella si trasferisce a Milano al seguito della sorella Marcella, che muove i primi passi come cantante dopo essere stata notata da Mike Bongiorno nel corso di una serata in Sicilia.\nPer lei compone il suo primo singolo di successo, \"Hai ragione tu\", assieme a Italo Janne (anche se sull'etichetta del disco compare stranamente come G. Bell). Nel 1972 Marcella partecipa al Festival di Sanremo con la canzone \"Montagne verdi\", scritta da Gianni e Giancarlo Bigazzi. Il testo di \"Montagne verdi\" fu scritto da Bigazzi espressamente per Marcella, pensando alla nostalgia della ragazza che si era trasferita a Milano per le montagne intorno a Catania. La stessa Marcella racconta che quando suo fratello Gianni gliela fece ascoltare alla chitarra per la prima volta, rest\u00f2 un po' delusa. Gianni non la prese bene, ma la mattina dopo Marcella ci ripens\u00f2. Il motivo le era rimasto in mente per tutta la notte.\nCon Bigazzi comincia un sodalizio artistico che continuer\u00e0 per tutto il decennio. Insieme scrivono per Marcella le hit \"Sole che nasce, sole che muore\" (1972), \"Un sorriso e poi perdonami\" (1972), \"Io domani\" (1973) e \"Nessuno mai\" (1974).\nMentre Marcella si impone tra le cantanti italiane di maggiore successo, Gianni, con l'aiuto dell'autore Bigazzi, comincia la propria carriera solista e subito ottiene un buon esito partecipando a Un disco per l'estate 1974 con \"Pi\u00f9 ci penso\" (che rimane dal 3 agosto al 23 novembre 1974 nella top ten italiana), manifestazione cui torna con minor successo l'anno successivo con \"Oh mama\". Parallelamente persegue la sua attivit\u00e0 di compositore insieme al fratello Antonio Bella con il quale firma alcune canzoni di discreto successo (\"Sto piangendo\", \"Cara\", \"Soli\") che costituiscono parte del repertorio del complesso dei Beans. Nel 1976 vince il Festivalbar con \"Non si pu\u00f2 morire dentro\", canzone con cui scala le classifiche (il brano rimane nella top ten italiana dal 12 giugno al 23 ottobre 1976, e riesce ad aggiudicarsi il primo posto il 10 luglio mantenendolo per dieci settimane), poi inserita nel suo primo album \"long playing\" (33 giri) \"Sogni di un robot\". Nel 1977 esce il suo secondo album \"Io canto e tu\" e nel 1978 si ripresenta con buon successo al Festivalbar interpretando \"No\", singolo inserito poi nel long playing \"Toc toc;\" nel 1980 esce \"Dolce uragano\".\nAnni 80.\nNegli anni ottanta prosegue l'attivit\u00e0 di solista, partecipando al Festival di Sanremo 1981 con il brano \"Questo amore non si tocca\" e di autore per la sorella Marcella componendo con Mogol l'hit internazionale \"Nell'aria\" (1983). Il testo di \"Nell'aria\" \u00e8 piuttosto spinto ed era stato confezionato intenzionalmente per fornire un'immagine sexy di Marcella, la quale inizialmente si rifiut\u00f2 di cantarlo. Fu proprio il fratello Gianni a rassicurarla convincendola del fatto che con la sua voce il pezzo avrebbe avuto grande incisivit\u00e0.\nSempre con Marcella incide anche il 45 giri dal titolo \"L'ultima poesia\" (1985), che ottiene buonissimi riscontri, anch'esso scritto a quattro mani con Mogol. Giulio Rapetti, infatti, diventa autore e produttore di Gianni (collaborazione che continua tuttora). Questo risulter\u00e0 per il cantautore un periodo fecondo e molto valido come compositore per molti artisti. Fra questi si citano Gianni Morandi (a cui affida il brano \"La mia nemica amatissima\" presentato al Festival di Sanremo 1983, composto insieme al fratello Rosario Bella) e Ornella Vanoni.\nContemporaneamente lavora con grandi musicisti come l'inglese Geoff Westley, insieme al quale produce i suoi successivi lavori discografici \"G.b.1\" (1983), \"Una luce\" (1986) e \"Due cuori rossi di vergogna\" (1988).\nAnni 90.\nNel 1990 partecipa per la seconda volta al Festival di Sanremo, in coppia con la sorella Marcella, ottenendo un buon riscontro col brano \"Verso l'ignoto\", inciso a Londra, nuovamente con l'apporto di Geoff Westley. \nNel 1991 si ripresenta a Sanremo con \"La fila degli oleandri\", tratto dall'album omonimo prodotto da Mogol, mentre \"Vocalist\" (1994), registrato a Los Angeles, \u00e8 il risultato della collaborazione del cantautore catanese con musicisti di fama internazionale come Frank Gambale, Enzo Todesco e Gregg Bissonette. Nel 1998 registra con Marcella negli Stati Uniti d'America un paio di brani, \"\u00c8 un miracolo\" ed \"Ama la vita\", entrambi scartati dalle commissioni selezionatrici del Festival di Sanremo, poi inseriti in un album interpretato per intero in coppia, dal titolo \"Finalmente insieme\".\nAlla fine degli anni novanta firma uno dei maggiori successi della carriera di Adriano Celentano: \"L'emozione non ha voce\", grazie alla quale l'album \"Io non so parlar d'amore\" rimane per ben due anni nella \"Top 50\" italiana. Sempre insieme a Mogol compone la maggior parte dei brani dell'album \"Esco di rado e parlo ancora meno\" (2000) e dei successivi \"Per sempre\" (2002), \"C'\u00e8 sempre un motivo\" (2004) e \"Dormi amore, la situazione non \u00e8 buona\" (2007), tutti incisi dal \"molleggiato\".\nAnni 2000.\nL'attivit\u00e0 di compositore di Gianni Bella, negli anni duemila, si \u00e8 rivolta anche al mondo della televisione. Portano la sua firma, infatti, le colonne sonore di fiction tv come \"Uno bianca\" (2001) e \"Il testimone\" (2001), oltre a film come \"La notte breve\" (2006).\nPartecipa nuovamente al Festival di Sanremo nel 2001 presentando \"Il profumo del mare\" e nel 2007, insieme alla sorella Marcella, con \"Forever per sempre\", singolo che otterr\u00e0 un buon riscontro di vendite. In seguito esce l'album dal titolo omonimo: si tratta del secondo eseguito insieme dai fratelli Bella.\nL'ictus (2010).\nIl 15 gennaio 2010 l'artista viene colpito da un ictus e ricoverato presso l'ospedale San Giorgio di Ferrara, centro specializzato nella riabilitazione. Dopo una degenza durata sette mesi, l'artista viene dimesso grazie ai notevoli miglioramenti ottenuti e si mette subito al lavoro insieme all'amico Mogol e a Geoff Westley per ultimare l'opera teatrale \"Storia di una capinera\", tratta dall'omonimo romanzo di Giovanni Verga, a cui Bella attendeva dal 2006.\nNel 2011 la sua canzone \"Rinascimento\", composta con Mogol poco prima dei suoi problemi di salute, viene interpretata da un commosso Gianni Morandi al Festival di Sanremo, proprio per rendergli omaggio.\nNel 2014, superata la convalescenza, scrive la sua prima composizione autobiografica. Il testo, firmato da Stefano Pieroni, fa indiretto riferimento alla sua storia, senza trascurare l'episodio della malattia. Tale brano viene presentato ai provini per il Festival di Sanremo 2015 dalla sorella Marcella, ma sar\u00e0 scartato.\nL'evento \"Una serata Bella... Per te Gianni\" (2015).\nL'8 marzo 2015, al Teatro Dal Verme di Milano, si \u00e8 tenuta una serata evento fortemente voluta da Marcella Bella in onore del fratello Gianni. Il concerto, intitolato \"Una serata Bella... per te Gianni\", ha visto la partecipazione di artisti da tempo vicini ai fratelli Bella come Loredana Bert\u00e8, Umberto Tozzi, Mario Biondi, Mario Lavezzi e di alcune nuove voci del panorama italiano, quali Annalisa e Deborah Iurato. Scopo dell'evento \u00e8 stato ripercorrere, sin dalle prime composizioni, la carriera di Gianni Bella, senza trascurare i successi scritti per altri artisti, primo tra tutti Adriano Celentano; molti i duetti ai quali Marcella ha dato vita assieme ai colleghi. Il 9 giugno 2015 il concerto \u00e8 stato trasmesso in prima serata su Rete 4 ottenendo un ascolto superiore alla media di rete.\nVita privata.\nGianni \u00e8 il fratello maggiore della cantante Marcella Bella. Sposato con Paola, ha due figlie: Chiara e Nazzarena.\nInsieme a Mogol, Gianni Morandi e Andrea Mingardi, \u00e8 uno dei fondatori della Nazionale Cantanti.\nDiscografia fuori dall'Italia.\nSingoli.\nArgentina\nBrasile\nCile\nGrecia\nOlanda\nPer\u00f9\nPortogallo\nSpagna\nAlbum.\nArgentina\nCile\nGiappone\nOlanda\nSpagna"}
{"id": "104767", "revid": "713714", "url": "https://it.wikipedia.org/wiki?curid=104767", "title": "Cesarea", "text": ""}
{"id": "104768", "revid": "287204", "url": "https://it.wikipedia.org/wiki?curid=104768", "title": "Atto di assegnazione", "text": "Latto di assegnazione ad una commissione parlamentare \u00e8 il primo passo della fase deliberativa del procedimento legislativo. Ha la duplice funzione di individuare la commissione competente per materia e decidere in quale sede quest'ultima debba procedere al suo lavoro.\nAvviata infatti da un soggetto idoneo l'iniziativa legislativa e sottoposto alle verifiche da parte del Presidente della Assemblea legislativa l'atto in questione, quest'ultimo viene annunciato nella prima seduta dell'Assemblea e inserito nell'ordine del giorno generale, stampato, distribuito e poi finalmente assegnato alla commissione competente.\nIl procedimento di assegnazione non \u00e8 lo stesso nelle due Camere.\nL'assegnazione pu\u00f2 essere effettuata a una sola commissione presente nei due rami del Parlamento, a pi\u00f9 commissioni se non si riesce a scindere pi\u00f9 materie (commissioni riunite) o a una commissione speciale istituita in quel momento se si ritiene necessaria la scelta."}
{"id": "104769", "revid": "201167", "url": "https://it.wikipedia.org/wiki?curid=104769", "title": "V millennio a.C.", "text": ""}
{"id": "104773", "revid": "1924342", "url": "https://it.wikipedia.org/wiki?curid=104773", "title": "Bluvertigo", "text": "I Bluvertigo sono un gruppo musicale italiano, formato a Monza nel 1991 da Morgan (Marco Castoldi) e Andy (Andrea Fumagalli).\nBiografia.\nEsordi: 1984-1998.\nA Monza, nel 1984, Marco Castoldi (in arte Morgan) conosce Andrea Fumagalli (Andy), incontro che dar\u00e0 vita a una lunga amicizia. Incominciano i primi lavori con il nome Lizard Mixture, nel 1988 danno vita a una nuova formazione, gli Smoking Cocks, traduzione letterale del cognome di Andy che d\u00e0 vita a un ambiguo doppio senso. A completare la formazione c'\u00e8 un loro amico, Fabiano Villa.\nNel 1989 ottengono un contratto dalla PolyGram, che impone il cambio del nome della band: diventano cos\u00ec i Golden Age (\"Et\u00e0 dell'oro\" in italiano). Nel 1990 esce il primo vero lavoro: \"Chains\", segu\u00ecto dal discreto successo del primo videoclip realizzato per il singolo \"Secret Love\". L'anno seguente la band si scioglie, portando Morgan e Andy verso i futuri Bluvertigo e Fabiano Villa verso quelli che saranno i meno fortunati Rapsodia.\nNel 1992 Morgan, con la collaborazione del chitarrista Marco Pancaldi, comincia la produzione di nuovo materiale. Ai due si aggiungeranno Andy (tastiere, sassofono, sintetizzatore) e Stefano Panceri (alla batteria). A seguito dell'abbandono di Panceri, conoscono Sergio Carnevale a Sonic one Mondialez durante un concorso musicale alla discoteca \"Incantesimo\": sar\u00e0 lui il nuovo batterista.\nNel 1993 il gruppo prende il nome di Bluvertigo, ispirato al film \"Vertigo\" (in italiano \"La donna che visse due volte\") di Hitchcock, e registra il demotape \"Note del poeta fingitore\" (il cui titolo fa chiaramente riferimento al primo verso della poesia \"Autopsicografia\" di Fernando Pessoa): il lavoro non verr\u00e0 mai pubblicato ufficialmente, ma molte delle demo in esso contenute verranno poi reincise e incluse nelle uscite discografiche della band.\nNel 1994, con l'uscita del primo singolo \"Iodio\", i Bluvertigo nascono ufficialmente: Morgan (Basso elettrico e voce), Andy (tastiere), Pancaldi (chitarre) e Sergio (batteria). Partecipano con il singolo a Sanremo Giovani dello stesso anno, ottenendo consensi dalla critica, ma piazzandosi al terzo posto fra i gruppi musicali della seconda serata, mancando l'ammissione alla successiva edizione del Festival di Sanremo riservata ai complessi classificatisi primo e secondo.\nLa trilogia chimica: 1995-1999.\nNel febbraio 1995 la band prende parte a una puntata del programma tv \"Segnali di Fumo\" (Videomusic) dove esegue alcuni brani dell'imminente nuovo album e concede un'intervista alla conduttrice Paola Maugeri.\nNel marzo 1995 il gruppo pubblica \"Acidi e basi\", il primo album della trilogia, nel quale \u00e8 presente anche una reinterpretazione dei Depeche Mode, ovvero \"Here is the house\", riproposta come \"Complicit\u00e0\". Vengono prodotti i primi due videoclip, \"Iodio\" e \"L.S.D. La sua dimensione\" e il gruppo parte per il primo tour italiano. Nello stesso anno aprono il concerto milanese degli Oasis, partecipano al Concerto del Primo Maggio a Roma e realizzano una reinterpretazione di \"Prospettiva Nevski\" per un album tributo a Franco Battiato.\nNel 1996 aprono il concerto dei Tears for Fears e con la collaborazione di Mauro Pagani inaugurano la mostra di Andy Warhol per la Fondazione Mazzotta al Teatro Delle Erbe di Milano. Provato dai ritmi frenetici di questi anni, Marco Pancaldi lascia la band e viene sostituito da Livio Magnini, gi\u00e0 fonico dei Bluvertigo.\nIl 1997 \u00e8 l'anno del secondo capitolo della trilogia, cio\u00e8 \"Metallo non metallo\", realizzato con la collaborazione di Mauro Pagani e la partecipazione di Alice in \"Troppe emozioni\". L'album riscuote grande successo a un anno dalla pubblicazione, trascinato da singoli come \"Fuori dal tempo\" e \"Il mio malditesta\", tra gli air play di punta delle maggiori emittenti radiofoniche. Partecipano nuovamente al Concerto del Primo Maggio. La tourn\u00e9e di \"Metallo non metallo\" si conclude riscuotendo un grande successo di pubblico. Il gruppo riceve il Disco d'oro per le 100.000 copie vendute dell'album.\nNel 1998 la band si aggiudica il premio agli European Music Awards come miglior gruppo emergente del Sud Europa.\nPrendono parte all'Heineken Jammin' Festival e al primo MTV Day. Contribuiscono alla nascita dal canale MTV Italia con diverse partecipazioni in programmi come \"Tokusho\", \"Kitchen\", \"Sonic\", \"Select\" e \"Hot\".\nCollaborano con Antonella Ruggiero alla realizzazione di \"Registrazioni moderne\" nei brani \"Fantasia\" ed \"Elettrochoc\".\nEsce il singolo e il video di \"Cieli neri\", a cui seguir\u00e0 il quarto singolo estratto \"Altre forme di vita\". L'album include una versione live di \"Decadenza\" estratto dall'album di esordio \"Acidi e basi\", una reinterpretazione live di \"Never let me down again\" dei Depeche Mode e due inediti: \"Spazi illimiti\" e \"Are you hard with the machines which wrong?\".\nIl 1999 \u00e8 l'anno in cui il cerchio si chiude: con \"Zero - ovvero la famosa nevicata dell'85\" la trilogia chimica \u00e8 terminata. Quest'ultimo lavoro \u00e8 il pi\u00f9 complesso, il pi\u00f9 difficile da comprendere. Il disco contiene una reinterpretazione di un brano di David Bowie, \"Always crashing in the same car\", e la collaborazione di Franco Battiato nei brani \"Punto di non arrivo\" e \"Sovrappensiero\".\nParte il \"Digital Low Tour\" che verr\u00e0 interrotto dopo una prima parte di breve durata. I Bluvertigo realizzano una collaborazione con Alice in \"Chanson egocentrique\" per \"Personal Juke Box\". Partecipano con i Subsonica al \"Progetto Zerovolume\" girando un videoclip per non udenti del brano \"Discolabirinto\".\nIl Prix Leonardo, festival internazionale sulla scienza, assegna ai Bluvertigo nel 1999 il \"Premio Speciale per la Comunicazione ai Giovani\", come gruppo europeo artisticamente pi\u00f9 creativo nell'interpretare i grandi interrogativi che la societ\u00e0 e la scienza si pongono oggi. Successivamente intervistano i Duran Duran per Sonic MTV, uno dei gruppi maggiormente influenti per loro.\nLa pausa: 2001-2004.\nNel febbraio 2001 i Bluvertigo partecipano al Festival di Sanremo nella categoria Big con il brano \"L'assenzio (The Power of Nothing)\", classificandosi all'ultimo posto.\nSegue l'uscita della raccolta \"Pop Tools\" in cui sono raccolti i brani di maggior successo dei precedenti album, con l'aggiunta di due inediti: \"L'assenzio\" e \"Comequando\". Il video de \"L'assenzio\" girato da Asia Argento vince il premio come miglior videoclip al \"Festival delle etichette indipendenti\" di Faenza.\nDal 2001 ha inizio un periodo di \"congelamento\" per la band, interrotto eccezionalmente il 15 luglio 2002 per l'apertura del concerto di David Bowie al Summer Festival di Lucca.\nIncomincia un periodo di pausa in cui i diversi componenti si dedicano a progetti solisti; la band non viene mai ufficialmente sciolta ma temporaneamente \"congelata\".\nIl silenzio viene interrotto in occasione della notte di San Silvestro del 2004 a Roma, tuttavia questa apparizione non sembra risvegliare la voglia di riunione.\nLa riunione e lo scioglimento: 2008-2017.\nNella primavera del 2008 il gruppo si riunisce ufficialmente in occasione della loro partecipazione a MTV Storytellers, concerto immortalato nell'album dal vivo \"MTV Storytellers - Bluvertigo\". Questa reunion, seppur circoscritta ad un solo live, \u00e8 l'ennesima eccezione al congelamento in cui la band, mai ufficialmente sciolta, si trova dal 2001. Eccezionalmente dopo sette anni parte il \"ReTour\" che tocca le maggiori citt\u00e0 italiane facendo registrare un discreto successo di pubblico. Esce a fine primavera 2009 la biografia del gruppo, \"Il suono \u00e8 mille brividi\" a cura di Daniele Cianfriglia. Nel 2009 partecipano al brano \"Domani 21/04.2009\" insieme con i maggiori esponenti della musica italiana, sotto il nome di \"Artisti Uniti Per L'Abruzzo\".\nIl 2014 vede una nuova riunione da parte della band, con un live ad aprile allo storico Velvet di Rimini dedicato all'amico e proprietario del locale Thomas Balsamini e, susseguentemente, un tour estivo di sole cinque date, il \"Fastour\", che fa tappa a Milano, Treviso, Ravenna, Roma e Reggio Emilia.\nIl 1\u00ba maggio 2015 si esibiscono dopo sedici anni, al Concerto del Primo Maggio, presentando il nuovo inedito \"Andiamo a Londra\". Il brano, scritto con la collaborazione di Mika e Guy Chambers, viene pubblicato come singolo negli store digitali l'11 settembre, andando contemporaneamente in rotazione radiofonica; seguir\u00e0 il tour \"Prima del Tuono Tour\". Il 13 dicembre 2015 viene annunciata la seconda partecipazione del gruppo al Festival di Sanremo 2016 nella sezione \"Campioni\" con il brano \"Semplicemente\" che si classifica al 18\u00ba posto. Il brano avrebbe dovuto anticipare la pubblicazione del quarto album in studio della band, con il titolo: \"Tuono - Tono, tempo, suono\" composto da 11 brani. La pubblicazione del disco inizialmente atteso per quella primavera viene rimandata, poi a luglio Morgan annuncia che i brani che ne avrebbero dovuto fare parte sarebbero invece confluiti nel suo imminente doppio album da solista: \"M.S. - Musica Sociale/Musica Sentimentale\". Ma anche quel disco viene rimandato a tempo indeterminato ed \u00e8 tuttora inedito.\nIl 22 febbraio 2017, in seguito ad un post sulla pagina Facebook, Morgan dichiara il suo allontanamento dalla band considerandola definitivamente sciolta.\nReunion: 2021-presente.\nNel febbraio 2021 Morgan, con un post su Instagram, annuncia che nella primavera uscir\u00e0 il nuovo disco dei Bluvertigo. La notizia viene confermata anche dagli altri componenti. Il 21 settembre tornano a suonare live in occasione di \"Invito al Viaggio\", il concerto-tributo a Franco Battiato in scena all\u2019Arena di Verona eseguendo il brano \"Shock in My Town\", contenuto nell'album \"Gommalacca\" a cui Morgan aveva collaborato come bassista e arrangiatore.\nProgetti solisti.\nNel 2003 Morgan pubblica il suo primo album da solista, \"Canzoni dell'appartamento\", seguito nel 2004 dalla colonna sonora del film \"Il siero della vanit\u00e0\" intitolata \"Il suono della vanit\u00e0\", nel 2005 dalla reinterpretazione del disco di Fabrizio De Andr\u00e9 \"Non al denaro, non all'amore, n\u00e9 al cielo\" e, nel 2007, dall'album intitolato \"Da A ad A\".\nNel 2008 esce \"\u00c8 successo a Morgan\", raccolta delle canzoni di maggior successo dei tre album precedenti, e contenente tre inediti, tra cui la reinterpretazione del brano di Battiato \"L'oceano di silenzio\". Nel 2009 Morgan pubblica \"Italian Songbook Volume 1\", album di cover in cui il cantautore raccoglie e ricanta 6 canzoni dei pi\u00f9 rappresentativi cantautori degli anni cinquanta, le rispettive traduzioni in inglese e un\"'Invenzione per orchestra d'archi\", scritta a quattro mani con Stefano Barzan.\nDa sottolineare anche la carriera di Livio Magnini, che si \u00e8 cimentato con successo nel ruolo di produttore, collaborando con la cantautrice soul italiana Giorgia negli album \"Greatest Hits - Le cose non vanno mai come credi\" (2002), \"Ladra di vento\" (2003) e infine in \"Stonata\" (2007); con artisti emergenti come \"Rino Ceronti\", \"Max Zanotti\" e i \"Mosaico\" e come co-produttore artistico e sound engineer del tour 2010 di The Bloody Beetroots oltre che suonare oramai da diverso tempo, anche con i JetLag.\nSergio Carnevale ha partecipato al disco dei Baustelle \"Amen\" (2008), seguendo comunque Morgan in tutti i suoi dischi solisti. Dal 2006 fa parte del progetto \"SuperBand\", collettivo di musicisti che propone un repertorio di cover rock, fondato assieme a Federico Poggipollini. Suona la batteria per Max Gazz\u00e8 nel tour \"Casi ciclici\" del 2009 e per Max Pezzali nelle tourn\u00e9e del 2011, 2013 e 2015.\nDal 2017 collabora con Nic Cester per il suo progetto solista.\nAndy Fumagalli continua nella sua attivit\u00e0 parallela di pittore, nel suo Flu-on, partecipando a mostre, e programmi tv, presso l'emittente MTV. Il suo quadro \"Full Immersion\" \u00e8 cover dello split \"The Big Eye\" tra Hinkel (Fools Garden) e The Mirrors pubblicato da Echophonic. Ha collaborato con Beatrice Antolini nell'album \"BioY\" (2010). Nel gennaio 2014 esce \"Futura resistenza\", il disco d'esordio dei Fluon, formazione capitanata da Andy a cui si affiancano Fabio Mittino, Faber e Luca Urbani.\nMorgan, Livio Magnini e Andy Fumagalli hanno preso parte al progetto Rezophonic.\nStile e influenze.\nI Bluvertigo hanno sviluppato negli anni uno stile unico e inconfondibile in Italia, che ha ispirato moltissime band e musicisti. Il primo album del gruppo \u00e8 caratterizzato da sonorit\u00e0 tipicamente alternative rock, con riff di chitarra distorti e dissonanti in molti brani. Dal secondo album in poi la sperimentazione si accentua sempre di pi\u00f9, infatti i brani presentano sonorit\u00e0 elettroniche e funky, alternate ad altre pi\u00f9 tipicamente rock e pop. La band dimostra, cos\u00ec, di saper spaziare tra vari generi, sempre mantenendo per\u00f2 viva la propria identit\u00e0 stilistica. Nel terzo album, l'elettronica prevale nella maggior parte dei pezzi, mostrando ancora una volta un lato nuovo dei Bluvertigo. Tra le loro maggiori influenze i membri del gruppo citano i Duran Duran, Depeche Mode, Japan, New Order, David Bowie, Red Hot Chili Peppers, King Crimson (lo stesso Morgan ha definito \"venerazione\" il sentimento dei Bluvertigo verso questa band), Tears for Fears, The Cure, Roxy Music, Ultravox, Human League, Queen, Talking Heads."}
{"id": "104775", "revid": "2091899", "url": "https://it.wikipedia.org/wiki?curid=104775", "title": "J\u01ebtunn", "text": "Nelle antiche credenze norrene, il termine J\u01ebtunn (plurale J\u01ebtnar), anglicizzato in \"Jotunn\" e \"Jotun\", in islandese \"J\u00f6tunn\", indica un membro di una razza mitica di giganti dotati di una forza sovrumana, descritti in opposizione agli d\u00e8i, sebbene frequentemente si associassero o addirittura si sposassero con essi, sia con gli Asi che con i Vani.\nEtimologia.\nIn norreno erano chiamati j\u01ebtnar (\"j\u01ebtunn\" al singolare), o risi (singolare e plurale), altre varianti erano bergrisi, o \u00feursar ( \"\u00feurs\" al singolare), \"hr\u00edm\u00feursar\". Una gigantessa poteva anche essere detta \"g\u00fdgr\".\n\"J\u01ebtunn\" probabilmente deriva dal proto-germanico *\"etunaz\", nominativo di \"mangiare\", ed aveva il significato originale di \"ingordo\" o di \"mangiatore di uomini\". \"Risi\" \u00e8 probabilmente apparentato con l'inglese \"to rise\" (ergersi) e significa \"persona torreggiante\". La parola \"J\u01ebtunn\" compare per la prima volta nell'inglese antico come \"Yotun\" e diede vita a varianti come \"Geottin\", \"Eottan\" e \"Eontann\", da cui otteniamo rispettivamente \"Yettin\", \"Ettin\" ed \"Ent\". Nonostante la somiglianza, \"Yettin\" non \u00e8 imparentata con \"Yeti\".\nOrigini.\nIl primo essere vivente si form\u00f2 nel caos primordiale conosciuto come Ginnungagap. Questi era un gigante di dimensioni monumentali chiamato Ymir, un nome che forse significa \"mormorio\" oppure \"doppio\". Durante il suo primo sonno un figlio ed una figlia giganti crebbero sotto le sue ascelle, i due si accoppiarono e diedero vita ad un mostro con sei teste. Questi tre esseri diedero vita alla razza degli \"hr\u00edm\u00feursar\" (\"giganti della brina\" o \"giganti del ghiaccio\"), che popolarono Niflheimr, il mondo di nebbie, freddo e ghiaccio. Gli dei invece affermano di discendere da B\u00fari. Quando il gigante Ymir venne ucciso da Odino, V\u00edli e V\u00e9 (i nipoti di Buri), il suo sangue (cio\u00e8 l'acqua) inond\u00f2 Niflheimr ed uccise tutti i giganti, eccetto per uno conosciuto come Bergelmir e la sua sposa, che ripopolarono il loro genere.\nTipologie di giganti.\nSi possono distinguere due tipologie di giganti:\nA seconda dei testi, vivevano nel J\u01ebtunheimr o rispettivamente nel M\u00faspellsheimr e nel Niflheimr, due mondi separati dal mondo degli uomini, il Mi\u00f0gar\u00f0r; quando dimoravano in quest'ultimo parevano preferire caverne e luoghi oscuri.\nNella mitologia norrena sono presenti ulteriori tipi di giganti, come i \"sj\u01ebrisar\" (i \"giganti del mare\" come \u00c6gir\ne R\u00e1n) i \"leirj\u01ebtnar\" (i \"giganti della terra\" come J\u01ebr\u00f0 o anche Fj\u00f6rgyn e Hrungnir) o i \"vind\u00feursar\" (i \"giganti del vento\" come K\u00e1ri e Hr\u00e6svelgr), difficilmente riconducibili alle prime due tipologie.\nPersonaggi dei giganti.\nI giganti rappresentano le forze del Caos primordiale e della natura selvaggia e distruttiva. La loro sconfitta per mano degli dei rappresenta il trionfo della cultura sulla natura, sebbene al costo di una continua vigilanza. Heimdallr monta perpetuamente di guardia sul ponte Bifr\u01ebst che porta da \u00c1sgar\u00f0r a J\u01ebtunheimr e Thor spesso rende visita al mondo dei giganti per ucciderne quanti pi\u00f9 gliene \u00e8 possibile.\nIn generale ai giganti viene spesso attribuito un aspetto orrendo \u2014 artigli, zanne, pelle nera e lineamenti deformi, senza contare proporzioni generalmente orrende. Alcuni di essi posseggono pi\u00f9 teste o una forma globalmente non umanoide; per esempio Mi\u00f0gar\u00f0sormr e Fenrir, due dei figli di Loki, erano considerati giganti. Insieme ad un brutto aspetto era associato un basso livello di intelligenza. Pi\u00f9 di una volta nelle Edda il loro temperamento viene paragonato a quello di un bambino.\nComunque spesso a quelli nominati e descritti pi\u00f9 dettagliatamente vengono attribuite caratteristiche opposte. Incredibilmente vecchi, portano la saggezza donata dal tempo. Odino si reca dai giganti M\u00edmir e Vaf\u00fer\u00fa\u00f0nir per guadagnare la sua conoscenza cosmica. Molte spose degli dei erano giganti. Nj\u00f6r\u00f0r \u00e8 sposato a Ska\u00f0i, Ger\u00f0r diventa la consorte di Freyr, Odino ottiene l'amore di Gunnlod ed anche Thor, il grande uccisore di giganti, ama J\u00e1rnsaxa, madre di Magni. In questo senso appaiono come dei minori essi stessi, il che pu\u00f2 anche essere detto del gigante del mare \u00c6gir, molto pi\u00f9 connesso agli dei che non agli abitanti di J\u00f6tunheimr. Nessuno di essi teme la luce e nel conforto delle loro case non differiscono grandemente dagli dei.\nLa runa \"\u00de\".\nLa runa (thorn) \u00e8 chiamata \"thurs\" (\"gigante\") nei poemi runici islandesi e norvegesi:\nNell'Inghilterra anglosassone la stessa runa fu chiamata \"thorn\" (spina) e sopravvive nella lettera \u00de.\nGiganti nel folklore scandinavo.\nIn tempi pi\u00f9 recenti in Scandinavia i giganti vengono pi\u00f9 comunemente detti troll. Non possono sopportare il suono delle campane delle chiese e pertanto devono vivere lontano dalla civilt\u00e0, sulle montagne e nelle foreste pi\u00f9 remote. Quando a volte viaggiano fino alla societ\u00e0 umana il loro obbiettivo principale pare essere di zittire il clamore lanciando grossi massi contro le chiese.\nAll'inizio del XX secolo l'autrice svedese Selma Lagerl\u00f6f, all'interno del suo libro \"Il viaggio meraviglioso di Nils Holgersson\", narra di come un gigante in tempi antichi sollev\u00f2 due enormi zolle di terra formando i laghi V\u00e4nern e V\u00e4ttern, e li gett\u00f2 nel Mar Baltico dove divennero le isole Gotland e \u00d6land."}
{"id": "104776", "revid": "1652635", "url": "https://it.wikipedia.org/wiki?curid=104776", "title": "Sottotono", "text": "I Sottotono sono un gruppo musicale hip hop italiano, inizialmente attivo tra il 1994 e il 2001 e nuovamente a partire dal 2021.\nLa band inizialmente era formata da quattro membri: i rapper Nega e Tormento, il DJ e produttore Fish ed il turntablist DJ Irmu. Dopo il primo album Nega e DJ Irmu lasciano il gruppo, che si riduce a due membri. Parallelamente al gruppo i due formano l'etichetta discografica e collettivo Area Cronica Entertainment, una delle realt\u00e0 pi\u00f9 importanti dell'hip hop italiani degli anni '90.\nGi\u00e0 dal primo lavoro con un'etichetta indipendente (\"Soprattutto sotto\" per la Vox Pop) si intuisce la forte ispirazione dai grandi MC della \"West Coast\" (Tupac Shakur, Snoop Dogg, Ice Cube, N.W.A) e la grande anima \"crooner\" del passato come Marvin Gaye, Al Green e Curtis Mayfield, questo stile rimarr\u00e0 invariato anche nei successivi album per la Warner Music Italy.\nDurante i sette anni di attivit\u00e0 il gruppo ottiene un buon successo, riscontrato dalla partecipazione al Festivalbar 1997, all'MTV Day 1999 e al Festival di Sanremo 2001. Proprio nel 2001, dopo l'album \"...In teoria\" i due artisti sciolgono la band ed intraprendono strade soliste.\nNel 2003 viene pubblicata la raccolta \"Vendesi - Best of Sottotono\", a cui ha fatto seguito quattro anni pi\u00f9 tardi la seconda raccolta \"Le pi\u00f9 belle canzoni dei Sottotono\".\nStoria del gruppo.\nLe origini e il successo nazionale.\nI Sottotono nascono nel 1994 come un quartetto formato dai rapper Tormento e Nega, dal DJ e produttore Fish e da DJ Irmu, appena uscito dalla formazione degli Otierre. L'esordio avviene sulla compilation hip hop \"Nati per rappare\" nel 1994, e nello stesso anno pubblicano un album sotto etichetta: l'album \u00e8 \"Soprattutto sotto\" prodotto dalla Vox Pop e distribuito dalla Flying Records. In questo lavoro \u00e8 presente il loro primo successo \"La mia coccinella\", che grazie al gradimento degli ascoltatori delle emittenti radiofoniche italiane diventa uno dei tormentoni di quell'anno. Il secondo singolo estratto \u00e8 \"La biccia giusta\". Nel 1995 Nega e DJ Irmu decidono di lasciare il gruppo.\nNel 1996 esce l'album \"Sotto effetto stono\", dove per la prima volta i due artisti scelgono pseudonimi diversi da quelli che li contraddistinguono per il resto della carriera, Tormento rappa nei panni di Antonio Mantelli, mentre Fish produce le basi con il nome di Rosario Madon\u00eca; l'album ottiene un grande successo, tanto da vincere un doppio disco di platino. Dato il successo dell'album il duo colleziona numerose apparizioni sui canali televisivi nazionali, suonando anche a \"Domenica in\" e sul palco del Concerto del Primo Maggio. Il primo singolo estratto \u00e8 \"Tranquillo\", una canzone d'amore con ritmi molto funk, seguito da \"Solo lei ha quel che voglio\" e \"Dimmi di sbagliato che c'\u00e8\", tutti i singoli superano le 200.000 copie vendute. Con il secondo i due partecipano all'edizione del 1996 del Premio italiano della musica, che vedr\u00e0 tra i premiati un altro rapper, Frankie hi-nrg mc. Dopo l'album Tormento e Fish incidono un singolo con Kay Bianco e Speaker Cenzou, \"Ieri, oggi e domani\", i cui proventi vengono devoluti alla Lega italiana per la lotta contro l'AIDS. Il duo partecipa poi a numerosi spettacoli dal vivo tra cui il Festivalbar, dove, con \"Dimmi di sbagliato che c'\u00e8\", vince il premio \"rivelazione dell'anno\" nel 1997; partecipano anche alle edizioni 1997 e 1999 degli MTV Days a Bologna.\nNel 1999 esce il terzo album \"Sotto lo stesso effetto\", dove gi\u00e0 dal titolo \u00e8 chiara l'idea del duo di proseguire sulla scia del lavoro precedente. I singoli estratti sono \"Amor de mi vida\", che anticipa l'album, e \"Mai pi\u00f9\", con la collaborazione di Shola Ama.\nNel 2000 partecipano alla colonna sonora del film \"Zora la vampira\", diretto dai Manetti Bros., con il brano \"Ora la colpa a chi la dai\"; Tormento recita anche nei panni del rapper commerciale \"Cianuro\", amico dei protagonisti, i rapper \"Lama\", interpretato da G Max dei Flaminio Maphia, e \"Zombi\", interpretato da Chef Ragoo.\nL'affermazione e i problemi con Sanremo.\nNel 2001 i Sottotono partecipano al Festival di Sanremo tra i Campioni presentando il brano \"Mezze verit\u00e0\", con cui attaccano i falsi amici e i traditori, classificandosi al 14\u00ba posto. Durante lo svolgimento della manifestazione il duo \u00e8 stato accusato di plagio dal programma televisivo \"Striscia la notizia\" a causa di una presunta somiglianza del brano con \"Bye Bye Bye\" degli NSYNC: nel tentativo da parte dell'inviato Valerio Staffelli di consegnare un Tapiro d'Oro al duo si verifica una colluttazione tra le due parti, senza che la consegna possa essere effettuata; la presentatrice del Festival, Raffaella Carr\u00e0, commenta l'episodio schierandosi dalla parte degli artisti: \"Capisco chi \u00e8 sottoposto alla pressione del festival. Anch'io l'ho subita e non sono stata violenta perch\u00e9 non ne ho avuto occasione\". Sempre durante la kermesse la direzione ha imposto ai Sottotono la modifica del testo del brano a causa della presenza di alcune parole considerate troppo volgari: il gruppo si \u00e8 pertanto esibito rimuovendo totalmente le parole incriminate, lasciando il testo tronco, dando cos\u00ec un'idea di censura da parte dei dirigenti dello spettacolo.\nIl brano sanremese ha inoltre anticipato il quarto album in studio \"...In teoria\", pubblicato sempre nel 2001 e che ha segnato un'evoluzione del gruppo verso il soul e l'R&amp;B, pur mantenendo le sonorit\u00e0 hip hop degli esordi; da notare le collaborazioni con il rapper Nesly Rice e con il cantante soul Al Castellana. Nello stesso anno il gruppo ha partecipato all'album \"La mia anima\" di Mietta, scrivendo la canzone \"Un uomo per cui ucciderei\". Il 2001 ha segnato anche lo scioglimento del gruppo, motivato dall'intenzione di Tormento e Fish di intraprendere carriere soliste.\nNel 2003 esce la prima raccolta di brani del duo, intitolata \"Vendesi - Best of Sottotono\" e contenente 18 tracce, di cui due inedite; da essa \u00e8 stato estratto il singolo \"(Sei tu) che mi dai\".\nDopo la separazione.\nNel 2007 esce la seconda compilation, sempre per la Warner, \"Le pi\u00f9 belle canzoni dei Sottotono\", contenente 11 brani del passato.\nNel frattempo i due artisti si dedicano alle carriere soliste: Tormento \u00e8 da questo punto il pi\u00f9 prolifico, visto che pubblica il primo EP solista, \"Una nuova visione del mondo\", gi\u00e0 nel 2002 e il primo album, \"Il mondo dell'illusione\", nel 2004. Da notare che i primi lavori di Tormento sono firmati con il soprannome esotico di Yoshi Torenaga, mentre i lavori successivi, a partire dal doppio CD \"Il mio diario\", saranno nuovamente realizzati con lo pseudonimo di Tormento. Fish invece comincia dal 2004 a produrre una serie di singoli che vedono la collaborazione del rapper Esa, fratello di Tormento: la prima \u00e8 \"Resta ancora\", che vede anche la partecipazione del cantante reggae Retnek, seguita da \"Cos'\u00e8 che vuoi da me\", che vede oltre al DJ e al rapper la collaborazione della cantante italo-francese Kelly Joyce. Poco dopo l'uscita del terzo singolo con il rapper di Varese esce l'album \"Robe grosse\", prodotto da Doner Music e distribuito da Warner Music Italy e composto da 15 tracce con le apparizioni dei rapper Mondo Marcio, Vacca e Medda dei Microspasmi. Dopo l'album inizia una collaborazione con Fabri Fibra, partecipa infatti agli album del suo successo commerciale producendo numerose basi sia per l'album \"Tradimento\" del 2006 che per il successivo \"Bugiardo\", pubblicato nel 2007.\nIl ritorno.\nIl 23 aprile 2021 i Sottotono sono tornati sulle scene musicali attraverso la pubblicazione del singolo \"Mastroianni\", volto ad anticipare il quinto album in studio \"Originali\".\nStile ed influenze.\nLa musica dei Sottotono trae fondamentalmente ispirazione da due filoni prettamente statunitensi: da una parte il lato pi\u00f9 hardcore, ispirato dalla West Coast, ossia da artisti come Warren G, Snoop Dogg, Dr. Dre, Tupac Shakur, Ice Cube, N.W.A, Bone Thugs-n-Harmony; la parte pi\u00f9 leggera \u00e8 ispirata dalla musica soul, in cui Tormento prende ispirazioni da grandi del genere come Marvin Gaye, Al Green e Curtis Mayfield mettendo in mostra le sue qualit\u00e0 vocali, e da un hip hop di stampo pi\u00f9 conscious, impersonato da artisti come Raphael Saadiq e Common. Questo suono pi\u00f9 leggero inizia a sentirsi principalmente dal terzo lavoro del duo, \"Sotto lo stesso effetto\", album in cui si nota un'inclinazione verso il drum and bass, molto in voga all'epoca dell'uscita del disco.\nArea Cronica Entertainment.\nL'Area Cronica Entertainment \u00e8 una crew fondata dai Sottotono nel 1996, all'epoca dell'uscita dell'album \"Contro gli estimatori\" del rapper milanese Bassi Maestro; il gruppo, nato con l'idea di essere una grande famiglia, riunisce, oltre ai tre, Sab Sista, Left Side, i Lyricalz, Maku Go &amp; Sardo Triba e Jasmine. Tra il 1999 e il 2000 la crew pubblica cinque compilation: \"Areacronica.com\", \"Nel vortice vol. 1\", \"Nel vortice vol. 2\", \"Nel vortice vol. 3\" e \"Nel vortice vol. 4\"; a questi lavori partecipano sia gli artisti membri che artisti esterni, come Marya, Don Joe dei Club Dogo, Kaso &amp; Maxi B, Cricca Dei Balordi, Fritz da Cat o i Microspasmi. Una particolarit\u00e0 del gruppo \u00e8 quello dell'alta fedelt\u00e0 dei membri, che spesso nelle canzoni dichiarano apertamente, e addirittura dedicano canzoni (\"Cronici\" dei Sottotono e Maku Go o \"Principi fondamentali della filosofia cronica\" di Fritz da Cat e Tormento) o interi album (\"Cronica\" di Sab Sista) alla crew. Dopo il 2000 il gruppo va disgregandosi, e quasi tutti i membri (tranne Bassi Maestro, i Club Dogo e i Sottotono) smettono di fare musica."}
{"id": "104778", "revid": "1222", "url": "https://it.wikipedia.org/wiki?curid=104778", "title": "Misticeti", "text": ""}
{"id": "104785", "revid": "124122469", "url": "https://it.wikipedia.org/wiki?curid=104785", "title": "Isole Giuba", "text": "Le isole Giuba o isole dei Bagiuni (in inglese Bajuni Islands, Bajun Islands o Baajun Islands, in somalo Jasiiradaha Jubbada Hoose o Jasiiradaha Bajuni) si trovano in Somalia, nella parte sud del paese nei pressi di Chisimaio. Questo arcipelago \u00e8 costituito da isole di origine corallina lunghe e strette poste parallelamente alla costa. Si trovano davanti all'Oltregiuba e fanno parte della regione del Basso Giuba (in somalo infatti si chiamano Jasiiradaha Jubbada Hoose chi significa \"isole del Basso Giuba\"). Le isole sono raggiungibili da Chisimaio (Somalia) o da Lamu (Kenya).\nStoria.\nGi\u00e0 conosciute dagli arabi, fino al 1890 parte del Sultanato di Zanzibar, in base all'art. 13 del Patto di Londra, furono cedute al Regno d'Italia col protocollo italo-britannico del 15 luglio 1924 come parte della Colonia dell'Oltregiuba e annesse alla Somalia italiana il 30 giugno 1926.\nNel 1941 furono occupata dai britannici fino al 1950. Dal 1950 al 1960 furono sotto amministrazione fiduciaria italiana come parte dell'Amministrazione fiduciaria italiana della Somalia.\nIl 1\u00ba luglio 1960 entrarono a far parte della Somalia. Nel 2012, nell'ambito delle operazioni contro gli estremisti islamici che avevano preso potere durante gli ultimi anni della Guerra civile somala nel sud del Paese, presenti nella zona di Chisimaio e di Mogadiscio, sono state occupate dall'esercito keniota.\nIsole.\nLe isole pi\u00f9 importanti sono:"}
{"id": "104789", "revid": "6923", "url": "https://it.wikipedia.org/wiki?curid=104789", "title": "Union Internationale des Associations d'Alpinisme", "text": "L'Union Internationale des Associations d'Alpinisme (UIAA), \"Unione Internazionale delle Associazioni Alpinistiche\" in italiano, ma anche nota col termine in lingua inglese \"International Mountaineering and Climbing Organisation\", \u00e8 l'organizzazione internazionale che raggruppa decine di federazioni nazionali di sport di montagna (come ad esempio l'alpinismo, l'arrampicata e lo sci alpinismo) e le rappresenta presso il Comitato Olimpico Internazionale. Le organizzazioni aderenti sono 82, in rappresentanza di 57 Paesi.\nL'organizzazione \u00e8 la portavoce a livello mondiale di milioni di alpinisti, escursionisti e scalatori. Promuove tutti gli sport di montagna con particolare attenzione verso i giovani, la difesa dell'ambiente montano, lo sviluppo delle comunit\u00e0 locali e la sicurezza degli sportivi impegnati in montagna (una commissione dell'UIAA si occupa infatti di fissare gli standard di sicurezza delle attrezzature per l'alpinismo, certificandone l'idoneit\u00e0 e consentendo ai fabbricanti di apporre su di esse la \"UIAA Safety Label\").\nStoria.\nL'UIAA venne fondata a Chamonix nell'agosto 1932 da venti associazioni alpinistiche allo scopo di \u00ab\"studiare e risolvere i problemi legati all'alpinismo\"\u00bb. Uno di questi problemi era la mancanza di una scala internazionale del grado di difficolt\u00e0 alpinistico, che port\u00f2 oltre trent'anni dopo alla formalizzazione della \"scala UIAA\".\nNegli anni sessanta l'UIAA inizi\u00f2 il proprio impegno sul fronte della protezione ambientale, opponendosi alla costruzione delle funivia sul Monte Bianco (Aiguille du Midi, Colle del Gigante) e sul Monte Pilatus, riuscendo a bloccare analoghi progetti sul Cervino e sulla Jungfrau.\nNel 1965 fu approvato il primo documento relativo all\"'UIAA safety label\" (marchio di sicurezza dell'UIAA), una lista di caratteristiche tecniche che le attrezzature i materiali alpinistici dovevano avere per essere considerati sicuri. I prodotti che rispettano tali caratteristiche riportano il marchio UIAA come garanzia di sicurezza per l'utilizzatore.\nNel 1967, durante l'assemblea generale dell'UIAA a Madrid, il delegato spagnolo F\u00e9lix Mendes-Torres, con l'aiuto dell'americano Fritz Wiessner, propose di adottare e migliorare la scala Welzenbach, una scala del grado di difficolt\u00e0 alpinistico, ideata dall'alpinista austriaco Willo Welzenbach. Nacque cos\u00ec la \"scala UIAA\".\nLa dichiarazione di Katmandu, un appello contro il degrado della montagna, fu rilasciata nel 1982 a seguito di anni di riflessioni sull'impatto dell'alpinismo e delle attivit\u00e0 sportive sull'ambiente montano.\nL'UIAA inizi\u00f2 ad operare nel campo degli sport di competizione nel 1989, quando organizz\u00f2 la prima Coppa del mondo di arrampicata. A questa seguirono nel 2000 la Coppa del mondo di arrampicata su ghiaccio e nel 2002 i Campionati mondiali di sci alpinismo e il Campionato del mondo di arrampicata su ghiaccio. Nel 2006 l'UIAA concluse di non essere pi\u00f9 in grado di gestire l'arrampicata sportiva, che quindi si organizz\u00f2 in una federazione autonoma. Lo stesso percorso segu\u00ec nel 2008 lo sci alpinismo. Rimase invece all'interno della federazione l'arrampicata su ghiaccio.\nNel 2007, a seguito di modifiche apportate allo Statuto che diminuivano il peso relativo delle singole organizzazioni il DAV e l'OEAV, cio\u00e8 i club alpini tedesco ed austriaco, abbandonarono l'organizzazione. Dopo tali defezioni, il CAI rimase l'associazione pi\u00f9 numerosa in seno all'UIAA.\nL'assemblea generale del 2009 approv\u00f2 la \"Mountain Ethics Declaration\" (dichiarazione dell'etica di montagna), relativa ai comportamenti nel campo dell'alpinismo.\nProblemi di bilancio hanno portato nel 2011 alle dimissioni del Presidente Mike Mortimer (USA), al quale, dopo un periodo di \"vacatio\", \u00e8 succeduto l'olandese Frits Vrijlandt. Il 5 ottobre 2013 si \u00e8 tenuta a Pontresina (CH) un'assemblea generale dell'organizzazione nella quale \u00e8 stata accolta la richiesta di rientro nell'organizzazione del DAV e dell'OEAV.\nAttivit\u00e0.\nL'UIAA \u00e8 riconosciuta dal Comitato Olimpico Internazionale come rappresentante per gli sport di montagna.\nLa federazione \u00e8 organizzata in un'assemblea generale e una serie di commissioni:\nTramite un suo dipartimento interno, l'\"International Commission for Ice Climbing Competitions\" (ICICC), l'UIAA organizza e regolamenta i tornei e campionati internazionali di arrampicata su ghiaccio. Fra gli obiettivi dell'UIAA vi \u00e8 quello di far includere l'arrampicata su ghiaccio nei giochi olimpici invernali. Dal 2006 l'UIAA non gestisce pi\u00f9 l'arrampicata sportiva, avendo invitato i membri dell'\"International Council for Competition Climbing\" (il dipartimento che si occupava di tale disciplina) a fondare una Federazione sportiva internazionale, favorendo cos\u00ec la nascita dell'International Federation of Sport Climbing, in seguito riconosciuta dal CIO. In maniera analoga l'UIAA ha cessato di gestire le competizioni di sci alpinismo, con la trasformazione dell'\"International council for ski mountaineering competitions\" (ISMC) in una federazione autonoma, l'International Ski Mountaineering Federation.\nSuddivisione orografica alpina alternativa.\n, non avendo mai adottato quella ufficiale della SOIUSA.\nRispetto a quest'ultima, le principali differenze sono:\nCarso.\nSecondo la SOIUSA il Carso sarebbe escluso dalle Alpi, in quanto secondo la letteratura geografica slovena esso non appartiene al sistema alpino, ma alla regione continentale, ossia al sistema dinarico.\nCi\u00f2 caus\u00f2 un'interrogazione parlamentare da parte di Roberto Menia presentata il 17 giugno 2004, nella quale si paventava la circostanza che in tale ipotesi la citt\u00e0 di Trieste non sarebbe pi\u00f9 stata geograficamente italiana.\nLo speleologo e carsologo Fabio Forti rigett\u00f2 la tesi dinarica, a suo parere provocata solo da questioni politiche sorte sul confine orientale dopo la fine della seconda guerra mondiale, aggiungendo che a suo parere la regione, fatta salva la sua posizione tra sistema alpino e dinarico, appartiene al primo per ragioni storiche, geografiche, geomorfologiche e geologiche."}
{"id": "104792", "revid": "339392", "url": "https://it.wikipedia.org/wiki?curid=104792", "title": "Piccolo coro dell'Antoniano", "text": ""}
{"id": "104794", "revid": "1305772", "url": "https://it.wikipedia.org/wiki?curid=104794", "title": "Pentapoli", "text": "La Pentapoli \u00e8 un raggruppamento di cinque citt\u00e0 (dal greco , \"Pent\u00e0polis\" = 5 citt\u00e0) alleate per motivi amministrativi, politici o religiosi.\nTra le Pentapoli conosciute:"}
{"id": "104796", "revid": "458502", "url": "https://it.wikipedia.org/wiki?curid=104796", "title": "Duomo di Ivrea", "text": "Il duomo di Ivrea, dedicato a Santa Maria Assunta, si erge su un'altura, nella parte vecchia della citt\u00e0, a due passi dal Castello dalle rosse torri e dal Palazzo del Vescovado, cui \u00e8 collegato da un camminamento coperto. La sua storia pi\u00f9 che millenaria \u00e8 testimoniata dalle parti conservatesi delle sue strutture romaniche e dalla serie di interventi successivi che ne ha mutato la fisionomia adeguandola via via ai gusti estetici emergenti, del barocco e del neoclassicismo.\nStoria.\nLa cattedrale romanica.\nIl reperimento di cospicui resti di costruzioni romane rimpiegati nelle parti pi\u00f9 antiche della chiesa o rinvenuti durante gli scavi ottocenteschi per l'edificazione della nuova facciata, fanno ritenere che sopra l'altura sulla quale oggi si erge il duomo, fosse gi\u00e0 presente, fin dal I secolo a.C., un tempio romano in asse con il sottostante teatro (di cui sono ancora visibili alcune tracce). Tale tempio fu poi trasformato in chiesa cristiana tra la fine del IV e l'inizio del V secolo, quando venne istituita la diocesi di Ivrea, rendendola autonoma da quella di Vercelli. Questa prima chiesa presentava una pianta basilicale a tre navate con due absidi contrapposte, secondo un modello piuttosto diffuso nelle chiese paleocristiane. A fianco della chiesa, a sud-est, trovava posto il battistero, oggi scomparso.\nLa decisione di ingrandire e abbellire la cattedrale venne assunta dal vescovo Warmondo che tenne la cattedra eporediese dal 969 al 1005 e che si distinse sia per l'impulso dato allo sviluppo artistico del duomo e dell'annesso \"scriptorium\" (in cui operavano copisti, disegnatori e miniatori), sia per le acerrime lotte contro Re Arduino.\nUna lapide di quel tempo murata nel deambulatorio recita \"Condit hoc Domino praesul Warmundus ab imo\"\nDella costruzione realizzata in quegli anni si sono conservate sino ai nostri tempi cospicue parti della chiesa: l'abside, le due torri campanarie che l'affiancano e il deambulatorio alle spalle del coro. I due campanili che affiancano l'abside sono incorporati nella struttura della chiesa al termine delle due navate laterali; la loro superficie esterna \u00e8 divisa in sette piani segnati da cornici in cotto e da archetti ornamentali. Le aperture \u2013 com'\u00e8 tipico nei campanili romanici \u2013 sono costituite da semplici feritoie nei piani inferiori, che diventano bifore nei piani superiori; infine, nella cella campanaria di sud trovano posto eleganti trifore, in quella a nord sono poste coppie di bifore divise da un pilastro. Le colonnine delle bifore e delle trifore si congiungono agli archi tramite capitelli a gruccia.Agli anni della costruzione di Warmondo risale anche la parte pi\u00f9 antica della cripta che gi\u00e0 a quel tempo ospitava un sarcofago romano (dedicato al questore Caio Atecio Valerio), reimpiegato come urna funeraria per contenere le reliquie di San Besso. Il complesso di tali strutture costituisce, assieme a quanto resta della coeva abbazia di Fruttuaria, la principale testimonianza dell'architettura romanica nel Canavese.\nStanti le numerose ristrutturazioni intervenute nel corso dei secoli, non \u00e8 semplice individuare quale aspetto dovesse avere la basilica voluta da Warmondo. Sulla base anche di risultanze emerse in recenti lavori di restauro si \u00e8 introdotta l'ipotesi che le strutture romaniche che oggi si possono ammirare nella parte occidentale della chiesa siano quanto resta del \"westwerk\", impostato secondo una soluzione presente soprattutto nell'architettura ottoniana in area germanica. Secondo tale ipotesi la cattedrale di Warmondo doveva aver mantenuto il preesistente schema ad absidi contrapposte (con quella alle spalle del presbiterio rivolta, come d'abitudine, verso oriente), con una coppia di campanili posta ai lati di ciascuna abside. Lo spazio sopra la cripta, circondato da un deambulatorio, doveva a quel tempo costituire una tribuna, posta in posizione sopraelevata rispetto alle navate laterali, riservata alle autorit\u00e0 imperiali, che assistevano in tal modo alle funzioni religiose stando sullo stesso piano del presbiterio collocato al lato opposto della navata maggiore. La soluzione architettonica del westwerk \u00e8 resa plausibile dal fatto che Warmondo (nominato vescovo dall'imperatore Ottone I) fu un vescovo filoimperiale che in giovent\u00f9 aveva viaggiato in Germania.\nSi \u00e8 ipotizzato che il diverso orientamento della chiesa, nonch\u00e9 la scomparsa dell'abside orientale e dei due campanili che l'affiancavano, siano state conseguenze del terribile terremoto del 1117 che sconvolse la pianura padana.\nNel corso della ricostruzione avvenuta nel XII secolo la cattedrale cambi\u00f2 dunque profondamente la propria fisionomia adottando una pianta assai pi\u00f9 simile a quella odierna. \nSpostato il presbiterio in capo all'estremit\u00e0 ovest della navata, e ampliata la cripta sottostante, la facciata col portale di accesso venne costruita sul lato est; fu ricostruita la parte alta delle due torri campanarie (crollate forse con il terremoto del 1117). Venne effettuato inoltre il rifacimento delle navate, scandite da pilastri cilindrici in laterizio - ancora visibili sopra l'attuale porta d'ingresso della cripta- reggenti le volte a crociera, fu creato un transetto poco profondo (che non oltrepassava la larghezza delle due navate laterali) ed edificato un tiburio sull'incrocio del transetto con la navata centrale.\nNel corso del XII secolo la cattedrale conobbe verosimilmente anche un notevole sviluppo del proprio apparato decorativo. Appartiene a questo periodo un importante frammento musivo - oggi sistemato su una parete nel cortile del Seminario Vescovile - in cui si vedono alcune delle \"arti liberali\" sedute insieme alla Filosofia che reca in mano un libro aperto con la scritta \"est animal homo\". La scelta del soggetto va verosimilmente posta in relazione all'importanza assunta dallo \"scriptorium\" di Ivrea nell'ambito degli studi ecclesiastici\nPer completare le descrizione delle strutture romaniche occorre ricordare anche la presenza dei ruderi di un chiostro, posti in prossimit\u00e0 dell'abside del duomo, ruderi che si lasciano ammirare per l'eleganza degli archi e dei capitelli in pietra, tutti diversi tra di loro. La denominazione di \"chiostro dei canonici\", lascia intendere come esso dovesse servire per il capitolo dei canonici che, assieme al vescovo, abitavano in costruzioni poste nei pressi della cattedrale.\nRistrutturazioni successive.\nNel corso del XIII e del XV secolo si assistette ad una serie di interventi che avevano soprattutto come scopo l'ammodernamento e lo sviluppo dell'apparato decorativo, come testimoniano gli affreschi (alcuni dei quali riportati recentemente alla luce e ancora in attesa di uno studio accurato) che possono vedersi all'interno della cripta, lungo la scala di accesso al deambulatorio e nel deambulatorio stesso. Sul piano architettonico, il vescovo Giovanni di Parella (la cui pietra tombale \u00e8 visibile, murata nella parete, appena oltrepassata la porta d'ingresso sulla sinistra) nel 1464 fece edificare, sul lato meridionale della chiesa, la sacrestia capitolare. Di tale costruzione non si conservano tracce, stante il rifacimento effettuato nel 1846.\nAllo stesso vescovo si deve anche la commissione degli stalli lignei destinati all'ammodernamento del coro. Questa importante opera d'intaglio in noce, con dossali raffiguranti motivi decorativi con piante, figure umane e animali e fiancate con \"storie del Vecchio Testamento\", che la critica attribuisce all'ebanista pavese Baldino da Surso, \u00e8 rimasta in sito sino al 1787. Sostituiti da nuovi stalli dipinti in monocromo da Carlo Cogrossi, i pannelli di Bernardino da Surso sono parzialmente confluiti nel Museo civico d'arte antica di Torino.\nIl vescovo Bonifacio Ferrero nel 1516 fece edificare una nuova facciata con un portico in stile bramantesco che sostitu\u00ec l'antica facciata romanica. Si conosce solo attraverso alcuni disegni o dipinti l'aspetto di tale facciata rinascimentale. Nel 1854 essa venne a sua volta sostituita dall'attuale facciata neoclassica quando fu deciso l'allungamento della cattedrale di una campata: i lavori furono eseguiti dall'architetto Gaetano Bertolotti che si ispir\u00f2, per la nuova facciata, a modelli palladiani. Essa \u00e8 segnata da quattro grandi colonne marmoree che sostengono il frontone triangolare; le statue che la ornano sono di Giosu\u00e8 Argenti.\nTornando al XVIII secolo, occorre segnalare che nel 1761 fu costruita la cappella del Santissimo Sacramento sfondando per la prima volta una parete del duomo e prolungando idealmente il braccio sinistro transetto.Le modificazioni pi\u00f9 profonde, che hanno alterato profondamente la fisionomia interna della chiesa, ebbero luogo verso la fine del Settecento quando il vescovo Ottavio Pocchettini incaric\u00f2 l'architetto Giuseppe Martinez di ristrutturare l'edificio in stile tardo barocco. Gli interventi effettuati (con scelta che pu\u00f2 essere giudicata di gusto discutibile) comportarono: il raggruppamento a due a due delle campate tra l'ingresso e il tiburio (con la demolizione del pilastro intermedio e la costruzione di un'unica arcata); la conseguente trasformazione delle volte a crociera delle navate laterali sostituite da volte a vela rettangolari; la trasformazione esterna del tiburio e il suo mascheramento interno.. Sempre per iniziativa del vescovo Pocchettini vennero sostituiti gli stalli del coro, furono realizzate decorazioni a stucco e fu dato al pittore Giovanni Cogrossi l'incarico di eseguire opere di abbellimento del presbiterio e di alcune cappelle.\nOpere di interesse artistico.\nIn coerenza con le varie ristrutturazione intervenute nel corso dei secoli la visita dell'interno del duomo pu\u00f2 essere concepita in due percorsi: il primo incentrato sulle vestigia della cattedrale romanica e sugli affreschi antichi \u2013dal XIII al XV secolo \u2013 che sono sopravvissuti (sia pure a volte in forma frammentaria) all'usura del tempo; il secondo si sviluppa tra navate e cappelle decorate con gusto barocco, ricchi di altari, di dipinti e di urne con sacre reliquie.\nLa cripta e gli affreschi antichi.\nSi accede alla cripta dalla navata sinistra all'altezza del presbiterio. Sopra la porta d'ingresso, tra due grandi colonne in laterizio della basilica warmondiana, si nota un affresco del XV secolo con \"la Madonna delle Grazie, un santo vescovo e San Bernardo di Mentone\": il santo vescovo \u00e8 raffigurato nell'atto di presentare alcuni fedeli alla Madonna, mentre il Bambino si protende verso di loro; san Bernardo viene mostrato con l'abito degli agostiniani, nell'atto di tenere, secondo l'usuale iconografia, il demonio al guinzaglio.\nScendendo nella cripta e percorrendone i locali si nota subito la differenza tra la zona sottostante il presbiterio (XII secolo) e quella pi\u00f9 antica (fine X \u2013 inizio XI secolo) posta sotto lo spazio occupato dal coro e dal deambulatorio. Quest'ultima area (denominata \"confessione di San Besso\") ha volte sostenute da pilastri e colonne di foggia differente, rozzamente tagliate; al centro (nella collocazione voluta da Warmondo) \u00e8 posto il bel sarcofago romano di Caio Atecio Valerio che funzion\u00f2 per secoli come urna funeraria con le reliquie di San Besso. La zona della cripta posta sotto il presbiterio (la cosiddetta \"confessione di San Gaudenzio\") \u00e8 divisa in tre navatelle con volte a crociera sostenute da due file di colonnine con graziosi capitelli decorati da motivi vegetali, tutti differenti l'uno dall'altro, che richiamano strettamente i capitelli del vicino \"chiostro del capitolo dei canonici\". Gli spazi ulteriori che si aprono tra i pilastri di fondazione dei campanili conferisco a tutto l'ambiente un aspetto vagamente labirintico.\nMolti sono gli affreschi sopravvissuti all'interno della cripta. Quello pi\u00f9 antico, databile al XIII secolo, raffigura una \"Madonna col Bambino tra un santo vescovo e un santo monaco\". La Madonna riecheggia, con la ieratica postura della \"Madonna Theotok\u00f2s\", iconografie bizantine, mentre la figura attentamente eseguita del santo vescovo (Warmondo?) si lascia ammirare per il suo portamento e la sua fierezza. Troviamo poi all'estremit\u00e0 orientale della cripta un affresco raffigurante un \"San Gaudenzio\" dal volto alquanto sereno, (affresco che doveva sovrastare un piccolo altare dedicato al santo eporediese). Posti su due facce del pilastro di fondazione del campanile meridionale si trovano due figure (una alquanto mutila) di \"santi guerrieri\" con armature e insegne, forse dell'ordine di San Maurizio. Citiamo ancora gli affreschi nell'absidiola sud della cripta, probabile opera giovanile di Giacomino da Ivrea, che raffigurano una \"Vergine del latte con Sant'Antonio abate, San Cristoforo e San Sebastiano\" e un\"'Annunciazione\" ricavata nel prospetto dell'arco.\nUsciti dalla cripta, lungo la scala che porta al deambulatorio si osserva un interessante affresco con il \"Miracolo di una resurrezione compiuta dal Beato Pietro di Lussemburgo\", dipinta da un ignoto pittore della seconda met\u00e0 del XV secolo. Il Beato, patrono di Avignone, \u00e8 riconoscibile dallo stemma posto sull'urna ed \u00e8 ritratto in abiti cardinalizi, mentre un angelo gli pone sul capo il galero. Interessante \u00e8 il confronto con la tavola della \"Visione del Beato Pietro di Lussemburgo\" realizzata dal cosiddetto Ma\u00eetre de la Piet\u00e0 d'Avignon e conservata al Mus\u00e9e Calvet di Avignone.\nProseguendo lungo il deambulatorio incontriamo, inglobati nel muro dell'abside, colonne e capitelli (ricavati verosimilmente dell'antico tempio romano) che furono gi\u00e0 utilizzati nella costruzione della chiesa di fine IV \u2013 inizio V secolo. Tra tali colonne si nota anche la lapide che ricorda la ristrutturazione warmondiana, coeva alla ristrutturazione stessa.\nMolteplici, anche se spesso alquanto mutilati, sono gli affreschi che si incontrano sulle pareti del deambulatorio e che sarebbero meritevoli di uno studio accurato. La figura di un santo affrescata sul pilastro del campanile meridionale mostra un giovane dalla folta chioma e vestito con eleganza, che tiene in mano la palma del martirio: Il dipinto \u00e8 stato attribuita al Maestro di Oropa, artista operante nei primi anni del XIV secolo. Tra le altre cose si possono menzionare la figura di un \"Cristo Pantocratore\" circondato dai \"simboli degli evangelisti\"; i frammenti di un \"Giudizio Universale\", un\"Adorazione dei Magi\" e, nell'infradosso di un arco, alcune suggestive figure fantastiche e mostruose, tipiche dei bestiari medievali.\nLa chiesa tardo barocca.\nIl visitatore che entra oggi nel duomo \u00e8 subito immerso nelle strutture tardo barocche volute dal vescovo Ottavio Pocchettini nella penultima decade del Settecento, con le alte lesene che si innalzano sino al cornicione, gli archi delle navate sostenuti da coppie di colonne e di pilastri con capitelli corinzi, gli stucchi e le decorazioni che ricoprono le pareti e le volte a vela, la cupola ellittica che maschera il tiburio. Stando nella navata centrale, lo sguardo del visitatore \u00e8 naturalmente condotto verso il presbiterio con il ricco altare marmoreo fatto costruire dal vescovo Vittorio De Villa a met\u00e0 Settecento; al di dell'altare si osserva il coro con gli stalli dipinti a monocromo da Carlo Cogrossi.\nPercorrendo le cappelle della navata destra, s'incontra l'ex battistero; poi la cappella della Madonna con le sepolture di vescovi eporediesi (qui trasferite dalla cripta); segue la cappella di San Giovanni Battista, e ancora l'altare detto del Crocifisso con la pala di Carlo Cogrossi (il pittore che ha legato il suo nome alla decorazione tardo barocca della cattedrale). Segue la cappella del Beato Warmondo con l'urna contenente le sue reliquie sovrastata da una pala che lo raffigura (assieme ad un angioletto che regge la sua mitria vescovile) mentre si rivolge a Santa Maria Assunta, alla quale \u00e8 dedicato il duomo da lui fatto costruire. Pi\u00f9 avanti, sulla sinistra, si incontra la lapide commemorativa dell'eroe di guerra Ettore Perrone di San Martino, l'ultimo laico che nel 1849 ha trovato sepoltura in duomo.\nSeguendo, sempre a partire dall'ingresso, la navata di sinistra si incontra la cappella di San Sebastiano, sotto il cui altare sono poste le spoglie del beato Taddeo McCarthy, vescovo irlandese morto ad Ivrea, nell'ospizio-ospedale dei \"Vigintiuno\" (a cui aveva chiesto ospitalit\u00e0 come semplice pellegrino), mentre faceva ritorno in Irlanda, lungo l'itinerario di Sigerico, da un viaggio a Roma finalizzato al riconoscimento papale della propria cattedra.\nLa cappella successiva \u00e8 dedicata a San Besso, martire della legione Tebea e compatrono della citt\u00e0 di Ivrea. Una tela d'inizio Novecento ritrae il suo martirio su una rupe in Val Soana.\nAttraverso un'elegante balaustra in marmo si accede alla cappella seguente, costruita tra il 1761 e il 1763 e intitolata al SS. Sacramento. Si tratta della cappella pi\u00f9 ampia e importante del duomo, destinata ad ospitare le reliquie di San Savino, patrono principale di Ivrea. Sopra l'altare \u00e8 posta una pala di Claudio Beaumont (pittore piemontese che fu alla corte di Carlo Emanuele III di Savoia) che raffigura San Savino inginocchiato di fronte alla Madonna col Bambino, con a fianco i martiri tebei Besso e Tegolo, mentre in basso una coppia di angioletti srotola la Sacra Sindone. Arricchiscono la decorazione della cappella dipinti a monocromo di Carlo Cogrossi; suo \u00e8 anche il bell'affresco sulla parete sinistra con il martirio di San Savino.\nAltre testimonianze artistiche.\nFanno parte delle opere d'arte conservate nel duomo di Ivrea due importanti dipinti di Defendente Ferrari, maestro del rinascimento piemontese.\nLa prima delle due tavole si trova nella sacrestia, \u00e8 datata 1521 e raffigura un\"Adorazione del Bambino con il beato Warmondo e donatore\". Si tratta di un dipinto che era stato appositamente realizzato per l'altare del Beato Warmondo su commessa di un canonico della casata dei marchesi Ponzone di Azeglio (canonico che compare nel dipinto come donatore). La scena raffigurata vede, sullo sfondo prospettico di eleganti strutture architettoniche rinascimentali, la Madonna inginocchiata in adorazione del Bambino, posto sopra un tabernacolo contenente un ostensorio in stile gotico, con San Giuseppe che lo sorregge amorevolmente. Accanto a loro, in piedi sulla destra, sta il vescovo Warmondo con il pastorale, la mitria in capo e un piviale verde riccamente decorato; tiene protettivamente la mano sinistra sulla spalla del donatore, anch'egli riccamente abbigliato.\nLa seconda tavola, conservata nella sala del capitolo attigua alla sacrestia, raffigura un\"Adorazione del Bambino con Santa Chiara e clarisse\"; proviene dall'ex monastero di Santa Chiara ad Ivrea, soppresso nel 1802. La scena raffigurata vede la Madonna inginocchiata in preghiera, con il Bambino adagiato su un lembo del suo mantello; attorno ad essi si stringono San Giuseppe e un nugolo di angioletti. In piedi sulla destra sta Santa Chiara che regge nella destra un ostensorio gotico e introduce al sacro evento una badessa devotamente inginocchiata, mentre dietro loro si intravedono le consorelle del monastero delle clarisse. \nUno stemma in basso a sinistra consente di risalire alla committente raffigurata nel quadro: si tratta della badessa Chiara Cagnis di Agli\u00e8 della casata dei conti di Castellamonte. \nOrgano a canne.\nL'organo della Cattedrale di Ivrea \u00e8 un pregevole strumento ottocentesco di scuola lombarda, da annoverarsi tra i pi\u00f9 importanti organi storici della regione. Fu costruito nel 1857 ad opera del celebre organaro bergamasco Felice Bossi, in seguito ai lavori di ampliamento della chiesa e di traslocazione della facciata. Tra gli elementi di maggior pregio sono da segnalare il canneggio in metallo, quasi interamente in stagno, e la presenza di un rarissimo registro di Principale 32' al I manuale, ancorch\u00e9 in tessitura reale dalla seconda ottava. Lo strumento \u00e8 situato in controfacciata, racchiuso da una cassa lignea riccamente decorata con fregi e dorature. Nel corso del tempo non sono state apportate modifiche sostanziali, eccezion fatta per l'intervento di Carlo Vegezzi-Bossi nel 1905, nell'ambito della cosiddetta riforma ceciliana \"(vedi la nota in fondo alla scheda tecnica)\".\nCaratteristiche tecniche:"}
{"id": "104800", "revid": "1305772", "url": "https://it.wikipedia.org/wiki?curid=104800", "title": "Promised Land", "text": "Promised Land o The Promised Land (in inglese \"Terra promessa\") pu\u00f2 riferirsi a:"}
{"id": "104801", "revid": "4506", "url": "https://it.wikipedia.org/wiki?curid=104801", "title": "Gustav Flatow", "text": ""}
{"id": "104802", "revid": "104458", "url": "https://it.wikipedia.org/wiki?curid=104802", "title": "Sovrani longobardi", "text": "Questa pagina contiene un elenco dei sovrani dei Longobardi dalle origini fino alla conquista del regno longobardo da parte di Carlo Magno nel 774.\nIl loro titolo in latino era \"Rex Langobardorum\" oppure \"Rex gentis Langobardorum\". Con Alboino, nel 568-569, i Longobardi diedero inizio alla conquista dell'Italia, che tuttavia non completarono nemmeno nell'VIII secolo, il momento di massima espansione del regno. Nondimeno Agilulfo, re dal 591 al 616, si fregi\u00f2 del titolo di re d'Italia (\"Rex totius Italiae\") e fu costante lo sforzo dei sovrani longobardi (in particolar modo Grimoaldo e Liutprando) di tradurre in realt\u00e0 tale rivendicazione e quindi di estendere effettivamente il loro dominio all'intera penisola.\nDopo la venuta in Italia.\nA partire dall'818 il titolo di re dei Longobardi, che fu progressivamente soppiantato da quello di re d'Italia, fu assunto da Lotario I e dai suoi successori.\nSceafa.\nNel poema anglosassone \"Widsith\" si fa menzione di un certo Sceafa Longbeardum (\"Sceafa dei Longobardi\"), attribuendogli il titolo di re longobardo. Tuttavia Sceafa non figura da nessuna parte nelle fonti e nei miti longobardi, che risalgono indietro nel tempo soltanto fino a Ibor e Aio. Il \"Widsith\" risale al IX secolo, mentre l\"'Origo Gentis Langobardorum\" data almeno all'anno 600, dunque \u00e8 una fonte pi\u00f9 antica e certamente pi\u00f9 originale. Sceafa insomma potrebbe essere soltanto il frutto dell'invenzione dell'anonimo poeta anglosassone, che nell'elencare il nome di popoli e dei loro re assegn\u00f2 Sceafa ai Longobardi."}
{"id": "104803", "revid": "1318658", "url": "https://it.wikipedia.org/wiki?curid=104803", "title": "Dunkerque", "text": "Dunkerque (pronuncia francese ; \"Dunk\u00e8ke\" in piccardo, \"Duinkerke\" in olandese, \"Duunkerke\" in fiammingo, \"D\u00fcnkirchen\" in tedesco, \"Dunkirk\" in inglese, \"Doncherca\", \"Doncherche\", \"Duncherca\" o \"Duncherche\" in italiano storico) \u00e8 un comune francese di abitanti situato nel dipartimento del Nord, nella regione dell'Alta Francia, importante citt\u00e0 portuale situata a dal confine con il Belgio.\nOrigine del nome.\nIl nome deriva dall'olandese \"duin\" (duna) e \"kerke\" (chiesa). Dalla met\u00e0 del XX secolo la citt\u00e0 venne posta nell'area di lingua fiamminga (dialetto olandese), attualmente il dialetto di lingua olandese pu\u00f2 ancora essere trovato in alcune zone nonostante nella maggior parte del territorio esso sia stato quasi interamente soppiantato dal francese. Dunkerque \u00e8 \"Duunkerke\" in fiammingo occidentale e \"Dunk\u00e8ke\" in piccardo.\nGeografia fisica.\nTerritorio.\nDunkerque sorge sulle rive del mare del Nord, a 65 km a nord-ovest di Lilla.\nStoria.\nA causa della sua posizione strategica, fu a lungo contesa da Spagna, Paesi Bassi, Francia e Inghilterra. Gli olandesi ne ebbero per un breve tempo il controllo durante la rivoluzione olandese, prima che se ne reimpossessassero gli Spagnoli, guidati da Alessandro Farnese, grazie anche all'aiuto di alcuni corsari. Divenuta poi la principale base dei corsari favorevoli alla corona spagnola nella guerra degli 80 anni, fu nei suoi cantieri che vennero costruite le prime fregate.\nI corsari (\"Particulieren\") di Dunkirk disponevano di quasi 100 navi armate per la guerra di corsa (anche se parte di esse faceva porto in altre localit\u00e0, come Ostenda e Nieuwpoort) con cui colpivano soprattutto i commerci olandesi (ma anche britannici, danesi, svedesi, e francesi, a seconda delle guerre in corso). Nel periodo 1621-1631 ad esempio, i corsari catturavano una media annuale di 229 navi olandesi e 60 navi inglesi, inclusi, per\u00f2, anche i grossi pescherecci attrezzati per la pesca al largo di Terranova o per quella alle aringhe al largo della Norvegia. Nel 1646 la citt\u00e0 fu conquistata dai francesi, prontamente respinti per\u00f2, dagli spagnoli sei anni pi\u00f9 tardi.\nNel 1657, al termine di un conflitto tra gli Asburgo e l'Inghilterra di Oliver Cromwell, la citt\u00e0 entr\u00f2 nei possedimenti del Commonwealth of England. Tuttavia, una volta ripristinata la monarchia inglese al di l\u00e0 della Manica, Dunkerque fu venduta il 17 ottobre 1662 per sterline da Carlo II d'Inghilterra al re di Francia Luigi XIV. Durante il tardo Seicento, la monarchia francese vi costru\u00ec un ampio sistema di fortificazioni che proteggeva uno dei migliori porti del regno di Francia, dotato di un innovativo sistema di chiuse in grado di stabilizzare la marea in un'area abbastanza grande da contenere una trentina di vascelli.\nTra il 1672 e il 1713 la citt\u00e0 torn\u00f2 a essere una delle capitali della guerra di corsa in Europa, questa volta a favore della Francia, ospitando capitani come Jean Bart e lo svedese Lars Gathenhielm. Proprio la pericolosit\u00e0 di questo porto (e la vicinanza alla Manica e alle coste inglesi) preoccup\u00f2 la dirigenza britannica, che nel 1713 (trattato di Utrecht) e nei successivi trattati di pace con la Francia (come il trattato di Parigi del 1763) ottenne la del porto e la demolizione delle fortificazioni. La Gran Bretagna mantenne fino al 1779 un console in citt\u00e0 per verificare che queste condizioni fossero garantite.\nCelebre episodio della storia novecentesca della citt\u00e0 \u00e8 la battaglia di Dunkerque, che vide il reimbarco dei resti dell'esercito francese e del corpo di spedizione britannico incalzati dalle truppe tedesche durante l'invasione della Francia avvenuta nel 1940, nelle prime fasi della seconda guerra mondiale. Sar\u00e0 anche il luogo dove verr\u00e0 stipulato il trattato di Dunkerque, alleanza postbellica tra Francia e Inghilterra contro il pericolo tedesco.\nGeografia antropica.\nIl comune di Dunkerque \u00e8 cresciuto nel tempo assorbendo altre realt\u00e0 municipali circostanti:\nCantoni.\nFino alla riforma del 2014, il territorio comunale della citt\u00e0 di Dunkerque era ripartito su tre cantoni:\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 di Dunkerque \u00e8 stato ripartito su tre cantoni:\nEconomia.\nDunkerque \u00e8 il terzo porto di Francia, dopo Marsiglia e Le Havre. Altre attivit\u00e0 economiche vitali per la citt\u00e0 sono l'industria alimentare, quella petrolchimica, siderurgica, chimica e cantieristica.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada A16 che unisce l'area metropolitana di Parigi con la frontiera belga.\nFerrovie.\nLa stazione di Dunkerque \u00e8 capolinea della linea per Arras ed \u00e8 servita da una serie di treni per Calais, Lilla e Parigi.\nSport.\nLa squadra di calcio della citt\u00e0 \u00e8 l'USL Dunkerque che disputa le sue partite interne allo stadio Marcel-Tribut."}
{"id": "104806", "revid": "486946", "url": "https://it.wikipedia.org/wiki?curid=104806", "title": "Memoria Estesa", "text": ""}
{"id": "104807", "revid": "486946", "url": "https://it.wikipedia.org/wiki?curid=104807", "title": "Memoria Espansa", "text": ""}
{"id": "104808", "revid": "486946", "url": "https://it.wikipedia.org/wiki?curid=104808", "title": "Memoria Base", "text": ""}
{"id": "104809", "revid": "486946", "url": "https://it.wikipedia.org/wiki?curid=104809", "title": "Memoria convenzionale", "text": ""}
{"id": "104810", "revid": "1632387", "url": "https://it.wikipedia.org/wiki?curid=104810", "title": "Eternit\u00e0", "text": "Il termine eternit\u00e0 indica una condizione a-temporale, ingenerata, immutabile, imperitura: vi \u00e8 assoluta mancanza di divenire, in quanto mutamento di materia, condizione di misurabilit\u00e0 del tempo, epper\u00f2 assente appunto nell'eternit\u00e0.\nL'eternit\u00e0 come temporalit\u00e0 illimitata.\nIl concetto di eternit\u00e0 si presenta nella filosofia antica con Platone e Aristotele nella forma di una successione cronologica illimitata, in cui cio\u00e8 si sussegue una sequenza ideale di intervalli di tempo in numero illimitato sia precedenti sia posteriori a un istante dato (secondo la concezione del tempo propria della fisica). Non esistendo alcuno strumento in grado di misurare un tale intervallo privo di limiti, esso si configura come congettura, e pertiene quindi al campo della metafisica.\nIn altro senso, tuttavia, l'eternit\u00e0 pu\u00f2 caratterizzarsi come temporalit\u00e0 ciclica come ad esempio nel concetto di Nietzsche dell'eterno ritorno. In questo caso infatti l'attimo come intervallo cronologico minimo viene inteso anche, metafisicamente, come punto di congiunzione del tempo cronologico, caratterizzato dalla linearit\u00e0 del tempo, con una sussistente temporalit\u00e0 circolare, caratterizzata dall'eterna ripetizione dello stesso attimo.\nL'eternit\u00e0 come atemporalit\u00e0.\nNella riflessione teologica di Agostino di Ippona il tempo stesso ha avuto un inizio, una concezione che \u00e8 risultata in accordo con la cosmologia contemporanea. Dato che Dio pre-esiste al tempo, anzi lo crea, deve trovarsi in una condizione atemporale. Lo stesso concetto di eternit\u00e0 atemporale compare in Boezio e poi nella filosofia medievale con Anselmo d'Aosta, Tommaso d'Aquino, ecc.\nIn questo senso, che ha a che fare pi\u00f9 direttamente con la rivelazione propria di alcune religioni, la temporalit\u00e0 eterna propria della divinit\u00e0 \u00e8 radicalmente altra dalla temporalit\u00e0 definita e limitata propria del genere umano. La storia dunque trova il suo limite, in questa concezione, nell'eternit\u00e0 che \u00e8 destinata a porvi fine trascendendola e portando a compimento il suo senso profondo.\nSimbolismo.\nL'eternit\u00e0 \u00e8 spesso simboleggiata dall'immagine di un serpente che divora la sua coda, noto come \"Ouroboros\". Anche il cerchio \u00e8 usato comunemente come allegoria dell'eternit\u00e0, cos\u00ec come il simbolo matematico dell'infinito: \u221e."}
{"id": "104811", "revid": "599013", "url": "https://it.wikipedia.org/wiki?curid=104811", "title": "Expanded Memory Specification", "text": "Expanded Memory Specification (abbreviato EMS), in informatica, \u00e8 una specifica per l'utilizzo della memoria espansa nel sistema operativo MS-DOS sviluppata congiuntamente da Lotus, Intel, e Microsoft. Per questo veniva chiamata dagli esperti di settore LIM EMS, dalle iniziali delle societ\u00e0 coinvolte).\nStoria.\nSono state rilasciate diverse versioni della specifica; la prima versione che ha avuto un'ampia adozione \u00e8 stata la 3.2, che era capace di pilotare fino a 8 MB di memoria espansa, utilizzando parte della cosiddetta \"memoria superiore\" (\"upper memory\") per mappare blocchi memoria oltre il limite di 1 MB. La \"memoria superiore\" era la memoria che si trovava tra i 640 KB e 1 MB (per un totale di 384 KB), e che era utilizzata dal sistema come area di lavoro per il BIOS (Basic Input/Output System), e come memoria video e per le schede di espansione.\nUna versione successiva, la 4.0, incorpor\u00f2 lo standard \"EEMS\" (\"Enhanced Expanded Memory System\") sviluppato dalle aziende AST Research, Quadram e Ashton-Tate. Questa versione poteva mappare fino a 32 MB di memoria espansa, poteva mappare anche tutte le aree di memoria sotto a 1 MB, e incorporava alcune funzionalit\u00e0 per il multi-tasking in DOS.\nFino a circa la met\u00e0 degli anni '90, la memoria espansa era la soluzione preferita per aggiungere memoria a un PC, ed era soprattutto utilizzata dai giochi e da alcuni programmi professionali che richiedevano una cospicua quantit\u00e0 di memoria. Il suo utilizzo and\u00f2 a scemare quando il sistema operativo Microsoft Windows (a partire dalla versione 3.0) divenne la piattaforma preferita per le nuove applicazioni.\nUtilizzo.\nConsentiva al sistema operativo di accedere a locazioni di memoria RAM (\"Random Access Memory\") oltre la memoria convenzionale, limitata a 1 MB nell'hardware PC IBM XT compatibile. La memoria convenzionale era la memoria direttamente accessibile dalle istruzioni del processore, e il processo che consentiva l'utilizzo della memoria aggiuntiva era conosciuto come \"bank switching\" ed all'epoca noto per esser stato usato sulle piastre di espansione usate dall'Apple Pascal sull'Apple II per raggiungere i 128Kb, 256Kb o il megabyte su un processore 6502."}
{"id": "104814", "revid": "125096050", "url": "https://it.wikipedia.org/wiki?curid=104814", "title": "Lotus", "text": ""}
{"id": "104815", "revid": "110157", "url": "https://it.wikipedia.org/wiki?curid=104815", "title": "Lotus Software", "text": "Lotus Software (chiamata Lotus Development Corporation prima dell'acquisizione da parte di IBM) \u00e8 una societ\u00e0 commerciale statunitense di informatica con sede a Cambridge, nel Massachusetts. Lotus fu fondata nel 1982 da Mitch Kapor e Jonathan Sachs. Il primo prodotto di Lotus fu un software per presentazioni per l'Apple II conosciuto col nome di \"Lotus Executive Briefing System\", ma l'azienda \u00e8 soprattutto nota per il foglio elettronico Lotus 1-2-3 distribuito nel 1983 e per il prodotto collaborativo Lotus Notes. Attualmente Lotus fattura come divisione Lotus Software di IBM con software ufficio per grandi divisioni e multinazionali."}
{"id": "104816", "revid": "11472", "url": "https://it.wikipedia.org/wiki?curid=104816", "title": "Complessit\u00e0 P e NP", "text": ""}
{"id": "104818", "revid": "286641", "url": "https://it.wikipedia.org/wiki?curid=104818", "title": "P\u00ebtr Il'i\u010d \u010cajkovskij", "text": "Bench\u00e9 di talento musicale precoce, \u010cajkovskij studi\u00f2 giurisprudenza. Nella Russia dell'epoca, l'istruzione musicale non era regolamentata e le opportunit\u00e0 di studiare musica accademicamente erano limitate. Al sorgere per lui di tali opportunit\u00e0, abbandon\u00f2 la carriera di avvocato ed entr\u00f2 nel neonato Conservatorio di San Pietroburgo. Compiuti gli studi, forgi\u00f2 un proprio stile musicale russo, consolidando l'uso di convenzioni compositive della musica classica accanto alla musica tradizionale russa, raggiungendo cos\u00ec notoriet\u00e0 internazionale, bench\u00e9 non sempre ben ricevuto dalla critica russa.\nNonostante il successo popolare, la sua vita fu costellata di eventi che lo condussero alla depressione e a una visione fatalista dell'esistenza: in giovent\u00f9 la morte della madre, il naufragio delle relazioni interpersonali poi e l'inaccettabilit\u00e0 per la societ\u00e0 dell'epoca della sua omosessualit\u00e0 contribuirono a questa condizione. La morte \u00e8 ufficialmente attribuita al colera, ma le sue circostanze sono dibattute; \u00e8 stato anche ipotizzato il suicidio, per contagio volontario con la malattia o mediante altra forma di avvelenamento.\nBiografia.\nL'infanzia e la giovinezza.\nConsiderato oggi come uno dei pi\u00f9 grandi musicisti russi e fra i pi\u00f9 significativi nella storia musicale (oltre che eseguiti), \u010cajkovskij nacque a Kamsko-Votkinsk, Russia, da un ingegnere minerario russo e dalla sua seconda moglie, Aleksandra Andreevna d'Assier, una donna di nobili origini francesi e russe, ma nata a San Pietroburgo nel 1812. Le ascendenze complessive del futuro musicista mescolavano anche sangue polacco, cosacco e tedesco.\nTerzo di sette figli della coppia: Ekaterina, primogenita, nata nel 1836 ma morta nei primi anni di vita; Nikolaj, 1838 e \u2013 dopo il musicista \u2013 l'amatissima da lui sorella Aleksandra, 1842, quindi Ippolit, 1843 ed infine i due gemelli, Modest (suo futuro primo biografo) e Anatolij, 1850.\nLa sorellastra Zinaida, nata nel 1829, era nata da un primo matrimonio del padre del musicista che si spos\u00f2 tre volte nel corso della propria vita. Questa sorellastra ebbe un ruolo \"negativo\" nella fanciullezza di \u010cajkovskij, secondo diverse biografie tra cui quelle di Nina Nikolaevna Berberova e Hofmann. Il legame coi fratelli fu sempre molto intenso specie con Aleksandra e Modest in particolare, il quale pu\u00f2 essere considerato il vero confidente assoluto di tutta una vita.\nInizi\u00f2 a prendere lezioni di pianoforte all'et\u00e0 di cinque anni (dopo un primo intervento materno), da una serva liberata, Marja Markovna Pal\u010dikova. Fu in questo periodo che la forte inclinazione e sensibilit\u00e0 musicale si manifest\u00f2, tanto da preoccupare l'istitutrice Fanny D\u00fcrbach come lei stessa raccont\u00f2 poi al fratello Modest.\nAlta sensibilit\u00e0 per la musica s\u00ec, ma anche in generale affettiva contrassegnarono l'infanzia di P\u00ebtr delineando una personalit\u00e0 emotiva con punte di morbosit\u00e0 che tutta la bibliografia ha sottolineato: i rimproveri dell'istitutrice lo feriscono, la morte di un compagno di famiglia a cui ha trasmesso involontariamente la scarlattina lo fa sentire colpevole e se ne dispera all'eccesso. Del resto quando P\u00ebtr a dieci anni era stato separato dalla famiglia a seguito della sua iscrizione alle scuole preparatorie in San Pietroburgo, la partenza della madre che faceva ritorno-dopo averlo accompagnato-alla dimora familiare, scaten\u00f2 la sua disperazione nel momento in cui la carrozza s'allontanava ed il ragazzo urlando inseguiva in lacrime il veicolo.\nGli studi musicali eran proseguiti nel 1848 con il pianista Filippov.\nNel 1850 assistette con la madre per la prima volta ad un'opera lirica: \"Una vita per lo Zar\" di Michail Ivanovi\u010d Glinka. Quest'opera e il \"Don Giovanni\" di Wolfgang Amadeus Mozart costituiranno sempre una pietra di paragone per il compositore.\nLo stesso anno, super\u00f2 l'esame per l'ammissione alla Scuola imperiale di giurisprudenza di San Pietroburgo che frequenta per i successivi nove anni, un destino, quello di burocrate, notevolmente diffuso nel ceto al quale \u010cajkovskij apparteneva (anche i suoi due fratelli gemelli compirono eguali studi).Nella Scuola di Giurisprudenza strinse amicizie che si prolungarono per tutta l'esistenza, scoprendo anche debolezze umane quali quella per il fumo ed il bere\n(fu sempre un accanito fumatore ed amante dell'alcool, inclinazione, quest'ultima, anche del di lui padre).\nIn questo ambiente si realizzarono per \u010cajkovskij anche le prime esperienze omosessuali; la non marginale questione dell'omosessualit\u00e0 del musicista \u00e8 stata ed \u00e8 ampiamente trattata.\nUna conoscenza speciale avvenne con il futuro poeta Aleksej Nikolaevi\u010d Apuchtin che ebbe su di lui un forte influsso personale come \u00e8 raccontato, per esempio, dalla Berberova nel suo libro.\nMolte di queste amicizie, indipendentemente dalla componente amorosa, furono importanti per \u010cajkovskij e in esse trov\u00f2 sostegno e riferimento.\nDurante gli anni alla Scuola di Giurisprudenza P\u00ebtr Il'i\u010d, ebbe ampio modo di frequentare tanto il teatro d'opera e di prosa quanto il balletto, con le sue celebrate stelle, cosa che gli sarebbe diventata in futuro utile. Nella Scuola stessa prese lezioni di canto corale (possedeva una bella voce di soprano ossia voce bianca) e ricominci\u00f2 lo studio del pianoforte con il famoso costruttore di strumenti Becker.\nA sedici anni ascolt\u00f2 per la prima volta il \"Don Giovanni\" di Mozart: fu un colpo di fulmine, un'assoluta rivelazione del proprio destino per la musica: \u00abA Mozart sono debitore della mia vita dedicata alla musica\u00bb.Scrive anche in uno stesso articolo critico-musicale: \nE sul \"Requiem\" del salisburghese non aveva dubbi: \nAltri studi pianistici seguiranno alla conclusione della frequenza della Scuola di Giurisprudenza, 1859 e al conseguente impiego al Ministero della Giustizia (due cose alle quali \u010cajkovskij dava scarsa rilevanza, sebbene fosse uscito dalla Scuola come uno dei migliori del proprio anno): essi saranno appresi per tre anni (siamo nel 1855) attraverso un celebre maestro dell'epoca, Rudol'f Vasil'evi\u010d Kjundinger (1832-1913).\nQuel tempo (ultimo anno della Scuola di Giurisprudenza) fu per \u010cajkovskij ricco ed appagante sotto l'aspetto di vita di societ\u00e0, ove riscuoteva non marginali successi, anche nel campo femminile, riuscendo simpatico a tutti (\u00abun giovanotto proprio per bene\u00bb, scrive la Berberova).\nTuttavia, nel giugno del 1854, la sua adorata madre mor\u00ec a seguito di un'epidemia di colera e anche il padre, il giorno dopo il funerale, ebbe un malore, riuscendo a scampare alla morte. Lo stesso musicista scriver\u00e0 nel 1878: \u00ab\u00c8 stata la mia prima esperienza di profondo dolore. La sua morte ha avuto un'influenza enorme su ci\u00f2 che poi \u00e8 stato di me e della mia intera famiglia [...] Ogni momento di quel giorno spaventoso \u00e8 vivido in me come fosse ieri\u00bb. \nAccettando la versione ufficiale della morte (vedi oltre nella pagine e alla voce Morte di P\u00ebtr Il'i\u010d \u010cajkovskij), risulta singolare che il compositore russo concluda la propria esistenza a causa dello stesso male, per quanto a quel tempo il colera fosse comune in Russia.\nLo stesso anno, 1854, vede la prima composizione che il musicista considerasse degna di essere conservata: \"Anastasie-Valse\", dedicata alla governante Anastasija Petrovna (pubblicata nel 1913).\nUna canzoncina infantile era stata \"composta\" a orecchio \"La nostra mamma a Pietroburgo\" gi\u00e0 nel 1844 e sempre in anni vicini al 1854 fantastica pi\u00f9 che altro su un'opera teatrale.\nLe prime composizioni.\n\u010cajkovskij fu per tutta la vita un viaggiatore instancabile (visit\u00f2 circa 150 luoghi). Nel 1861 compie il primo viaggio estivo all'estero, visitando Germania, Belgio, Parigi e Londra, frequentando opere e concerti.Gli studi musicali post-diploma proseguiranno mentre era in forza al Ministero della Giustizia (dove lavor\u00f2 con una certa trascuratezza per tre anni, cosa che gli permetteva del resto di far vita mondana, come ricorda il fratello Modest), ma successivamente al ritorno dal suddetto viaggio, pur riprendendo il lavoro al Ministero si dedicher\u00e0 maggiormente alla musica, tralasciando i diversivi.\nAnteriormente al 1859 in Russia non solo non esistevano scuole ufficiali per l'insegnamento musicale, ma anche lo \"status\" di musicista era negato.\nUn giovane dell'aristocrazia \"doveva\" frequentare l'opera, conoscere la musica e magari saper suonare e addirittura comporre \"qualche cosa\", ma un gentiluomo che abbracciasse la musica come professione era una cosa da non prendersi nemmeno in considerazione.\nLa maggior parte degli artisti e della musica eseguita era straniera.\nGli italiani vi imperavano pur esistendo del resto una tradizione musicale, seppur pi\u00f9 propriamente popolare e religiosa.\nFu merito del musicista Anton Grigorevi\u010d Rubin\u0161tejn (1829-1894) e del mecenatismo della granduchessa Elena Pavlovna (zia dello zar Alessandro II Romanov) fondare (1859) la cosiddetta Societ\u00e0 Musicale Russa, poi trasformata, nel 1862, in Conservatorio diretto dallo stesso Rubin\u0161tejn, con autorevoli docenti.\nSulla scia di tale avvenimento nel 1866 fu aperto un Conservatorio anche a Mosca, fondato e diretto dal fratello di Anton Rubin\u0161tejn, Nikolaj.Va segnalato che sempre nel 1862 a Pietroburgo si iniziarono i corsi della Scuola Musicale Gratuita, rappresentante la corrente radicale e progressista della musica russa, che si opponeva all'accademismo di derivazione austro-tedesca ed italiana dominante nei Conservatori dei Rubin\u0161tejn, sotto la guida di Milij Alekseevi\u010d Balakirev (1837-1910) e in essa si form\u00f2 il famoso Gruppo dei Cinque.\nDocente di teoria musicale nel Conservatorio di San Pietroburgo era un musicista minore, Nikolaj Ivanovi\u010d Zaremba (1821-1879): \u010cajkovskij divenne suo allievo e studi\u00f2 composizione con Anton G. Rubin\u0161tejn, abbandonando l'impiego statale nel 1863.\nIn quegli anni compose svariati pezzi minori, romanze per canto e pianoforte, pezzi per pianoforte solo e un coro \" Prima del sonno\" (in origine a cappella poi rielaborato con l'aggiunta dell'orchestra), un pezzo per archi in Sol maggiore \"Allegro ma non tanto\".Nel 1864 scrive\" L'uragano\": un'ouverture in Mi minore, op. 76 postuma, dal dramma omonimo di Aleksandr Nikolaevi\u010d Ostrovskij.\nDirige pure l'orchestra del Conservatorio nel 1865 nella sua nuova ouverture in Fa maggiore per piccola orchestra (prima versione).\nLa direzione orchestrale sar\u00e0 per \u010cajkovskij sempre un grande problema dato il carattere timido, ma nel tempo e con la maturit\u00e0 egli divenne un applaudito interprete non solo della propria musica e anche all'estero.\nPrima ancora del diploma gli venne offerto da Nikolaj G. Rubin\u0161tejn su suggerimento del proprio fratello, di trasferirsi a Mosca, per insegnare teoria nel nuovo Conservatorio di col\u00e0.\nNel 1866 termin\u00f2 gli studi al Conservatorio di San Pietroburgo iniziati nel 1861, diplomandosi con una composizione \"Alla gioia\", per soli, coro ed orchestra, tratta da un testo di Schiller, tema obbligato in quella circostanza (lo stesso usato da Ludwig van Beethoven nel finale della Sinfonia n.9).\nIn quell'anno fu nominato professore di teoria e armonia mantenendo quella posizione fino al settembre del 1878.\nNel 1866 compone, non senza incertezze, la Sinfonia n.1 in Sol minore, op. 13, sottotitolata \"Sogni d'inverno\", che verr\u00e0 rielaborata pi\u00f9 volte (una pratica abbastanza usuale nel musicista). Si tratta di una composizione giovanile, ma con tratti distintivi gi\u00e0 presenti.\nL'anno seguente \u00e8 la volta della prima opera lirica portata a reale compimento: \"Voevoda\" \"(Il voivoda)\" dal dramma di Aleksandr Nikolaevi\u010d Ostrovskij.L'opera ebbe quattro repliche e successo ma non fu pi\u00f9 ripresa e l'autore distrusse la partitura, sebbene alcune parti siano finite nella successiva opera lirica \"Opri\u010dnik\" \"(L'ufficiale della guardia)\" e nel balletto \"Il lago dei cigni\" (essa venne comunque ricostruita sui materiali d'orchestra e ripresentata nel 1949).La forte spinta autocritica di \u010cajkovskij va qui evidenziata, tanto nella suddetta prassi di rielaborare proprie composizioni, quanto nelle azioni pi\u00f9 drastiche, come la distruzione, sebbene spesso venissero salvate parti che venivano trasferite opportunamente in altri lavori.\u00c8 di quegli anni l'avvicinamento, prudente, al Gruppo dei Cinque anche se le simpatie verso i musicisti che componevano il gruppo furono diverse, con aperta ostilit\u00e0 in particolare verso Modest Petrovi\u010d Musorgskij.\nLe composizioni della prima maturit\u00e0.\nL'anno 1868 segna nella vita del musicista l'episodio sentimentale con la cantante belga D\u00e9sir\u00e9e Art\u00f4t: si parler\u00e0 per giunta di matrimonio. La cantante fin\u00ec invece sposa di un celebre baritono spagnolo, ma rest\u00f2 amica di \u010cajkovskij, con cui mantenne una corrispondenza ed ebbe successivi incontri (il musicista scriver\u00e0 musica sotto l'influsso di questo amore platonico e - pi\u00f9 tardi - dedic\u00f2 alla signora le \" Six M\u00e9lodies\", op. 65, del 1888).Gradatamente si intensifica il lavoro compositivo, per il quale alla fine opter\u00e0, come si \u00e8 visto, abbandonando l'insegnamento e dedicandosi alla critica musicale.\nL'ouverture-fantasia \"Romeo e Giulietta\" del 1869, ma rivista nel 1870 e 1880, \u00e8 uno dei prodotti migliori tanto per la forma che per contenuti (il musicista non ha ancora trent'anni del resto) ed in essa \u010cajkovskij far\u00e0 confluire (modalit\u00e0 a lui peculiare) il programma letterario shakesperiano, con le sue proprie spinte emotive, secondo molti biografi, attorno un amore di allora per un allievo del Conservatorio, il quindicenne Eduard Zak.\nLa vicenda ebbe un finale tragico quando nel 1873 il giovane si tolse poi la vita a diciannove anni..\nUna nuova opera lirica (dopo due tentativi abbandonati) vede la luce tra il 1870 e il 1872, \"Opri\u010dnik\" \"(L'ufficiale della guardia)\" ed un'altra ancora poco pi\u00f9 tardi, nel 1874: \"Kuznec Vakula\" \"(Il fabbro Vakula)\", rielaborata, quest'ultima, sotto il titolo \"\u010cerevi\u010dki\" \"(Gli stivaletti)\" nel 1885. Come si vede l'attrazione verso la musica lirica teatrale fu sempre notevole nel musicista, anche se nel genere i titoli chiave saranno \"Evgenij Onegin\" (\"Eugenio Onieghin\") e \"Pikovaja dama\" (\"La dama di picche\"). Una gran parte della critica musicale ritiene del resto che il migliore \u010cajkovskij stia proprio nel settore teatro musicale e nelle ultime tre sinfonie nonch\u00e9 nel balletto.\nDue nuove sinfonie si aggiungono: la cosiddetta \"Piccola Russia\" in Do minore, op. 17, del 1872 (poi rivista) e la \"Polacca\" in Re maggiore, op. 29, del 1875.\nInoltre il musicista si dedica alla cameristica con tre quartetti per archi, l'op. 11 in Re maggiore (1871) e che riscuote il consenso di un illustre ascoltatore, Lev Tolstoj, l'op. 22 in Fa maggiore (1874) e l'op. 30 in Mi bemolle minore (1876).\nTra il 1874 e il 1875 si realizza quello che diventer\u00e0 uno dei pezzi pi\u00f9 celebri dell'autore, il Concerto n. 1 in Si bemolle minore op. 23, rivisto due volte, anche se l'edizione pubblicata nell'agosto del 1879 (con modifiche del 1888) \u00e8 quella correntemente eseguita.\nA trentacinque anni \u010cajkovskij compie l'apertura ad un genere musicale generalmente sottostimato all'epoca, la musica di balletto e ad essa dovr\u00e0 buona parte della sua fama.\nNel 1877 va in scena al Teatro Bol'\u0161oj di Mosca \"Lebedinoe ozero\" \"(Il lago dei cigni)\", op. 20, scritto nei due anni precedenti e nato durante una delle tanti estati trascorse con la famiglia della sorella ed i nipoti, un angolo di serenit\u00e0 spirituale al quale il musicista fece ricorso sovente.Il balletto ha un valore musicale davvero speciale, anche per le componenti \"drammaturgico-musicali\" (\u010cajkovskij fa un uso intensivo del cosiddetto leitmotiv e delle tonalit\u00e0, con una cura particolare per la strumentazione).\nTra l'estate e l'autunno del 1876 compone il poema sinfonico op. 32 \"Francesca da Rimini\", un altro dei suoi lavori per grande orchestra oggi pi\u00f9 eseguiti.Sempre nel 1876 assiste tanto alla \"Carmen\" di Georges Bizet, quanto alla prima assoluta della \"Tetralogia (L'anello del Nibelungo)\" di Richard Wagner, traendone - per diverse ragioni - motivi di entusiasmo (nel primo caso) o di critica (nel secondo, anche se le composizioni scritte in quel periodo risentono di effetti strumentali debitori al musicista tedesco).\n\"Carmen\" inoltre far\u00e0 capolino anni dopo nel momento di creazione della propria opera lirica \"La dama di picche\".\nL'incontro con Nade\u017eda von Meck.\nGli eventi biografici che daranno una marcatura indelebile alla vita del musicista si verificheranno proprio tra la fine del 1876 e il 1877 e costituiscono due capitoli a s\u00e9, degni di essere indagati assieme al mistero sulla sua morte prematura (come infatti i biografi, ancora oggi, continuano a fare, per fini non solo di curiosit\u00e0 ma perch\u00e9 \u010cajkovskij fu un tipico artista dell'Ottocento, ove le sue proprie vicende personali si saldarono sempre con la creazione artistica).\nL'indagine critico-biografica caratteristica del secolo seguente e ancora poi, con ricorsi anche alla psicoanalisi, cercher\u00e0 di mettere in luce, gli aspetti della sua complessa personalit\u00e0 pi\u00f9 di quanto non fosse gi\u00e0 blandamente avvenuto nelle prime, pur non marginali opere biografiche (vedi sezione \"Letteratura e cinema\").\nNade\u017eda Filaretovna von Meck, nata nel 1831 e dunque pi\u00f9 vecchia di nove anni rispetto a \u010cajkovskij, era una russa di classe media che aveva ottenuto il titolo nobiliare sposando Karl von Meck, un ingegnere ferroviario, originario della regione baltica dell'antico Impero. Le condizioni economiche della famiglia (con molti figli) furono disagiate per lungo tempo (lo ricorder\u00e0 la donna stessa in una lettera a \u010cajkovskij), ma cambiarono tuttavia verso il 1860, in virt\u00f9 della concessione governativa, ottenuta con intrighi e corruzioni, per la costruzione di tre importanti linee ferroviarie.\nRimasta vedova nel 1876, la donna si ritrov\u00f2 un'immensa fortuna e - intelligente, pur se dispotica - amante delle arti e della musica in particolare, prese a diventare uno di quei mecenati che la storia russa del tempo vide non di rado.\nLa von Meck, buona dilettante, cercava all'epoca un giovane violinista che potesse accompagnarla nel repertorio per solista e pianoforte. Tramite Nikolaj G. Rubin\u0161tejn la scelta cadde su Iosif Iosifovi\u010d Kotek, che aveva allora ventun anni, allievo di \u010cajkovskij ed anche\u2013a suo tempo\u2013uno degli amanti del musicista.\nKotek fu il tipico \"rappresentante\" del giovane maschio \"medio\" che faceva perdere la testa al musicista e i documenti (lettere, diari) accuratamente salvati dal solerte fratello Modest, se letti alla fonte, danno certamente ragione ai biografi come Poznansky, che insistono per un \u010cajkovskij orgoglioso della sua omosessualit\u00e0 (o comunque sereno\nsulla propria condizione di omosessuale), rivelando altres\u00ec tratti del carattere balzano a dir poco dell'uomo.\nFu cos\u00ec che il nome del compositore venne fatto e una commissione inoltrata (Kotek sapeva benissimo dei bisogni economici di \u010cajkovskij): lautamente ricompensata, s'intende. La prima lettera della donna al musicista \u00e8 del 30 dicembre 1876: \u00abLa prego di credere che con la sua musica la mia vita \u00e8 davvero diventata pi\u00f9 facile e piacevole\u00bb.\nLa risposta non si fece attendere ed arriv\u00f2 il giorno dopo.\u00c8 l'inizio di un rapporto particolarissimo, fatto di detto e non detto tra i due, di una dipendenza spirituale reciproca, analizzata ormai sin troppo dai biografi e purtuttavia carica di fascino (ne ha data una personale lettura il regista Ken Russell nel suo film (vedi in \"Letteratura e cinema\" la sottosezione \"Film e documentari televisivi\").\nLa von Meck fu una delle tre donne importanti nella vita di \u010cajkovskij, assieme alla madre e alla sorella Aleksandra. A loro il musicista fece ricorso in varia misura e in diverse circostanze: pi\u00f9 esattamente \u00e8 possibile concordare con Maria Delogu quando dice: \u00abForse \u010cajkovskij sperava di trovare quella madre che tanto gli era mancata e di cui tutto sommato aveva molto pi\u00f9 bisogno che di un'amante\u00bb.\nLa von Meck divenne la principale finanziatrice del compositore, cui elargiva frequentemente grosse somme di denaro ed un regolare mensile. La cosa avveniva all'insegna di un autentico mecenatismo, pur apparendo scontata la \"facilit\u00e0\" dell'atto, vista la ricchezza di lei. Il musicista, dal canto suo, non si fece invero molti scrupoli nell'accettare e ricorrere sovente alla generosit\u00e0 di \"madame\".\nQuesto sostegno economico, al quale la von Meck si riteneva come obbligata tanto dalla propria posizione sociale quanto dal trasporto affettivo verso il musicista, consent\u00ec a \u010cajkovskij di abbandonare la cattedra al Conservatorio, per dedicarsi a tempo pieno alla composizione.\nLa donna fu anche una confidente privilegiata del musicista e la persona con cui intrattenne una fittissima corrispondenza: si scrivevano praticamente ogni giorno e anche pi\u00f9 volte al giorno (questo almeno per la prima parte della loro relazione epistolare) dal 1877 al 1890. Secondo lo specialista Brett Langston, curatore del sito in lingua inglese \"Tchaikovsky Research\", il numero complessivo sarebbe di milleduecentotr\u00e9 lettere (numero del 2009), di cui 768 scritte dal musicista e 435 dalla von Meck.\n\u010cajkovskij fu un grafomane assoluto, capace di arrivare a scriver ben 18 lettere al giorno; uno spazio, serale di solito, era puntualmente riservato a questo. Le lettere repertoriate nel \"The Tchaikovsky Handbook...\" ammontano a 5.248 (\"aggiornato\" a 5.259). La sua corrispondenza e i Diari sono sovente rivelatori come non mai.\nSecondo la stima al settembre 2011, le lettere scritte dal musicista sarebbero 5.347 a 389 corrispondenti diversi, tenendo tuttavia presenti le \"scoperte\" pi\u00f9 recenti di materiale sinora sconosciuto (quasi un centinaio).\nI due per reciproca, concorde volont\u00e0, non si incontrarono mai, anche se non mancarono delle eccezioni volute dal caso o dall'astuzia della von Meck, contro ben altri sentimenti del musicista, che temeva l'approccio fisico con lei, fermo nella sua costante idealizzazione dell'altro sesso.\nLe circostanze sono riportate da pi\u00f9 biografi. In una prima occasione, il musicista venne invitato (1878) a Firenze (una citt\u00e0 prediletta, ove frequentemente tornava e compose) da \"madame\" che vi soggiornava. Il \"gioco\" era anche quello di visitare le reciproche dimore in assenza l'un dell'altro oppure, come scrive lo stesso \u010cajkovskij:\n Un'ulteriore circostanza si verific\u00f2 l'estate dell'anno seguente, ospite il musicista in una tenuta della von Meck presso Simaki. Nonostante i rispettivi orari fossero coordinati in modo da evitare possibili incontri, come racconta sempre il musicista:\n La von Meck per\u00f2 gli scrisse: \nDel resto il musicista temeva questo \"pedinamento\" (che avrebbe potuto nascondere chiss\u00e0 quali \"pretese\") e rifiut\u00f2 di vedere persino l'ultimogenita della von Meck che, sembra autonomamente, aveva manifestato il desiderio di vedere l'uomo misterioso e chiedeva innocenti ragguagli fanciulleschi sul misterioso signore. E a \"madame\" scriveva sempre e comunque lettere piene delle sue tipiche circonlocuzioni, esternando un contegno che spesso non corrispondeva ai suoi sentimenti reali, viceversa rivelati ad amici e parenti.\nLa von Meck era una donna appassionata nelle proprie manifestazioni: durante gli anni di questa inusuale relazione con il musicista lo manifest\u00f2 chiaramente e tutt'altro che con desideri \"platonici\" (sebbene sempre velati), quando si rivolse significativamente a lui chiamandolo \"mio tesoro\", \"mio diletto\" e \"mio signore e Maestro\".\nIl musicista per parte sua si guard\u00f2 sempre bene dall'assecondare queste \"voglie\" di una vicinanza tangibile, che ovviamente capiva esservi da parte della mecenate.\u00c8 interessante tuttavia sapere che un accostamento fisico tra i due personaggi avvenne davvero, attraverso le nozze che i due favorirono (o si potrebbe dire \"stabilirono\", ovviamente per corrispondenza) tra un figlio della von Meck, Nikolaj e Anna, una delle figlie della sorella di \u010cajkovskij, Aleksandra Davydov (evento esplicito circa i desideri suddetti della baronessa).\nNel 2013 uno dei canali culturali della televisione russa, ha mandato in onda un Concerto-drammaturgia dedicato al rapporto tra la von Meck e il musicista (vedi sezione \"Letteratura e Cinema\").\nMatrimonio e separazione.\nSeriamente convinto che ogni vicenda umana, specie quelle che lo riguardavano, fosse sotto l'influsso del destino - con la maiuscola (aveva scritto del resto nel 1868 un lavoro sinfonico titolato \"Fatum\") - \u010cajkovskij lesse questa relazione con la von Meck in tal senso, ma non solo, come si vedr\u00e0.\nDel resto egli espresse tali convincimenti non unicamente a parole o con modalit\u00e0 tipicamente russe del tempo, ma nella propria \"filosofia\" di vita, nell'intera sua estetica e dunque nella concreta realizzazione artistica.Il \"ciclo\" delle ultime tre sinfonie lo testimonia bene, quando, a proposito del celebre tema introduttivo della \"Sinfonia n. 4 in Fa minore\", dedicata (non a caso) al \"mio miglior amico\" (ovverosia la von Meck), il musicista stesso\nspiega:\nUn vero e proprio \"ciclo\" con tema il \"Fato\" quello delle ultime tre sinfonie, con un unico discorso tripartito: cos\u00ec esso \u00e8 ormai considerato dalla moderna critica e segnatamente dai direttori d'orchestra.\nIn queste condizioni costituzionali e di carattere (che non meritano esser sbrigativamente intese solo come un momentaneo \"atteggiamento\", considerati gli eventi familiari vicini e lontani), ha luogo il secondo avvenimento capitale nella vita di \u010cajkovskij, pure esso esplicitamente reso nel film di Ken Russell che vi dedica ampia parte nell\"esatta\" progressione dei fatti reali.Dell'avvenimento restano resoconti diretti dello stesso musicista e nel racconto dell'amico Ka\u0161kin. Essi sono lungamente rintracciabili nel volume di Aleksandra Orlova.\nLe circostanze (che il musicista intese come fatali) vollero che in quel momento stesse iniziando la composizione di quello che sar\u00e0 uno dei suoi massimi lavori per le scene liriche, \"Evgenij Onegin\" e lo cominciasse esattamente dalla celebre scena \"della lettera\", in cui la protagonista, Tat'jana, esprime le sue pene d'amore.\nIn quel mentre, una sua ex-allieva (che egli poco o niente ricordava), Antonina Ivanovna Miljukova, nata nel 1849, gli scrisse una lettera-dichiarazione d'amore.Il collegamento tra realt\u00e0 ed arte, tra vita e ideale fu rapido per il musicista, tanto che - seppur poco convinto nell'intimo e contro il parere di amici e parenti - si decise per un matrimonio fulmineo. Ammise: \u00abHo deciso di non sfuggire al mio destino e che il mio incontro con questa ragazza \u00e8 stato in qualche modo voluto dal destino\u00bb (lettera alla von Meck). E a Ka\u0161kin: \u00abAmavo Tat'jana ed ero terribilmente arrabbiato con Onegin che vedevo come un bellimbusto freddo e privo di cuore [...] e mi \u00e8 parso di comportarmi molto peggio di Onegin\u00bb.\n\u00c8 interessante riportare la puntualizzazione in merito allo sviluppo del fatto secondo lo specialista Alexander Poznansky e ripresa da Ferruccio Tammaro, per cui, dice Tammaro \u00ab...il rapporto fra vicende compositive e vicende biografiche potrebbe essere visto anche in senso inverso: sarebbe stata la relazione con la Antonina ad avvicinare \u010cajkovskij all\"Onegin\" [...] e non il contrario\u00bb.\nLe nozze furono celebrate il 18 luglio 1877 (Calendario gregoriano).\nL'esito di tale atto fu disastroso. Le conseguenze sulla sua psiche furono devastanti. Scriver\u00e0 fra l'altro:\u00abDal punto di vista fisico, mi \u00e8 diventata \"assolutamente ripugnante\" [corsivo della fonte]\u00bb; ed ancora: \u00abAvrei potuto strozzarla\u00bb.Costantemente in preda ad una fortissima repulsione verso la moglie scivol\u00f2 nella Moscova tentando un suicidio \"indiretto\" (l'amico Ka\u0161kin lo seppe esattamente da lui e lo riport\u00f2 nelle proprie \"Memorie\"), ma che si risolse in semplice raffreddore.\nRipresosi fisicamente, pass\u00f2 presto ad un grave esaurimento nervoso; venne aiutato da familiari, amici e dalla stessa von Meck (che aveva sapientemente celato, all'inizio, la gelosia ed ora poteva esser certo felice del naufragio matrimoniale).\nL'opportunit\u00e0 di un matrimonio, medicina inappropriata all'omosessualit\u00e0, fu determinata in \u010cajkovskij paradossalmente proprio da tale condizione.\nAl fratello Modest, anch'egli apertamente omosessuale, aveva scritto nell'autunno del 1876 che pensava al matrimonio pi\u00f9 che altro per i suoi familiari che per se stesso, in quanto era amareggiato dai pettegolezzi che la collettivit\u00e0 poteva fare.\nSegreto di Pulcinella la sua condizione e vivo il senso di frustrazione (come \u00e8 ovvio se si pensa all'epoca) tanto da farlo trasalire ovunque, in treno, al ristorante, quando leggeva negli innocenti sguardi di sconosciuti disprezzo e condanna.Matrimonio di convenienza dunque, per \"copertura sociale\", alla fine, romanticismi e fatalismi a parte, anche se essi vanno considerati. Queste soluzioni erano del resto all'ordine del giorno come nel caso dell'amico intimo Vladimir Stepanovi\u010d \u0160ilovskij.Ma non sono pochi i critici che hanno notato come fu anche questo suo \"isolamento\", questa sua \"diversit\u00e0\" una delle spinte a scrivere una musica piena di vero \"p\u00e1thos\" (con valore etimologico, di \"sofferenza\").\nPer completezza si noter\u00e0 che-nonostante quanto appena detto e pi\u00f9 oltre meglio evidenziato, (oltre che nelle stesse copiosissime testimonianze epistolari del musicista o del Diario, per tacere della musica stessa)-esiste un filone della critica il quale vede \u010cajkovskij meno tribolato di quanto in realt\u00e0 non fosse, talvolta un \"poseur\", non di rado melodrammatico al massimo grado. Il musicologo Hofmann ne \u00e8 un esempio e con amorevole equilibrio:\u00abEra stato scelto davvero dal destino \"per soffrire in questo mondo\" [corsivo originale] oppure tale destino se l'era imposto?\u00bb.\nDue dei suoi tre celeberrimi balletti (\"Schiaccianoci\" e \"La bella Addormentata\") videro la luce per esempio, con questa contraddittoria personalit\u00e0: \u00ab\u010cajkovskij si rifugia-per sfuggire al suo d\u00e9mone-nell'infanzia... Compose... la musica pi\u00f9 luminosa, pi\u00f9 allegra che esista; perfino nei momenti pi\u00f9 angosciosi della vicenda, si sente penetrare una luce: come i bambini che, anche se hanno paura, sanno che per loro il male non pu\u00f2 durare\u00bb.\nAntonina rappresent\u00f2 una spina nel fianco per tutta la vita, rifacendosi viva, dopo la separazione di fatto (inopportuno il divorzio, per i pettegolezzi e problematiche giuridiche che avrebbe suscitato, anche se fu meditato dal musicista), con richieste di denaro e minacce della donna (nonostante ricevesse una pensione da \u010cajkovskij), mentre aveva dato pure alla luce tre figli morti tuttavia nei primi anni di vita e avuti dal convivente Aleksandr Aleksandrovi\u010d Shlykov, un malaticcio avvocato con il quale essa viveva senza matrimonio dal 1880 e che mor\u00ec nel 1888. I figli avuti da lui furono affidati ad orfanotrofi per ragioni di opportunit\u00e0, malgrado un tentativo di far adottare dal compositore la di lei terza figlia Antonina Petrovna. Anche se il matrimonio con il compositore non fu mai annullato, essi non portarono il nome di \u010cajkovskij (l'orfanotrofio non chiedeva cognome).\nGi\u00e0 debole di mente (ma questo giudizio deriva anzitutto da Modest), Antonina fin\u00ec i suoi giorni, sia pure per polmonite, in manicomio nel 1917, con un lascito testamentario del musicista di 100 rubli al mese, che la mantennero agevolmente, anche con interessamento del fratello di \u010cajkovskij, Anatolij\nNon mancano, \u00e8 bene precisarlo, nella bibliografia attorno a questo sfortunato personaggio, prese di posizione (documentate, oltre che oggetto di discussione) \"a favore\" di Antonina, vista s\u00ec come una donna debole, ma che ebbe la sfortuna di incrociare il proprio cammino con quello di un uomo tanto problematico quale \u010cajkovskij. Antonina lasci\u00f2 una versione propria dei fatti, pubblicata nel 1894 e ristampata una sola volta nel 1913.\nNel film di Ken Russell \"L'altra faccia dell'amore\" il regista \"riabilita\" non poco l'immagine della Miljukova talvolta sbrigativamente passata come pura ninfomane delirante.\nRiprendendosi, \u010cajkovskij scriver\u00e0 grato a Nade\u017eda von Meck (il cui nome proprio-curiosamente-significa in russo \"speranza\"): \u00abD'ora innanzi ogni nota che uscir\u00e0 dalla mia penna sar\u00e0 dedicata a Voi!\u00bb.\nLe opere della piena maturit\u00e0, fino al 1885.\nLa conclusione della vicenda con la moglie ed il periodo di riposo che ne segu\u00ec, auspici in particolare la von Meck e la sorella Aleksandra, segnano una graduale ma costante rinascita spirituale ed artistica del compositore.\nLe musiche scritte da allora, non solo aumentano quantitativamente, ma cresce la qualit\u00e0 e il successo in Russia come all'estero.\u00c8 un crescendo che non si interromper\u00e0 di fatto sino all'ambigua morte, tanto che molti musicologi sono certi che se \u010cajkovskij fosse sopravvissuto avrebbe scritto ancora molta musica, con soluzioni pure e senz'altro innovative e al passo coi tempi: la particolare scrittura de \"La bella addormentata\", \"Lo Schiaccianoci\", \"Iolanta\" e della \"Sesta sinfonia (Path\u00e9tique)\", sembrano testimoniarlo. A tale proposito, Igor' F\u00ebdorovi\u010d Stravinskij si lascia andare a commenti circa una precisa influenza che \u010cajkovskij avrebbe avuto secondo lui, sul giovane Mahler della prima e seconda sinfonia (e citava i passaggi).\nLe composizioni che vedono la luce da allora sono tutte o quasi destinate alla celebrit\u00e0. Fra esse la \"Quarta Sinfonia in Fa minore\" op. 36 e l'opera lirica \"Evgenij Onegin\", gi\u00e0 citati, la \"Suite n.1, in Re minore\" op. 43, mentre a Firenze su invito della von Meck, nell'Italia che tanto gradiva, cura la composizione di una nuova opera lirica: \"Orleanskaja deva\" (\"La pulzella d'Orl\u00e9ans\").\nTermina il \"Capriccio italiano\" iniziato a Roma nel gennaio 1880 e poi la Serenata per archi in Do maggiore e l\"'Ouverture Solennelle \u00ab1812\u00bb\"; la sua fama cresce ulteriormente, testimoniata anche dall'offerta di direzione del Conservatorio di Mosca dopo la morte di Nikolaj Grigor'evi\u010d Rubin\u0161tejn nel 1881, che egli rifiuta.\nAlla fine dell'anno viene eseguito il Concerto in Re maggiore, per violino e orchestra, op. 35 stroncato da Eduard Hanslick ma pure esso tra le opere pi\u00f9 popolari del musicista.\nAlla memoria di Nikolaj Rubin\u0161tejn dedica il Trio in La minore, per pianoforte, violino e violoncello, op. 50, intitolato \u00abAlla memoria di un grande artista\u00bb.\nViene eseguito nel 1882 il Concerto n. 2 in Sol maggiore per pianoforte ed orchestra, op. 44.\nViaggi e spostamenti gli consentono di vedere ed ascoltare molto repertorio musicale del tempo e di ogni composizione si ritrovano nella sua sterminata corrispondenza annotazioni critiche (ad esempio di Wagner trova tremendamente lungo il \"Tristano e Isotta\"; dell'autore tedesco continuer\u00e0 a prediligere \"Lohengrin)\".\nIl 1885 incomincia positivamente. Hans von B\u00fclow dirige la Suite n. 3, in Sol maggiore op.55 ottenendo grande successo, lo zar e la corte assistono ad una recita di \"Evgenij Onegin\".\nPochi mesi prima il musicista aveva avuto un'udienza personale a corte, ricevuto un'onorificenza e appreso dalla voce di Alessandro III d'essere \"il\" musicista della famiglia regnante.\nQuest'ultimo avvenimento e la protezione ufficiale che ne segu\u00ec mitigarono alcune ferite dell'animo inquieto dell'artista, sempre del resto alla ricerca di conferme ufficiali e riconoscimenti che sanassero la sua perenne insoddisfazione esistenziale.\u010cajkovskij decise allora, come evidenza tangibile del \"traguardo\" raggiunto, di affittare una casa in campagna tra Mosca e San Pietroburgo: la scelta cadde su Maidanovo, nei dintorni di Klin.\nIl musicista potr\u00e0 dire con fierezza: \u00abChe gioia essere a casa mia... Capisco ora che il mio sogno di passare il resto della mia vita nella campagna russa non \u00e8 un capriccio passeggero, ma un'esigenza naturale e profonda\u00bb.\nSebbene ben lontano dalla propria morte, il musicista si abbandona a frequenti osservazioni sul mistero della vita che emergono puntualmente dai suoi diari e lettere: \u00abNella mia mente c'\u00e8 il buio e non potrebbe essere altrimenti di fronte alle domande insolubili per la debole ragione, come la \"morte\", \"lo scopo e il significato della vita\", \"la sua eternit\u00e0 o caducit\u00e0\" [corsivo della fonte]\u00bb.\nGli ultimi anni.\nNel 1885 \u010cajkovskij viene eletto direttore della sezione moscovita della Societ\u00e0 Musicale Russa, un'istituzione cardine a quei tempi ed i suoi rapporti con parenti, amici e la von Meck proseguono in linea di massima con regolarit\u00e0 di contatti come nel passato. Dorme di pi\u00f9, fuma e beve di meno e conduce una vita all'insegna del controllo psicofisico con regolarit\u00e0 d'abitudini quotidiane, lui che, nevrotico, aveva condotto spesso una vita disordinata.\nIl suo umore \u00e8 generalmente buono, anche se non mancano regolari crisi depressive, spesso scatenate da un episodio minore, come la partenza di un amico, un tramonto, il paesaggio russo, un ricordo lontano. L'anniversario della morte della madre non gli permette di chiudere occhio una notte, dopo che ha ritrovato reperti epistolari dell'epoca; scrive a tal proposito infatti: \u00abLa nostalgia di mia madre...che amavo di un amore morboso ed appassionato...\u00bb.\nDal 1885 sembra che siano cominciate da parte dei figli della von Meck lamentele per le sovvenzioni che \"madame\" proseguiva ad elargire nonostante le mutate condizioni economiche dell'artista.\nA Parigi, nel 1886 tra caff\u00e8, ristoranti e ritrovi vari, \"mignons\" ufficiali e incontri occasionali, \u010cajkovskij ebbe una delle pi\u00f9 grandi emozioni della sua vita: in casa della cantante Pauline Viardot gli fu permesso di vedere l'autografo manoscritto del \"Don Giovanni\" di Mozart e ne fu sconvolto. Fu per lui come parlare con il grande artista:\nSeguono altri viaggi all'estero per la direzione di proprie composizioni nel 1887 e nel 1888, un anno questo che vedr\u00e0 la nascita della \"Sinfonia n. 5 in Mi minore\" op. 64 (un anno, il 1888, peraltro ricco di molte celebri composizioni di altrettanto celebri musicisti, come Gustav Mahler, Richard Strauss, C\u00e9sar Franck e Nikolaj Andreevi\u010d Rimskij-Korsakov..\nAl ritorno in Russia una nuova sistemazione sempre vicina a Klin, esattamente a Frolovskoe, in campagna e l'assegnazione di un vitalizio annuo di tremila rubli accordatogli motu proprio dallo Zar (segno della sua alta considerazione) e che con i proventi dal lavoro e la pensione della von Meck, potevano certo metterlo al sicuro (nonostante \u010cajkovskij fosse anche uno \"spendaccione\" per s\u00e9 e gli altri, generoso atteggiamento sempre manifestato, nell'ambito di quel proprio carattere insicuro e non senza ombre).\nSono gli anni della composizione anche di altre opere liriche, sebbene considerate di valore inferiore rispetto a \"Evgenij Onegin\" e \"La dama di picche\". Questi i titoli: \"Mazepa\" 1881-1883, \"\u010cerevi\u010dki\" (\"Gli stivaletti\"), 1885 (che \u00e8 una rielaborazione di \"Il fabbro Vakula\") e \"L'incantatrice\", 1885-1887.\nNel settore sinfonico la \"Sinfonia Manfred\" del 1885 e la \"Suite n. 4\", in sol maggiore, op. 61, 1887.Nel 1888 compiendo la gi\u00e0 citata sua prima \"tourn\u00e9e\" all'estero e toccando Lipsia conoscer\u00e0 Johannes Brahms (che non gli risulter\u00e0 particolarmente simpatico ripagato parimenti dall'altro artista) e Grieg (il contrario); a Praga sar\u00e0 invece la volta di Anton\u00edn Dvo\u0159\u00e1k con il quale nasce una spontanea comprensione e che gi\u00e0 lo apprezza intensamente.\nImportante fu la commissione del suo secondo balletto \"La bella addormentata\", gi\u00e0 iniziata nel 1888 e composta seguendo strettamente le indicazioni librettistiche di Ivan Aleksandrovi\u010d Vsevolo\u017eskij, direttore dei Teatri Imperiali e soprattutto quelle meticolose di Marius Petipa, il coreografo.\nAlla prova generale era presente l'imperatore che se ne usc\u00ec con un laconico \u00abMolto grazioso!\u00bb.\nIl musicista ne fu offeso: \u00abSua Maest\u00e0 mi ha trattato molto sbrigativamente. Dio sia con lui.\u00bb.\nProtagonista fu la celebre Carlotta Brianza assieme a Pavel Gerdt e al celebre Enrico Cecchetti.\nMusicalmente e drammaturgicamente il balletto \u00e8 prossimo a \"Il lago dei cigni\" ma con dettagli pi\u00f9 elaborati.\nNel 1889 \"scopre\" tra l'ammirato e l'entusiasta il fonografo di Edison, che giudica la pi\u00f9 interessante invenzione del XIX secolo.\nNel 1890 parte per Firenze dove appronta \"La dama di picche\" su libretto del fratello Modest, e i suoi scritti autografi testimoniano del fervore creativo che accompagna la creazione di quest'opera vivamente sentita, il cui fatalismo si ispira anche alla \"Carmen\" di Bizet.\nE se mai avesse avuto dubbi nel credere alle beffe del \"Fato\", ecco che un drammatico avvenimento accade al suo rientro nell'ottobre di quel 1890.\nL'addio di \"madame\" von Meck.\nCon una prima lettera (4 ottobre, data del Calendario gregoriano) \"madame\" von Meck lo avvisava di diverse disgrazie economiche cui era andata incontro.\nQuesta missiva si chiudeva tuttavia con le tradizionali formule affettuose e in un \"post-scriptum\" lo invitava a scriverle a Mosca anche se lei ora si trovava all'estero. Pochi giorni dopo per\u00f2 il musicista ricevette una seconda lettera della donna comunicantegli che a causa di ulteriori e definitivi dissesti finanziari, ella non avrebbe potuto pi\u00f9 sovvenzionarlo.\nTale lettera (non conservatasi) si chiudeva con parole (lo si deduce dalla risposta del musicista, rimasta) in cui la von Meck chiedeva di non essere dimenticata completamente.\n\u010cajkovskij comprensibilmente allarmato, si precipit\u00f2 a rispondere, manifestando il suo affetto e la sua fedelt\u00e0, la sua eterna riconoscenza. Le reazioni del musicista furono per\u00f2 di profondo malessere, come testimoniano sue corrispondenze al proprio editore ed amico P\u00ebtr Ivanovi\u010d Jurgenson. Non dandosi pace, tent\u00f2 di riallacciare i rapporti con intermediari, ma alcuni di questi \u2013 per vari interessi e motivazioni personali si rifiutarono od ostacolarono tutto. Modest \u010cajkovskij nella sua biografia sul fratello usa due parole sole per definire il gesto comunque fosse avvenuto: \"crudelt\u00e0 immeritata\". \n\u00c8 stato ipotizzato ed \u00e8 verosimile che le ultime somme elargite lo fossero state contro la volont\u00e0 dei familiari diretti o acquisiti come nel caso del genero della von Meck Wladislaw Pachul'skij.\nLa von Meck del resto stava attraversando anche un periodo di malattia e la vecchiaia la rendeva sempre pi\u00f9 dipendente dai figli che, mai sazi di denaro, vedevano con costante preoccupazione il protrarsi del mecenatismo materno, ancorch\u00e9 preoccupata della sua numerosa figliolanza. Significative sono le parole immaginate dallo scrittore russo, Jurij Markovi\u010d Nagibin (1920-1994), in un suo racconto (\"Contrappunto\", 1973) ove \"madame\" alle lamentele dei figli esplode cos\u00ec:\nL'assoluto silenzio della Von Meck, probabilmente dovuto agli ostacoli posti dai suoi prossimi, furono una dura prova per \u010cajkovskij.\n Sul letto di morte, nel delirio, il musicista pronunzi\u00f2 ripetutamente la parola \"maledetta\" e il fratello Modest pens\u00f2 che essa fosse rivolta alla von Meck, ma il biografo Warrack ha sostenuto che essa poteva invece riferirsi alla malattia che lo stava uccidendo (in russo \"colera\" \u00e8 di genere femminile) e che del resto era stata la causa della morte a suo tempo dell'amatissima madre.\nNel 1891 il teatro Mariinskij lo incarica dell'opera lirica in un atto \"Iolanta\" e del balletto \"Lo Schiaccianoci\" da darsi congiuntamente. L'opera, l'ultima composizione lirica del musicista, \u00e8 diversa da tutte le altre scritte, tende al simbolismo con forti accenti panteistici ed ha sorprendenti anticipazioni che la critica, specie posteriore, noter\u00e0. Quanto al balletto, anch'esso costruito con meticolosa precisione come avvenuto per \"La bella addormentata\", \u00e8 lo stesso musicista a fornire una chiave di comprensione generale e di alcuni suoi elementi costitutivi, in questa lettera di tempo addietro: \u00abI fiori, la musica e i bambini, sono i gioielli della vita. Non \u00e8 strano che amando tanto i bambini il destino non mi abbia dato di averne?\u00bb.\nAlla morte dell'amata sorella Aleksandra, nel 1891, appresa all'estero su un giornale (e che egli tent\u00f2 come di rimuovere), rivers\u00f2 sul di lei figlio, Vladimir detto Bob, l'affetto pieno e totale che era gi\u00e0 stato ampiamente manifestato negli anni precedenti. Il giovane (morir\u00e0 suicida nel 1906, per i dolori di una grave malattia) fu l'ultimo serio oggetto di passione amorosa del musicista, ma avendo una valenza particolare come \u00e8 facile intuire. A lui fu dedicata la Sinfonia n.6 in Si minore, op. 74 \"Path\u00e9tique\", 1893.\nI rapporti tra zio e nipote hanno dato modo ai biografi di scrivere molto e non a torto, in quanto \"Bob\" approfitt\u00f2 della generosit\u00e0 e debolezza dello zio in ogni senso.\nUn'oscura fine: colera o suicidio?\nIn questi anni la fama di \u010cajkovskij \u00e8 al culmine. Inizia un giro concertistico negli Stati Uniti, chiamato ad inaugurare i concerti della Carnegie Hall; trova l'America e gli americani strani e curiosi, ma simpatici: vede un mondo veramente nuovo e ne scrive copiosamente, sempre festeggiato ed onorato come il \"Re\", assalito dai giornalisti si accorge di essere popolare in America dieci volte di pi\u00f9 che in Europa.\nNel 1892 Gustav Mahler, che lo impressiona come direttore non comune, dirige ad Amburgo alla sua presenza \"Evgenij Onegin\". Ascolta in quel momento anche la \"Cavalleria rusticana\" di Pietro Mascagni che gli piace molto.In primavera cambia casa per la terza ed ultima volta proprio a Klin e ne fu pienamente soddisfatto: assomigliava a quella in cui era nato ed aveva un giardino di betulle e fiori, che il compositore amava; questa dimora diventer\u00e0 un giorno l'attuale \"Museo \u010cajkovskij\", pieno di suoi ricordi, materiali e documenti per volont\u00e0 primaria del fedele domestico Aleksej Sofronov, del fratello Modest e del nipote Bob Davidov, ed in seguito divenuta monumento nazionale per pubblico omaggio da parte di Lenin\nComincia a pensare ad una nuova sinfonia che dovrebbe raccogliere la sua \"vita\" (e questo primitivo titolo circola nei suoi appunti). Ne abbozza qualcosa (la tonalit\u00e0 \u00e8 in Mi bemolle maggiore) ma viene messa da parte; il primo movimento confluir\u00e0 poi nel Terzo Concerto per pianoforte ed orchestra, op. 75 postuma.\u00c8 per\u00f2 interessante sapere che all'inizio del 1891 tali schizzi portavano delle annotazioni le quali saranno di fatto \"trasportate\" e seguite (se non tali e quali ma come traccia di massima), nel programma \"segreto\" della Sesta Sinfonia, segno che il compositore stesse arrovellandosi su questi temi. Scrive: \u00abPrima parte - tutto impeto e sicurezza, voglia di attivit\u00e0. Deve essere breve (alla fine \"morte\", risultato del collasso). Seconda parte: amore. Terza: disinganno. La quarta finisce morendo (anche questa breve)\u00bb. Indic\u00f2 anche alcuni titoli: \u00abI Giovent\u00f9 II Ostacoli! Assurdit\u00e0\u2026 Coda - Avanti, avanti!\u00bb (\u00e8 un'ipotesi che in quel tempo stesse rimuginando sulla propria storia con la von Meck).\nUn fatto evidente emerge chiaro dalla fase terminale e \"calante\" della vita e del fare artistico: la necessit\u00e0 quasi \"biologica\" di scrivere l'opera capolinea, riassuntiva e conclusiva del proprio percorso poetico. Da un certo momento dunque, come dimostra la cronologia biografica e artistica, il musicista \u00e8 verosimilmente ossessionato da questa Sesta Sinfonia, oscura, con un'ansiosa ostinatezza di programma preciso quanto gelosamente celato, l'atto finale, il riassunto di un'intera esistenza, vita, morte ed ufficio funebre. L'abbozza, inizia a scriverla, la riprende, la modifica, non sa decidersi, un continuo cruccio alla fine compiutamente risolto.\nLa morte sembra davvero battere alla porta. Continuano a spegnersi gli amici e gli amori di una vita, anche il poeta Apuchtin nell'agosto del 1893: gli si chieder\u00e0 di musicare il di lui \"Requiem\", ma, declinando, precisa che nella propria ultima sinfonia, soprattutto nel finale, l'atmosfera \u00e8 \u00abquella stessa\u00bb. Il caso lo porta a rivedere la sua ormai vecchia governante Fanny D\u00fcrbach e l'onda dei ricordi lo sommerge e commuove.\nAll'inizio dell'ultimo anno di vita esegue un ultimo giro concertistico, poi inizia la stesura della sua ultima sinfonia \"Path\u00e9tique\", ma, prima di chiuderla, utilizza il materiale dell'abbandonata sinfonia in Mi bemolle maggiore per il Terzo Concerto per pianoforte ed orchestra in un solo tempo e per due movimenti\" Andante e Finale\", sempre per piano ed orchestra, poi rivisti dall'allievo Sergej Ivanovi\u010d Taneev.L'Universit\u00e0 di Cambridge lo insignisce del dottorato in musica, assieme a Saint-Sa\u00ebns, Grieg, Boito e Bruch.Il 16 ottobre (data russa, per cui il 28 ottobre del Calendario gregoriano) 1893 avviene la prima della \"Path\u00e9tique\" a San Pietroburgo sotto la sua personale direzione che lascia l'uditorio in uno stato di ammirata sorpresa, ma con ampie zone di incomprensione.\nIl \u00abRequiem per me stesso\u00bb, la sinfonia con un programma \"misterioso\" \u00e8 il proprio testamento spirituale ed artistico.\nLe ipotesi sulla scomparsa.\nSoltanto nove giorni dopo il musicista muore. \u00c8 opinione comune (sebbene non da tutti condivisa) che abbia commesso suicidio, anche se il modo e le circostanze sono ancora incerte: si \u00e8 parlato di colera, contratto bevendo acqua infetta, bench\u00e9 sia pi\u00f9 probabile l'avvelenamento da arsenico che produce una sintomatologia pressappoco identica a quella del colera. Ma i dubbi circolarono diffusamente ovunque all'indomani della morte. La versione alternativa, che si oppose a quella ufficiale (sancita dal biografo e fratello Modest) per colera tramite acqua infetta, \u00e8 quella di un imposto suicidio tramite veleno autonomamente assunto dal musicista. Il racconto di Modest invece nella sua grande biografia del 1900-02 sul fratello \u00e8 assai lineare e senza incertezze: il musicista beve un bicchiere di acqua non bollita, per \"sbadataggine\", in casa, la mattina del 2 novembre 1893 (calendario gregoriano). Non trovandolo come suo solito al tavolo di lavoro, Modest appunto\nQuando \u010cajkovskij cominci\u00f2 a star male, la confusione su cosa stesse in realt\u00e0 succedendo fu generale e i dubbi nacquero immediati. Tra i primi, famosi personaggi stupefatti in proposito, fu Rimskij-Korsakov che scrisse nelle sue \"Cronache\": \u00abNon solo per me, \u00e8 stata oggetto di meraviglia la constatazione che non venne adottata alcuna precauzione d'ordine sanitario in quei giorni a casa sua, nonostante si dicesse in giro che il colera era stato la causa del decesso. Ricordo bene di aver visto\u2026 un insegnante\u2026 del Conservatorio, baciare il morto in fronte e sulle guance\u00bb.Numerose persone avevano avuto accesso all'appartamento prima e dopo la morte; per due giorni la salma rest\u00f2 esposta all'omaggio della gente, in casa di Modest\nLa spiegazione della versione del suicidio per imposizione esterna trova le sue radici nella relazione amorosa nata con il diciassettenne nipote di un certo conte Stenbock-Fermor\n(Aleksej Aleksandrovi\u010d Stenbock-Fermor, secondo la Orlova), il quale oltremodo seccato dalla cosa era intenzionato a denunciarla direttamente allo zar. Lo scandalo che ne sarebbe derivato avrebbe avuto probabilmente drammatiche ripercussioni su \u010cajkovskij, un personaggio tanto universalmente noto e simbolico per la Russia (la legge prevedeva la perdita di ogni diritto e l'esilio in Siberia, anche se di fatto questo \"delitto\" rimaneva sottaciuto e tollerato anche, specie - o perlomeno - in ambienti aristocratici). Non minor danno (secondo i sostenitori di tale versione) sarebbe ricaduto sulla Scuola di Giurisprudenza e sui suoi ormai famosi ex-allievi, tutti viventi ed altolocati (alcuni amici e persino ex-amanti del musicista).La soluzione pi\u00f9 pratica apparve quella di un \"giur\u00ec d'onore\" al quale avrebbero partecipato, presente il compositore, sette alti personaggi. La lettera in cui il conte denunciava \u010cajkovskij non sarebbe stata trasmessa allo zar, ma il musicista si impegnava ad assumere il veleno, che gli venne recapitato successivamente, onorando tale assurdo impegno, anche proseguendo agli occhi di tutti, in particolare di amici e familiari, la vita d'ogni giorno.\nIl giornalista inglese Anthony Holden sostiene che \u010cajkovskij e Modest avrebbero potuto darsi una gran pena di mascherare la verit\u00e0. Aver messo in scena la bevuta di acqua infetta di comune accordo per amor di famiglia, amici, ammiratori e fama futura. Dato che il musicista era stato in vita una sorta di venerato monumento nazionale, Holden suppone che i medici coinvolti nel caso potessero aver assecondato la versione edulcorata dei fatti (il bicchiere d'acqua non bollita appunto), a scapito di una verit\u00e0 imbarazzante.\nLe vere cause sono comunque ancora dibattute, come lo furono del resto all'epoca dei fatti, con opposti sostenitori della versione ufficiale di morte per colera e altri del suicidio tramite veleno. Non mancano peraltro \"varianti\" a queste due ipotesi fondamentali, sulle quali si \u00e8 sbizzarrita la bibliografia. Se pure fu colera, la discussione si \u00e8 accesa su attraverso quali \"vie\" il compositore venne contagiato (acqua, rapporti sessuali, eccetera).\n\u010cajkovskij si trovava in un periodo depressivo (il suo \"testamento\" rappresentato dalla \"Patetica\") come era ed \u00e8 il parere di molti oggi, oppure lontano da tutto questo ed anzi in procinto e desideroso di continuare la sua attivit\u00e0 artistica? Modest non ha in apparenza alcuna incertezza: il fratello era normale.\nMaria Delogu riguardo alla possibilit\u00e0 di suicidio \"volontario\" (ossia bevendo acqua non bollita con deliberata leggerezza se non addirittura come atto inconsulto) scrive tuttavia in risposta a chi nega tale possibilit\u00e0: \"Chi ha la tendenza al suicidio, non ha sempre ragioni oggettive per farlo: molto pi\u00f9 spesso si tratta di ragioni soggettive e inspiegabili\". E parla di \"istinto autodistruttivo\".\nCosa accadde \u00e8 un mistero verosimilmente destinato a restare tale per sempre. Il 6 novembre 1993 nel centenario della morte, in un documentario radiofonico, la BBC interpell\u00f2 vari esperti che avevano preso parte al confronto sulla questione (tra cui Aleksandra Orlova e Alexander Poznansky, oltre a storici russi e medici specialistici): la conclusione pendeva in gran parte per il \"giur\u00ec d'onore\" e l'avvelenamento.Un altro documentario, stavolta televisivo, venne prodotto nello stesso anno per la serie BBC 1 \"Omnibus\" prendendo in esame gli stessi argomenti e con interviste simili. \nLa sua conclusione-dopo le pi\u00f9 ampie e diverse esposizioni da parte di fonti diverse e autorevoli, sempre contrastanti fra loro-era tuttavia interlocutoria, pur inclinando sul \"colera\" e \"suicidio\".\nLa giornalista Leonetta Bentivoglio ha scritto su \"la Repubblica\", sempre nel 1993, un articolo sulla questione con un sintetico e puntuale ritratto complessivo dell'uomo ed artista \u010cajkovskij. Sullo stesso giornale si era parimenti gi\u00e0 espresso anche il musicologo Claudio Casini..\nTanto la Bentivoglio che Casini riferiscono delle diverse ipotesi senza pronunciare - in quelle sedi giornalistiche - un solo e proprio univoco verdetto.\nPer lo specialista Alexander Poznansky non vi sono dubbi: il musicista muore attorno alle tre antimeridiane del 6 novembre 1893 per \"complicazioni\" derivanti dal colera (uremia ed edema polmonare).\nDi fatto egli elenca con pignoleria gli eventi, si conforma ai fatti \"ufficiali\" e alla versione di Modest, \"contesta\" ogni altra teoria, ma non pu\u00f2 dire con precisione \"come\" il musicista abbia contratto colera seppur escludendo l'atto volontario (da qui le ipotesi di alcuni sul contagio oro-fecale, anche e \"soprattutto\" a questo punto per trasmissione sessuale e con anche una \"variante\" come proposto da Aldo Nicastro).\nMa il biografo pi\u00f9 accreditato, David Brown (David Clifford Brown, 1929-2014), avverte: \u00abLasciatemi dichiarare categoricamente [...] che non esiste una sola prova che la morte di \u010cajkovskij sia stata dovuta al colera preso bevendo dell'acqua non bollita e non ad altre cause naturali, anche si vi sono altre ipotesi, spesso confermate da pi\u00f9 di un testimone diretto, che sembrano indicare chiaramente che \"qualcosa\" d'altro fosse successo, ma poich\u00e9 nessuna di esse pu\u00f2 essere confermata restano appunto ipotesi\u00bb. Ed infine, sempre Brown, conclude e sentenzia: \u00abCi sono state lunghe discussioni, spesso piene di acrimonia, su questi fatti e sui vari annessi, e la sola conclusione possibile \u00e8 che non ci sar\u00e0 mai dato modo di sapere che cosa sia veramente accaduto n\u00e9-cosa ancora pi\u00f9 importante-perch\u00e9\u00bb.\nQueste due opposte versioni sulle \"vere\" cause della morte, sono parallele alle due interpretazioni o \"letture\" esistenti nella letteratura biografica sul musicista, rappresentate ai giorni nostri dai due maggiori specialisti sul compositore.\nDa un lato l'inglese David Brown, ufficializzando la tesi del suicidio imposto con avvelenamento della musicologa russa Aleksandra Orlova, gi\u00e0 archivista al Museo \u010cajkovskij di Klin poi emigrata negli Stati Uniti.\nDall'altro il russo Alexander Poznansky, immigrato dall'URSS nel 1977 sempre negli Stati Uniti, bibliotecario specialista in slavistica all'Universit\u00e0 di Yale, che ha scritto numerose opere sul musicista, che perora la tesi della malattia.\nPer chi segue perci\u00f2 la prima interpretazione, quella di uomo e artista tribolato, il suicidio \"onorevole\" appare un'uscita di scena in linea con il personaggio, in pieno stile romantico. Di contro, la tradizione con capofila Poznansky, ridimensiona la questione e la rinnova, leggendo i documenti biografici ed artistici quasi l'uno all'opposto dell'altro: \u010cajkovsky \u00e8 emotivamente integro, equilibrato e addirittura \"fiero\" del proprio stato di omosessuale e di conseguenza pura idiozia l'ipotesi di suicidio o omicidio, ma condannato dalla fatalit\u00e0 della vita.\nNon senza ironia dopotutto Madame de Sta\u00ebl aveva scritto: \"In Russia tutto \u00e8 segreto, ma nulla \u00e8 ignoto\". Luigi Bellingardi aggiunge: \u00abNonostante la sua fragilit\u00e0 neuropsichica, sarebbe vissuto chiss\u00e0 quanto\u00bb, \u00abInvece un laccio della vita, del destino, gli fu fatale. Senza scampo\u00bb.\nLa spiegazione migliore forse \u00e8 tuttavia quella da molti pensata e che rinvia alla stessa musica della \"Sesta Sinfonia\" pi\u00f9 che alle vicende biografiche: \u00abSi tratt\u00f2 di una fuga dal mondo per evitare di continuare a essere maltrattato dal mondo\u00bb.\nAlle esequie di Stato, un onore fino ad allora concesso solo alla storico Karamzin e a Pu\u0161kin, era attesa la partecipazione dello zar Alessandro III che, tuttavia, rimase ad osservare la folla da una finestra. Il suo commento fu: \u00abAvevamo un solo \u010cajkovskij\u00bb.\nNella Cattedrale di Kazan' sulla bara venne posta una corona di rose bianche, dono personale dello zar, ed un cuscino di velluto nero con le decorazioni di San Vladimiro. La Cattedrale ove si offici\u00f2 il rito poteva contenere 6.000 persone, ma le richieste per assistere ai funerali furono dieci volte tanto e nel luogo sacro si riuscirono a stipare 8.000 astanti.\nMadame von Meck mor\u00ec due mesi dopo il musicista, lontano dalla Russia, per tubercolosi. Anna Davydova-von Meck, nipote di \u010cajkovskij, quando le fu domandato come ella avesse accolto la scomparsa del suo amico, rispose: \u00abNon pot\u00e9 accettarla\u00bb; al funerale del musicista fu la grande assente, rappresentata da una corona di fiori.\nAl momento della sepoltura si tennero diversi discorsi funebri, tra cui spicc\u00f2 per enfasi mista a distacco personale, quello del giurista Vladimir Gerard, che era stato compagno di studi, amore (adombrato secondo alcuni nel \"Romeo e Giulietta\", in alternativa all'altro di Eduard Zak) e che forse aveva fatto parte del \"giur\u00ec d'onore\".\nIl funerale termina alle cinque del pomeriggio del 9 novembre (calendario gregoriano). L'ultima persona a parlare \u00e8 il tenore Nikolaj Nikolaevi\u010d Figner (aveva cantato alla prima de \"La dama di picche\"), che pu\u00f2 solo dire, con le lacrime agli occhi e una voce tremante: \"Addio, caro amico! Che la tua memoria possa vivere per sempre!\". Gli assistenti del cimitero poi iniziano a spalare la terra sulla bara, mentre la folla si disperde solennemente.\nTra i numerosi commenti alla scomparsa, significativo quello di Lev Tolstoj: \u00abMi dispiace tanto per \u010cajkovskij\u2026 Pi\u00f9 che per il musicista mi dispiace per l'uomo intorno a cui c'era qualcosa di non completamente chiaro. Quanto improvviso e semplice, naturale ed innaturale, e quanto vicino al mio cuore\u00bb.La tomba del compositore si trova al Cimitero Tichvin, situato nel Monastero di Aleksandr Nevskij di San Pietroburgo, l\u00e0 ove sono sepolti molti altri artisti russi tra cui, emblematicamente, l'intero Gruppo dei Cinque.\nStile.\nInternazionalismo e variet\u00e0 stilistica.\n\u010cajkovskij mostr\u00f2 un'ampia variet\u00e0 stilistica, variando dalla musica da ballo al genere della sinfonia, senza dimenticare ed anzi coltivando assiduamente l'opera lirica\nDiversamente dai compositori russi a lui contemporanei d'ispirazione nazionaliste, passati alla storia come il Gruppo dei Cinque, \u010cajkovskij rivel\u00f2 nella sua musica uno spirito cosmopolita. Alcune sue creazioni, come le variazioni rococ\u00f2 impiegano uno stile dichiaratamente d'ispirazione classicista, rifacendosi particolarmente a Mozart. Diversamente dai colleghi russi, \u010cajkovskij studi\u00f2 per tutta la vita e si form\u00f2 su musica dell'Europa occidentale. Mozart fu il suo compositore prediletto, mentre \u00e8 noto che non amasse particolarmente Bach e Beethoven, e in particolare il Beethoven della maturit\u00e0. Si ispir\u00f2 anche agli operisti italiani (in particolare a Rossini, Verdi e Bellini), alla nuova scuola francese di Bizet e Massenet, ai romantici tedeschi, fra cui Schumann il pi\u00f9 amato, e preferito a Johannes Brahms, da lui considerato un compositore mediocre; riusc\u00ec cos\u00ec a dare alla sua arte un respiro decisamente internazionale.\nNondimeno, le sue partiture presentano tratti talora distintamente russi, sia nella predilezione per il modo minore, sia soprattutto nel profilo delle melodie, talvolta ricavate dalla tradizione popolare o dalla liturgia ortodossa.\nIn questo senso, la sua figura di artista aperto, capace di assorbire e rielaborare qualsiasi linguaggio e qualsiasi forma musicale, \u00e8 fondamentale sia in ambito romantico, sia per la comprensione del futuro percorso artistico di Igor' F\u00ebdorovi\u010d Stravinskij, che non si stanc\u00f2 mai di spendere parole di elogio ed ammirazione, definendolo \"il pi\u00f9 russo di tutti i musicisti russi\". Egli disse infatti:\nInfluenze popolari ucraine.\nMolte composizioni di \u010cajkovskij si ispirano a temi o melodie della musica popolare ucraina o li incorporano. Fra questi, le opere \"Mazepa\", \"Gli stivaletti\", e \"Il fabbro Vakula\"; le sinfonie \"n. 2, Piccola Russia\" e \"n. 4\"; il Concerto per pianoforte e orchestra n. 1 in si bemolle minore; l\"'ouverture 1812\", il cui tema iniziale si basa sul primo modo del canto liturgico di Kiev.\nOrchestrazione.\nCome altri compositori romantici, \u010cajkovskij si bas\u00f2 fortemente sull'orchestrazione per ottenere significativi effetti musicali. Iniziando con la terza sinfonia, egli speriment\u00f2 con una sempre maggiore variet\u00e0 timbrica, fra i molti aspetti della sua figura poliedrica di compositore, spicca la sua sensibilit\u00e0 timbrica. \u010cajkovskij seppe indagare le possibilit\u00e0 espressive degli strumenti tradizionali, fra cui i fiati, ricavandone suoni e impasti originali, raffinatissimi e divenuti inconfondibili esempi accademici di orchestrazione, in particolare nelle sinfonie.\nL'importanza che egli attribu\u00ec ai colori dell'orchestra fu tale da relegare la produzione pianistica in secondo piano, nonostante la straordinaria fama guadagnata dal suo primo concerto per pianoforte e orchestra.\nEredit\u00e0.\n\u00c8 essenziale la collocazione storica del musicista e degli altri compositori russi suoi coevi, antecedenti e posteriori, giacch\u00e9 \u010cajkovskij fu risolutivo nel determinare l'influenza russa nella storia della musica europea di oltre due secoli.\nGrazie al mecenatismo di Nade\u017eda von Meck, \u010cajkovskij pot\u00e9 dedicarsi a tempo pieno alla musica, forgiando il proprio stile personale, sviluppato nella sua ampia produzione, non contando neppure su una tradizione consolidata prima di s\u00e9. Egli, forte della sua preparazione accademica, volle creare una musica che riflettesse il carattere nazionale russo, mentre al tempo stesso fosse all'altezza della complessit\u00e0 della musica classica europea. Cos\u00ec la sua anima cosmopolita permise alla sua musica di varcare i confini culturali della Russia e appartenere all'intera musica classica, determinando un posto per la Russia nella storia della musica europea.\nComposizioni.\nIl vasto catalogo delle composizioni di P\u00ebtr Il'i\u010d \u010cajkovskij spazia attraverso tutti i generi, includendo sinfonie, opere, balletti, musica sinfonica, musica da camera e musica sacra.\nLetteratura e cinema.\nP\u00ebtr Il'i\u010d \u010cajkovskij nella letteratura e nel cinema, come per altri artisti, \u00e8 rappresentato in modalit\u00e0 di natura differente: dalla biografia pi\u00f9 o meno in senso tradizionale (ma \"diversa\" a seconda dell'epoca in cui \u00e8 stata stilata), alla biografia-romanzata o romanzo-biografico talora (come nel caso di quello di Klaus Mann, \"Sinfonia Patetica\", 1935), al saggio-biografico, allo studio \"scientifico\" ed analitico.\nLe diversit\u00e0 in tal senso sono comprensibili e costituiscono un arricchimento alla conoscenza della materia."}
{"id": "104819", "revid": "47767", "url": "https://it.wikipedia.org/wiki?curid=104819", "title": "Pyotr Ilyich Tchaikovsky", "text": ""}
{"id": "104828", "revid": "47767", "url": "https://it.wikipedia.org/wiki?curid=104828", "title": "Pyotr Ilyich Chaikovsky", "text": ""}
{"id": "104831", "revid": "47767", "url": "https://it.wikipedia.org/wiki?curid=104831", "title": "Piotr Ilyich Chaikovsky", "text": ""}
{"id": "104833", "revid": "47767", "url": "https://it.wikipedia.org/wiki?curid=104833", "title": "Tchaikovski", "text": ""}
{"id": "104835", "revid": "47767", "url": "https://it.wikipedia.org/wiki?curid=104835", "title": "Tchaikovsky", "text": ""}
{"id": "104836", "revid": "47767", "url": "https://it.wikipedia.org/wiki?curid=104836", "title": "Piotr Ilich Chaikovsky", "text": ""}
{"id": "104837", "revid": "47767", "url": "https://it.wikipedia.org/wiki?curid=104837", "title": "Pyotr Ilich Chaikovsky", "text": ""}
{"id": "104840", "revid": "47767", "url": "https://it.wikipedia.org/wiki?curid=104840", "title": "Chaikovsky", "text": ""}
{"id": "104841", "revid": "47767", "url": "https://it.wikipedia.org/wiki?curid=104841", "title": "Chaikovskij", "text": ""}
{"id": "104844", "revid": "104265", "url": "https://it.wikipedia.org/wiki?curid=104844", "title": "Contratto (ordinamento italiano)", "text": "Il contratto nell'ordinamento giuridico italiano \u00e8 un istituto giuridico che disciplina l'accordo di due o pi\u00f9 parti per costituire, regolare o estinguere tra loro un rapporto giuridico patrimoniale.\nLa regolamentazione fondamentale \u00e8 contenuta nel codice civile italiano e dalle successive leggi, anche per specifiche tipologie e materie.\nDescrizione generale.\nEsso \u00e8 sia un modo di acquisto di diritti reali sia una fonte di obbligazioni. L'articolo del contratto \u00e8 1321 del codice civile italiano.\nSi deduce che il contratto \u00e8 un negozio giuridico, necessariamente bilaterale o plurilaterale, o quantomeno non coincidenti, ed avente di volta in volta la funzione di costituire (nel senso di incidere sulla situazione e sugli interessi delle parti introducendo un nuovo rapporto), regolare (cio\u00e8 apportare una qualsiasi modifica ad un rapporto gi\u00e0 esistente) o estinguere (nel senso di porre fine a un rapporto preesistente) un rapporto giuridico patrimoniale.\nIl negozio in genere, invece, pu\u00f2 anche essere unilaterale (ad esempio il testamento), o non avere contenuto patrimoniale (ad esempio il matrimonio).\nClassificazione.\nI contratti possono essere classificati secondo varie categorie. Si distinguono:\nCaratteristiche.\nTale negozio deve contenere alcuni \"elementi essenziali\"; pu\u00f2 inoltre contenere alcuni elementi accessori detti \"accidentali\".\nElementi essenziali.\nIl contratto scaturisce dallo scambio del consenso: due o pi\u00f9 persone si accordano sul contenuto del contratto che debbono concludere e si impegnano a vicenda.\nIl rapporto giuridico su cui verte l'accordo delle parti non pu\u00f2 che essere un bene in senso ampio suscettibile di valutazione economica.\nI requisiti essenziali del contratto elencati all'articolo 1325 del c.c.\nSono:\nLa mancanza anche di uno solo di questi requisiti genera nullit\u00e0 del contratto (art. 1418)\nElementi accidentali.\nAll'interno di un contratto possono essere previsti degli elementi \"non essenziali\", ma che hanno comunque la funzione di rispondere a specifiche esigenze della vita di scambio, i pi\u00f9 diffusi sono disciplinati dagli artt. 633 ss. e 1353 ss. del Codice Civile e sono:\nRientrano inoltre fra gli elementi accidentali del contratto tutte quelle clausole che le parti decidono di apporvi allo scopo di precisarne o modificarne il contenuto.\nOltre a quelle gi\u00e0 citate il Codice Civile disciplina la clausola penale (artt. 1382-1384) e la caparra (artt. 1385 e 1386).\nLa formazione.\nIl contratto si forma attraverso:\nLa proposta \u00e8 l'atto con il quale una parte prospetta all'altra il contenuto del contratto. L'accettazione esprime la volont\u00e0 di vincolarsi al contenuto della proposta. Il contratto si considera concluso quando il proponente viene a conoscenza dell'accettazione dell'altra parte.\nL'articolo 1335 statuisce che la conoscenza si presume nel momento in cui la dichiarazione giunge all'indirizzo del destinatario, ossia del proponente. Essa \u00e8 accertabile con una raccomandata con ricevuta di ritorno.\nEfficacia.\nL'articolo 1372 del codice civile italiano tratta dell'efficacia dei contratti, stabilendo che:\nIl contratto \u00e8 contemporaneamente un atto giuridico (crea un rapporto) e un regolamento (disciplina il rapporto).\nOve vi fossero dei conflitti da dirimere nascenti dall'ipotesi in cui vi siano una pluralit\u00e0 di aventi causa dallo stesso autore tra cui sia sorto un conflitto, questi si risolve ricorrendo a criteri espressamente stabiliti a seconda che si tratti di un acquisto di un diritto:\nOve questi criteri non siano applicabili la regola \u00e8 quella della priorit\u00e0 nella conclusione del contratto. Alcune volte il contenuto volontario dell'atto pu\u00f2 essere integrato da alcune clausole consuetudinarie inserite perch\u00e9 ad esempio tipiche di determinati mercati (integrazione del contenuto negoziale); tale integrazione pu\u00f2 essere riferita anche agli effetti del contratto principalmente per volont\u00e0 delle parti ma qualora questi non vi abbiano provveduto si ricorre alla legge, anche quest'ultima sia lacunosa si ricorre agli usi od infine al criterio dell'equit\u00e0.\nIl contratto non produce effetto \"rispetto ai terzi\" che nei casi previsti dalla legge come previsto. Ad esempio: all'articolo 1401 c.c. \"Riserva di nomina del contraente\" ove \u00e8 previsto che \"nel momento della conclusione del contratto (articolo 1326 c.c) una parte pu\u00f2 riservarsi la facolt\u00e0 di nominare successivamente la persona che deve acquistare i diritti e assumere gli obblighi nascenti dal contratto stesso.\"\nL'espressione \u201cil contratto ha forza di legge tra le parti\u201d significa che le parti non possono sottrarsi al dovere di osservare il contratto, secondo il tenore di esso nel suo complesso e nelle sue singole parti. Chi tra i contraenti risulta inadempiente ne sopporta la responsabilit\u00e0. Il vincolo contrattuale resta in vita per tutto il tempo del contratto. Il contratto produce effetti grazie al consenso prestato dalle parti. Se il contratto \u00e8 annullato, rescisso o risolto, perde la sua efficacia. Il contratto nullo non produce effetti fra le parti e nei confronti dei terzi. Il contratto annullabile produce effetti fino a quando la parte debole (contraente) non richiede esplicitamente al giudice l'annullabilit\u00e0 del contratto. La nullit\u00e0 \u00e8 imprescrittibile mentre l'annullabilit\u00e0 cade in prescrizione dopo un periodo di 5 anni.\nLe vicende.\nLa cessione.\n\u00c8 il negozio che realizza il mutamento di una delle parti del contratto attraverso il trasferimento dell'intera posizione giuridica negoziale in favore del terzo acquirente.Il consenso, se accettato alla cessione, pu\u00f2 essere dato preventivamente, nell'ambito della stipulazione del contratto originario, oppure successivamente, mediante approvazione del contratto di cessione, pu\u00f2 essere comunicato al terzo contraente ceduto.\nEsecuzione.\nIl contratto deve essere eseguito secondo buona fede. L'invalidit\u00e0 riguarda il contratto come atto, mentre la risoluzione opera direttamente sul rapporto contrattuale. L'invalidit\u00e0, infatti, sussiste quando sono presenti difetti originari nel contratto che lo viziano. Il contratto che pu\u00f2 essere risolto, invece, \u00e8 nato completamente valido: solo successivamente, sono sopravvenute delle situazioni per cui il contratto si \u00e8 inserito in un contesto molto diverso rispetto a quello in cui \u00e8 nato.\nUna delle due parti pu\u00f2 chiedere la risoluzione. La legge definisce tassativamente i casi in cui questo pu\u00f2 avvenire: per inadempimento dell'altra parte (in questo caso si pu\u00f2 comunque intervenire anche con un'eccezione sospensiva o chiedendo l'adempimento), per eccessiva onerosit\u00e0 sopravvenuta e per impossibilit\u00e0 sopravvenuta della prestazione.\nLa risoluzione.\nLa risoluzione \u00e8 un istituto che scioglie il vincolo contrattuale, disciplinato dall'art. 1453 e seguenti del codice civile italiano."}
{"id": "104850", "revid": "1226", "url": "https://it.wikipedia.org/wiki?curid=104850", "title": "UIAA", "text": ""}
{"id": "104853", "revid": "92723", "url": "https://it.wikipedia.org/wiki?curid=104853", "title": "Euprepio di Verona", "text": "Agiografia e culto.\nNon vi sono notizie certe della sua vita. Il suo nome viene ripreso in due documenti e collocato storicamente: Nei Versus de Verona di autore anonimo del IX secolo lo pone come primo predicatore in ambiente pagano (\"Primum Verona predicavit Puprepis episcopus\") e nel Velo di Classe, che contiene la lista dei vescovi veronesi, \u00e8 all'inizio dell'elenco. Le due fonti si basano su documenti precedenti andati distrutti.\nFu probabilmente di origine orientale.\nIl culto del santo non \u00e8 anteriore al XIV secolo. I santi vescovi veronesi sono stati raggruppati come venerazione nel 1961, su proposta del vescovo locale Giuseppe Carraro dalla Sacra Congregazione dei Riti al 30 ottobre. Solo due santi vescovi non vengono venerati in quel giorno: san Zeno e sant'Euprepio il 21 agosto forse in qualit\u00e0 di protovescovo.\nIl suo corpo fu ritrovato nel XV secolo, assieme ad altri santi vescovi nella chiesa di San Procolo. Li vi rimasero fino al 1806 e poi trasferite nella cripta della attigua Basilica di San Zeno. Sull'altare \u00e8 riportata la scritta del tempo del ritrovamento: \"Euprepio Veronae a Christi ann. LXXII praesuli primo\"."}
{"id": "104858", "revid": "123532232", "url": "https://it.wikipedia.org/wiki?curid=104858", "title": "El (divinit\u00e0)", "text": "El, o anche Eloah, (in ugaritico: \ud800\udf9b\ud800\udf8d, \"'il\"; in fenicio: \ud802\udd00\ud802\udd0b, \"'l\"; in siriaco: \u0710\u0720, \"'l\"; in ebraico \u05d0\u05dc, \"'l\"; ; \"Dio\"), in accadico Il o Ilu (\ud808\udc2d, DINGIR, \"DIl\"), in sumero An (\ud808\udc2d, DINGIR, \"DAn\"), in aramaico Al o Alaha, in arabo Allah, \u00e8 il dio dell'universo nelle religioni del Medio Oriente, ed uno dei nomi di Dio nella Bibbia ebraica (nella quale, tuttavia, \u00e8 fuso con il dio degli ebrei, \"Yahweh\" o \"Ya\", corrispondente al terzo aspetto di Dio, quello rappresentante il mondo vivente terreno, della antica triade sumero-semitica: An/Il/El; Enlil/Baal; Enki/Ea/Ya). \nAttestazioni pi\u00f9 antiche.\nNella concezione originaria siriaca El sarebbe stato un dio ordinatore del mondo, gi\u00e0 preesistente ma caotico, e non tanto creatore \"ex nihilo\". Saremmo in questo caso di fronte alla riproposizione in terra siro-cananea dell'antico mito dualistico pre-achemenide persiano zurvanita che - coerentemente con la concezione della ciclicit\u00e0 della storia, tipica della cultura persiana preislamica - credeva in un'azione \"ordinatrice\" di una divinit\u00e0, cui si sarebbe contrapposta l'opera di una divinit\u00e0 disordinatice, disgregatrice, distruttrice. Da questo confronto dialettico fra Caos e Cosmos si produrrebbe la vita e il ciclico divenire storico che muoverebbe l'universo dal caos al cosmo per quindi riprecipitare nel caos e in una successiva fase \"cosmetica\".\nEblaiti.\nIl dio El si incontra tra le attestazioni pi\u00f9 antiche nelle rovine della biblioteca reale di Ebla, presso il sito archeologico di Tell Mardikh, in Siria, che data tra il 2600 e il 2300 a.C., poi distrutta dagli Assiri.\nProtosinaitico.\nUn'antica iscrizione in protosinaitico rinvenuta sul Monte Sinai reca le parole \"\u2019l\u1e0f\u2018lm\" (\"El id 'olam\"), interpretate come \"\u2019Il \u1e0f\u016b \u2018\u00f4lmi\", cio\u00e8 \"Dio del Mondo\". Il dio egiziano Ptah recava invece il titolo di \"\u1e0f\u016b gitti\" \"El di Gath\", cio\u00e8 \"Dio\" o \"Signore di Gath\", citt\u00e0 Filistea, in una stele rinvenuta a Lachish e databile al regno di Amenhotep II (1435\u20131420 a.C. circa). Il medesimo titolo appare anche nel testo 353. Lo stesso Cross, nei suoi studi, sottolinea come Ptah sia di frequente chiamato \"Signore dell'Eternit\u00e0\", similmente all'El del Sinai.\nIttiti.\nIn talune iscrizioni ricorre il nome di \"\", cio\u00e8 di \"'El Creatore della Terra\", includendo anche un'iscrizione molto pi\u00f9 tarda rinvenuta a Leptis Magna, in Tripolitania, e databile al II secolo (\"KAI.\" 129). Lo stesso titolo ricorre anche nei testi ittiti con la crasi \"Ilkunirsa\", che appare essere marito di Asherdu (Asherah) e padre di 77 od 88 figli.\nHurriti.\nIn un inno hurrita ad El egli appare chiamato anche \"\u2019Il brt\" e \"\u2019Il dn\", tradotto rispettivamente come \"Dio dell'Alleanza\" ed \"Dio Giudice\".\nAmorrei.\nIscrizioni amorree rinvenute a Zin\u010dirli e con riferimento a numerose divinit\u00e0, a volte citate per nome, altre per titolo, riportano con frequenza la radice il nome \"El\" nella sua forme \"il\", inteso come \"dio\". In particolare compaiono titoli come \"ilabrat\" \"dio delle genti\", \"il ab\u012bka\" \"dio dei tuoi padri\", \"il ab\u012bni\" \"dio di nostro padre\" e simili. Sono riportate anche numerose genealogie divine, con i nomi divini elencati secondo una particolare famiglia o clan, ancora a volte per nome ed altre per titolo, sempre includendo la radice \"il\".\nNegli stessi nomi di persona degli Amorrei gli elementi pi\u00f9 comuni in riferimento alla divinit\u00e0 erano \"Il\", \"Hadad\" o \"Adad\" e \"Dagan\". E si ritiene che Il-El possa essere assimilato a quella stessa divinit\u00e0 suprema Martu che in accadico veniva resa con il nome di \"Illu-Amurru\" o \"Amurru\".\nUgarit.\nAd Ugarit tre liste di divinit\u00e0 ritrovate nel sito archeologico iniziano citando El ed i suoi tre figli, Dagnu, Ba'l e , attribuendo a questi quattro dei il titolo di \"\u2019il-'ib\", che sembra essere il nome di un generico titolo di divinit\u00e0 forse correlata agli antenati divinizzati del popolo ugaritico. Tuttavia nella citt\u00e0 si trovavano un grande tempio dedicato a Dagnu ed un altro grande tempio dedicato al fratello , ma nessuno dedicato al terzo fratello Ba'l e soprattutto nessuno dedicato ad El.\nAl dio supremo El ci si riferisce ripetutamente con l'epiteto \"\u1e6e\u00f4ru \u2018\u0112l\" (\"El il Toro\" o \"Dio-Toro\"). Egli reca i titoli di \"b\u0101tnyu binw\u0101ti\" (\"creatore delle creature\"), \"\u2019ab\u016b ban\u012b 'ili\" (\"padre degli dei\"), \"\u2018ab\u016b \u2018adami\" (\"padre dell'uomo\") e \"q\u0101niyunu \u2018\u00f4lam\" (\"creatore eterno\"). Quest'ultimo epiteto \"\u2018\u00f4lam\" ricollega ancora una volta El alla divinit\u00e0 sinaitica El-Ptah. Egli \u00e8 inoltre (\"il tuo patriarca\") ed \u00e8 rappresentato come un anziano saggio dalla barba bianca. Altri suoi titoli sono quelli di \"malku\" (\"re\"), \"\u2019ab\u016b \u0161am\u012bma\" (\"padre degli anni\") e , termine di incerto significato, variamente reso come \"Latpan\", \"Latipan\" o \"Lutpani\", col possibile significato di \"dalla faccia velata\". Infine egli \u00e8 \"\u2019\u0112l gibb\u014dr\" (\"El il Guerriero\").\nIl misterioso testo ugaritico di \"Shachar e Shalim\" racconta come El, probabilmente agli inizi dei tempi, giunse sulla riva del mare, dove vide due donne che galleggiavano e ne fu sessualmente attratto, prendendole con s\u00e9. Uccise quindi un uccello lanciandogli contro un bastone, arrostendolo sul fuoco, e chiese dunque alle donne di avvertirlo quando sarebbe stato completamente cotto e di rivolgerglisi come ad un padre o ad un marito e che lui si sarebbe di conseguenza comportato nel modo secondo il quale lo avrebbero chiamato. Quelle lo salutarono quindi come marito e giacquero con lui, dando alla vita \"Shachar\" (\"alba\") e \"Shalim\" (\"tramonto\"). Poi ancora una volta El giacque con le sue mogli e queste partorirono\ngli \"dei graziosi\", \"figli del mare\". I nomi di queste mogli non sono espressamente citati, ma alcune confuse descrizioni all'inizio del racconto fanno riferimento alla dea Athirat, che \u00e8 altrimenti nota come la moglie prediletta di El, e alla dea \"Rahmay\" (\"misericordiosa\"), altrimenti sconosciuta.\nAncora, nell'ugaritico Ciclo di Baal, El viene descritto abitare sul (o nel) monte \"Lel\" (forse col significato di \"notte\"), presso le sorgenti di due fiumi che scaturiscono da due caverne. Vive in una tenda, in accordo con alcune interpretazioni del testo, il che spiegherebbe perch\u00e9 non si trovi un suo tempio in Ugarit. Per quanto riguarda i due fiumi che sorgono da due caverne, questi potrebbero riferirsi a veri corsi d'acqua o alle mitologiche sorgenti sotterranee dell'acqua salata del mare e dell'acqua dolce dei fiumi oppure delle acque terrestri e delle acque celesti. Nell'episodio del \"Palazzo di B\u2018al\", il dio B\u2018al invita i \"70 figli di Athirat\" ad una festa nel suo nuovo palazzo: presumibilmente questi figli sono stati dati ad Athirat da El, in quanto nei successivi passaggi vengono descritti - tutti o parte di essi - come \"\u2019ilm\" (\"dei\"). Il soli figli di El nominati individualmente nei testi ugaritici sono Yam (\"mare\"), Mot (\"morte\") e Ashtar, che sembra essere a capo della maggior parte dei figli di El. Il fatto che Ba\u2018al appaia come figlio di El piuttosto che come figlio di Dagnu, come \u00e8 normalmente riconosciuto presso gli altri popoli, probabilmente \u00e8 dovuto al fatto che El si trova in posizione di \"padre\" di tutta la famiglia degli dei.\nIl frammentario testo RS 24.258 descrive poi un banchetto al quale El invita gli altri dei, mettendosi per\u00f2 da s\u00e9 stesso in ridicolo divenendo oltraggiosamente ubriaco e svenendo dopo essersi confrontato con un altrimenti sconosciuto Hubbay, \"lui che ha le corna e la coda\". Il testo termina con un incantesimo per la cura di alcuni malanni e forse della stessa sbornia.\nAttestazioni successive.\nFenici.\nAnche un amuleto fenicio del VII secolo a.C. rinvenuto ad Arslan Tash sembra riferirsi ad El. Rosenthal (1969, p.\u00a0658) ne tradusse il testo come segue:\nLo stesso testo risulta per\u00f2 traducibile anche come segue:\nRicavandone un evidente riferimento all'epiteto protosinaico di El-Ptah. Egli \u00e8 inoltre considerato ancora una volta padre di Dagan, a sua volta identificato come padre di Baal, il principale tra gli dei fenici. Esiste inoltre la possibilit\u00e0 che El sia identificabile con quello stesso Baal-Ammone che era adorato come suprema divinit\u00e0 nella colonia fenicia di Cartagine.\nCananei.\nPer gli abitanti di Canaan, \"El\" o \"Il\" era la suprema divinit\u00e0, padre dell'umanit\u00e0 e di tutte le specie. Ad un certo punto sembra divenire un dio del deserto, dato che i miti lo descrivono avere due mogli, con le quali costruisce un santuario nel deserto assieme ad un suo nuovo figlio. El \u00e8 considerato ancora una volta padre di numerosi dei, i pi\u00f9 importanti dei quali sono Hadad, Yaw e Mot, rispettivamente signori del cielo (e del tuono, del fulmine e delle tempeste), del mare (e del terremoto) e dell'oltretomba.\nEl \u00e8 talora mostrato come un vecchio seduto su un trono, con una grande barba bianca e due ampie corna di bue sovrastanti la testa. Qualche studioso ipotizza che El possa essere stata la personificazione dell'antenato totemico della trib\u00f9, la cui forza generativa port\u00f2 a elaborare l'idea che egli fosse di conseguenza il \"creatore\" di ogni cosa.\nEl biblico.\nNella Tanakh ebraica, El \u00e8 uno dei nomi coi quali viene citato il dio biblico Yahweh.\nIpotesi sull'origine del dio biblico.\nGli israeliti in origine, molto probabilmente, praticavano un culto enoteista, come attesta il fatto che nella stessa Bibbia \"El Elyon\", \"Dio Altissimo\" \u00e8 padre di tutti gli d\u00e8i, \"elohim\". Diversamente, per riferirsi alla divinit\u00e0 siro-cananea Baal (\"Signore, Padrone\"), si usava il plurale di rispetto \"Ba\u2018alim\", o per Astarte si parlava di \"Astarti\" (\"Giudici\" 10:6).\nSecondo l'opinione di alcuni studiosi Yahweh era in origine solo il dio tribale degli israeliti. Sarebbe solo dopo il periodo dell'esilio babilonese (VI secolo AEV) che Yahweh sarebbe stato promosso a dio unico, soppiantando El (tra cui gli epiteti \"El Shaddai\", \"Dio della montagna o della steppa\", ed \"El Elyon\", \"Dio Altissimo\"), nonch\u00e9, in un primo momento, la consorte femminile Asherah. Specificamente sarebbe stato nell'ambito del tentativo di unificazione di Israele, fatto dal Re Giosia, che avvenne l'identificazione di Yahweh con El. A tal fine sarebbe stato scritto un libro di propaganda religiosa che unificava le genealogie delle trib\u00f9 d'Israele, che in seguito sarebbe diventato la Bibbia.\nSecondo altri, basandosi in particolare su analisi filologiche del testo biblico, l'arcaica fase enoteista della religione degli antichi israeliti inizi\u00f2 un processo di trasformazione con l'inizio del cosiddetto periodo assiale, che port\u00f2 alla trasformazione religiosa da un culto locale di stampo identitario ad un monoteismo di stampo universalista.\nMax Weber (e similmente altri autori come: Donald Redford, George Aaron Barton, Hermann Guthe, Gerrit Wildeboer, Karl Budd, Nissim Amzallag, Martin Leuenberger) sostenne che Yahweh fosse in origine una divinit\u00e0 caratteristica di un'unione di clan seminomadi semiti. Tali gruppi avrebbero successivamente costituito il nucleo iniziale di Israele nell'antichit\u00e0.\nLa radice &lt;\u0294-l-h&gt; (derivante dalla radice &lt;\u0294-l&gt;, la quale forma il nome El) origina in arabo il termine \"A\u1e37\u0101h\" (articolo determinativo \"al\" + \u0294-l-h), il Dio unico secondo i musulmani, e \"\u02beil\u0101h, \"parola con cui vengono indicate le divinit\u00e0 in generale."}
{"id": "104859", "revid": "125460057", "url": "https://it.wikipedia.org/wiki?curid=104859", "title": "Obbligazione (diritto)", "text": "L'obbligazione \u00e8 un rapporto giuridico in forza del quale un soggetto, detto \"debitore\", \u00e8 tenuto a una determinata prestazione, suscettibile di valutazione economica, a favore di un altro soggetto, detto \"creditore\".\nStoria.\nL'istituto dell'obbligazione risale al diritto romano; il termine deriva dal latino \"obligatio\", a sua volta riconducibile alla preposizione \"ob\" (verso) e al verbo \"ligare\" (legare). \u00c8 ancora citata la definizione contenuta nel \"Corpus Iuris Civilis\" di Giustiniano, secondo la quale: \"\u00abObligatio est iuris vinculum, quo necessitate adstringimur alicuius solvendae rei secundum nostrae civitatis iura\u00bb\" (l'obbligazione \u00e8 un vincolo giuridico, in forza del quale si pu\u00f2 costringere taluno all'adempimento di una prestazione, secondo le leggi del nostro Stato). Il termine latino \"vinculum\" evidenzia il legame che si crea nel rapporto tra due o pi\u00f9 soggetti, infatti l'espressione veniva utilizzata per indicare una legatura fatta con la corda per avvolgere un oggetto.\nSecondo Gaio tre erano le \"fonti delle obbligazioni\", ossia gli atti o fatti giuridici idonei, secondo l'ordinamento, a costituire il rapporto giuridico obbligatorio: contratto, illecito civile e gli altri fatti previsti dalla legge (\"\u00abobligationes aut ex contractu nascuntur aut ex maleficio aut proprio quondam iure ex varii causarum figuris\u00bb)\". A questa tripartizione le \"Institutiones\" di Giustiniano sostituirono la quadripartizione tra contratto, quasi contratto, delitto (nel senso di illecito civile) e quasi delitto.\nRecepito nel Codice Napoleonico del 1804 e successivamente dai codici civili dei paesi di \"civil law\", tra i quali quelli italiani del 1865 e del 1942, l'istituto dell'obbligazione era disciplinato essenzialmente come modo di trasferimento della propriet\u00e0. Successivamente, in seguito allo sviluppo industriale, divenuto causa prima della mobilizzazione della ricchezza, l'obbligazione emerse nella sua nuova configurazione di mezzo preferenziale per l'esplicazione dell'attivit\u00e0 economica.\nA differenza dei sistemi giuridici di \"civil law\", dove il concetto di obbligazione ha un ruolo molto importante, quelli di \"common law\" non ne hanno mai fatto uso (il termine inglese \"obligation\" indica, infatti, genericamente l'obbligo)\nCaratteristiche.\nElementi fondamentali.\nIn tale rapporto giuridico si possono individuare i seguenti elementi:\nPoich\u00e9 correntemente si tende a limitare l'uso del termine debito agli obblighi che hanno per oggetto una somma di denaro, il termine obbligazione viene anche utilizzato per designare l'obbligo che costituisce il contenuto del rapporto obbligatorio.\nStruttura dell'istituto.\nL'obbligazione rileva per i caratteri di \"relazionalit\u00e0\" e \"necessaria cooperazione\" dei soggetti coinvolti. La \"ratio\" sottesa all'istituto \u00e8 che si ricorra allo stesso quando, avendosi la necessit\u00e0 di realizzare un interesse, questo non \u00e8 realizzabile se non con la collaborazione di un altro soggetto. Di qui i caratteri di \"mediatezza\" e \"relativit\u00e0\" dell'obbligazione, contrapposti ai caratteri di \"immediatezza\" e \"assolutezza\" tipici dei diritti reali.\nPer il suo carattere di mediatezza l'obbligazione integra sempre e soltanto un rapporto relativo tra due o pi\u00f9 soggetti, rilevando in relazione ai soggetti terzi non coinvolti nell'obbligazione esclusivamente come obbligo di astenersi dal turbarne il regolare svolgimento."}
{"id": "104860", "revid": "177966", "url": "https://it.wikipedia.org/wiki?curid=104860", "title": "Versus de Verona", "text": "Versus de Verona (o Veronae rythmica descriptio) \u00e8 un poema di cento versi in trentanove strofe, scritto alla fine dell'VIII secolo. \u00c8 detto anche Ritmo pipiniano perch\u00e9 composto da un anonimo, probabilmente un monaco, in onore di re Pipino, figlio di Carlo Magno, re d'Italia e di Verona.\n\u00c8 un documento importante, in quanto descrive una Verona medioevale in parte distrutta dal terremoto del 3 gennaio 1117.\nSi bas\u00f2 sul modello del precedente poemetto \"Versum de Mediolano civitate\" scritto anni prima da un anonimo dedicato al capoluogo Lombardo."}
{"id": "104862", "revid": "1564499", "url": "https://it.wikipedia.org/wiki?curid=104862", "title": "Lucio Manlio Acidino Fulviano", "text": "Biografia.\n\u00c8 il figlio di Fulvio Flacco, che prese Capua; fu adottato da Lucio Manlio Acidino ed entr\u00f2 come figlio adottivo nella famiglia dei Manlii, che trasforma secondo l'impiego il suo vecchio nomen, Fulvius in Fulvianus\n\u00c8 pretore nel 188 a.C.. Inviato come propretore in Spagna romana con tremila uomini di rinforzo, vi rest\u00f2 due anni e combatt\u00e9 con successo i Celtiberi, che gli vale l'onore di una \"ovatio\" al suo ritorno a Roma.\nNel 183 a.C. \u00e8 uno dei tre ambasciatori romani incaricati riaccompagnare in Gallia Narbonense un gruppo di Galli transalpini che si erano stabiliti nella pianura friulana nel 186 a.C. in ricerca di un territorio dove installarsi e che avevano tentato di fondare una citt\u00e0 sul territorio dell'attuale Aquileia.\nAppare fra i tre ex consoli incaricati, nel 181 a.C., di fondare la colonia latina di Aquileia, con Publio Cornelio Scipione Nasica e Gaio Flaminio.\nFu eletto console nel 179 a.C. con il suo fratello adottivo, caso unico dove due fratelli furono consoli nello stesso tempo. Allora di quest'elezione, Scipione Maluginense lo qualific\u00f2 come uomo onesto e cittadino eccellente."}
{"id": "104864", "revid": "287204", "url": "https://it.wikipedia.org/wiki?curid=104864", "title": "Sviluppo piano di un poliedro", "text": "Per studiare le caratteristiche di un poliedro spesso \u00e8 stato utile costruire loro modelli ottenuti realizzando la sua superficie con poligoni in cartoncino opportunamente incollati (oggi si possono anche visionare utilmente loro modelli, realizzati con la computer grafica, meglio se animati e dotati di trasparenze).\nConsideriamo dunque un poliedro convesso e pensiamo ad un suo modello in cartoncino. Si dice sviluppo piano del poliedro ogni figura piana connessa ottenuta dal suo modello in cartoncino tagliando un opportuno insieme dei suoi spigoli che renda possibile la distensione sul piano di quanto ottenuto.\nIl termine \"sviluppo piano di un poliedro\" spesso viene accorciato in sviluppo di un poliedro; termine equivalente derivato dall'inglese \u00e8 \"net di un poliedro\".\nSviluppi, alberi e dualit\u00e0.\nCiascuno degli sviluppi N(P) di un poliedro P le cui facce consideriamo distinguibili, ovvero etichettate, corrisponde biunivocamente all'albero disteso costituito dagli spigoli sui quali si sono praticati i tagli (ciascuno di essi individuato dalle etichette delle due facce). Tale albero si dice albero dei tagli dello sviluppo N(P). \nEsso corrisponde ad un sottoalbero spanning del grafo poliedrale del poliedro P, in quanto per trasformare la superficie di un poliedro in uno sviluppo piano il complesso degli spigoli tagliati deve toccare tutti i vertici del poliedro: in caso contrario le facce che incidono in un vertice non raggiunto dai tagli non potrebbero venire distese. Quindi, se v(P) \u00e8 il numero di vertici di P, l'albero dei tagli di P presenta v(P)-1 spigoli; in altre parole per ottenere un qualsiasi sviluppo piano di un poliedro si devono effettuare v(P)-1 tagli su un suo modello in cartoncino. \nUn altro albero disteso associato a N(P) si ottiene facendo corrispondere un nodo ad ogni faccia e uno spigolo ad ogni spigolo di P non tagliato e quindi facente da saldatura fra due facce. Tale albero si dice albero delle facce dello sviluppo N(P). Se f(P) \u00e8 il numero delle facce del poliedro P, l'albero delle facce di ogni sviluppo di P presenta f(P)-1 spigoli. \nCi si rende conto facilmente, ad es. prendendo in esame qualche sviluppo di un cubo o di una piramide a base quadrata, che l'albero dei tagli di uno sviluppo N(P) \u00e8 l'albero delle facce di uno sviluppo del poliedro duale di P, che denotiamo P*. Pi\u00f9 completamente si osserva che ad uno sviluppo piano di un poliedro P corrisponde uno sviluppo piano duale del poliedro duale P*. \nDiciamo lato perimetrale di uno sviluppo piano di un poliedro P ogni lato della figura piana ricavato da un taglio di uno spigolo del suo modello superficiale. Si osserva che tutti gli sviluppi piani di un poliedro P hanno lo stesso numero di lati perimetrali, cio\u00e8 il doppio del numero dei tagli del modello superficiale 2v(P)-2. Questo numero si pu\u00f2 anche valutare come il doppio del numero degli spigoli di P diminuito del doppio del numero degli spigoli non tagliati, pari al numero dei collegamenti sull'albero delle facce. Quindi 2v(P)-2 = 2e(P)-2(f(P)-1); da qui segue l'identit\u00e0 poliedrale di Eulero v(P)+f(P)=e(P)+2.\nClassi di equivalenza degli sviluppi.\nPi\u00f9 sostanziali degli sviluppi dei poliedri etichettati, soprattutto per poliedri dotati di buona simmetria e in particolare per i solidi platonici, sono le classi di sviluppi equivalenti per sovrapposizione. Per la precisione occorre distinguere fra due equivalenze per sovrapposizione fra sviluppi di poliedri. Diciamo \"sovrapponibili nel piano\" due sviluppi che si possono \"sovrapporre materialmente\" effettuando rotazioni e traslazioni nel piano. Diciamo \"sovrapponibili nello spazio\" due sviluppi che si possono \"sovrapporre materialmente\" effettuando spostamenti rigidi nello spazio, ovvero rotazioni, traslazioni e riflessioni nel piano. \nNei due casi parliamo rispettivamente di RT-equivalenza fra sviluppi di un poliedro e di RTM-equivalenza fra sviluppi di un poliedro (la M vuole ricordare la \"mirror symmetry\"). \nNel caso di un poliedro che presenti una simmetria per riflessione rispetto ad un piano (poliedri regolari, piramidi, prismi, ...) nell'insieme degli sviluppi piani si ha una involuzione indotta I rispetto alla quale si individuano sviluppi piani che presentano una simmetria per riflessione (punti fissi della I) e coppie di sviluppi i cui elementi sono ottenibili l'uno dall'altro in seguito ad una riflessione nel piano (coppie duali della I). I due sviluppi di una coppia duale non sono RT-equivalenti ma sono RTM-equivalenti.\nSviluppi del cubo.\nNel caso del cubo lo sviluppo \u00e8 un esamino; si trovano 20 classi di RT-equivalenza di sviluppi e 11 classi di RTM-equivalenza. In altre parole si trovano 20 sviluppi di cui 2 sono invarianti per riflessione nel piano, ovvero costituiscono figure piane che presentano una simmetria per riflessione e 18 si collocano in 9 coppie duali."}
{"id": "104869", "revid": "6923", "url": "https://it.wikipedia.org/wiki?curid=104869", "title": "Pierre de Marivaux", "text": "Considerato tra i maggiori commediografi di Francia del XVIII secolo, ha composto numerosi testi per la Com\u00e9die-Fran\u00e7aise e la Com\u00e9die-Italienne di Parigi.\nSi \u00e8 dedicato alla letteratura coltivando sia il romanzo che il teatro. Ha integrato la drammaturgia di Moli\u00e8re, riprendendone alcuni aspetti e dando spazio alla componente amorosa. Nello specifico gli interessa soprattutto l'innamoramento, che diventa un gioco teatrale dove i personaggi cercano di mascherarsi per scoprire se sono corrisposti. Il gioco del mascheramento dei sentimenti \u00e8 presente in tutte le sue commedie, come sottile gioco psicologico. Nella lingua francese il suo nome ha dato origine al verbo marivauder che indica lo scambio di proposte galanti e molto raffinate.\nViene citato nella canzone \"Arlecchino educato dall'amore\" di Alberto Camerini\nLa vita e l'attivit\u00e0 letteraria.\nNell'introduzione della sua opera \"Marivaux dramaturge\", Fran\u00e7oise Rubellin precisa che possediamo pochissimi documenti riguardanti la vita di Marivaux e che numerose informazioni che lo riguardano sono sbagliate. Per esempio: la sua data di nascita \u00e8 sconosciuta (\u00e8 nota soltanto quella del battesimo, l'8 febbraio 1688). Il nome \u00abPierre Carlet de Chamblain de Marivaux\u00bb non viene mai utilizzato; Marivaux nasce Pierre Carlet, facendosi poi chiamare Pierre Decarlet quando si iscrive alla facolt\u00e0 di diritto, poi si firma per la prima volta Carlet de Marivaux nel 1716.\nGiovinezza e Formazione.\nNato in una famiglia di nobili originari della Normandia, che aveva avuto un senatore eletto al parlamento provinciale, suo padre Nicolas Carlet lavora nell\u2019amministrazione della marina militare fino al 1698 quando si sposta con la famiglia (Marivaux aveva 11 anni) a Riom, in Alvernia, dove \u00e8 stato nominato ispettore della Monnaie prima di diventarne direttore; qui Marivaux studia presso gli Oratoriani. La famiglia si trasferisce poi a Limoges. Di sua madre, Marie-Anne Bullet, si sa ben poco se non che era sorella di un architetto reale, Pierre Bullet, il che aiuter\u00e0 Marivaux ad essere introdotto nell\u2019ambiente di Corte.\nNel 1710, puntando a seguire la strada paterna (Mari-Anne Bullet aveva ottenuto una proroga della carica alla morte del marito, il 14 aprile 1719), inizia gli studi di diritto a Parigi. Alloggia presso lo zio architetto reale. Abbandona per\u00f2 gli studi nel 1713 e li riprender\u00e0 solo saltuariamente: ottiene comunque il diploma nel 1721 ed \u00e8 nominato avvocato, ma non eserciter\u00e0 mai la professione \nPrimi tentativi letterari.\nIl suo primo testo \u00e8 una commedia di intrighi in versi, in un atto \"le P\u00e8re prudent et \u00e9quitable, ou Crispin l\u2019heureux fourbe\" recitato davanti a una ristretta cerchia di appassionati nel 1706 e pubblicata nel 1712.. Pubblica il suo primo romanzo nel 1712 \"I sorprendenti effetti della simpatia\".\nL\u2019incontro con Fontenelle, e la frequentazione del salotto della spiritosa Madame de Lambert, sono determinanti per la sua formazione.\nVi incontra dei \u00ab Moderni \u00bb e si accosta a una forma di \u00ab preziosit\u00e0 nuova \u00bb, che porter\u00e0 al cosiddetto \u00ab marivaudage \u00bb. Sviluppa un atteggiamento critico e si impegna nella polemica contro i classici, sperimenta diversi generi: parodie, poemi burleschi, articoli giornalistici. La parodia \u00e8 in questo periodo il suo genere principale. Riprende, con lo spirito cosiddetto \u201cneo-prezioso\u201d che tratta in modo giocoso i \u201cgrandi argomenti\u201d \u00bb, del patrimonio culturale degli scrittori classici, e li trasfigura in opere originali trasformandoli a seconda dei casi. Scrive cos\u00ec il \"Telemaco travestito\" nel 1714-1715 (dove evoca le tragedie degli ugonotti), poi l\"Iliade Travestita\" del 1716, una parodia dell'opera di Omero che \u00e8 il suo quarto lavoro pubblicato, ed il primo firmato \u00ab M. de Marivaux \u00bb nel 1718.\n\u00c8 considerato un brillante moralista, un nuovo La Bruy\u00e8re. Si sposa il 7 luglio 1717 con Colombe Boulogne, figlia di un ricco avvocato \u00ab consigliere del Re \u00bb, la cui dote permette alla coppia di vivere agiatamente. Il padre muore nel 1719, e Marivaux \u00e8 rovinato dalla bancarotta di Law nel 1720, perde la moglie nel 1723, e da allora \u00e8 costretto a guadagnarsi di che vivere ed educare la figlia scrivendo.\nLa passione per il teatro.\nPresto trova la propria strada nel teatro. Dapprima si cimenta con la tragedia classica in versi, con l\"Annibale\", rappresentato nel 1720 dalla Com\u00e9die-Fran\u00e7aise, ma l\u2019accoglienza \u00e8 modesta. Il successo arriva per\u00f2 nello stesso anno con \"Arlequin poli par l'amour\" rappresentato dal Th\u00e9\u00e2tre italien de Paris di Luigi Riccoboni. Marivaux apprezza la recitazione degli attori italiani e diventa l\u2019autore preferito dalla compagnia. La giovane e talentuosa Silvia Balletti (strettamente legata a Giacomo Casanova, diventa la sua interprete ideale e Marivaux scrive soprattutto per lei. Rivoluziona il genere della commedia sentimentale, che esplora con \"Surprises de l\u2019amour\" o \"La Double Inconstance\", ma soprattutto con i suoi pezzi che diventano grandi classici di questo genere: \"Le Jeu de l'amour et du hasard\" (1730) e \"Le false confidenze\" (1737).\nScrive anche commedie a sfondo sociale su temi come la libert\u00e0 e l\u2019uguaglianza tra gli uomini (\"L'\u00cele des esclaves\" nel 1725, o la condizione femminile (\"La Nouvelle Colonie\" nel 1729). Ambientate in ambienti di fantasia e utopici, queste opere, che non ebbero grande successo al loro apparire, sviluppano il suo pensiero sulle relazioni umane. \nIl teatro di Marivaux riprende la massima della commedia latina \u00ab \"Castigat ridendo mores\" \u00bb (che ) e costruisce una sorta di raccordo tra la comicit\u00e0 d'improvvisazione della \"commedia dell'arte\", con i suoi personaggi stereotipati, soprattutto Arlecchino, e un teatro pi\u00f9 letterario e psicologico, vicino agli autori contemporanei inglesi e francesi; utilizza dunque diversi livelli del comico: la farsa, la satira e la poesia.\nNel XVIII secolo, il successo non \u00e8 esaltante: la Com\u00e9die-Fran\u00e7aise e il suo pubblico non lo apprezzano, e il Th\u00e9\u00e2tre-Italien resta un teatro di secondo piano. D\u2019altronde Marivaux si \u00e8 sempre tenuto ai margini dell\u2019ambiente dei \u201cphilosophes\u201d, che influenza il gusto corrente. Tuttavia, la sua influenza letteraria \u00e8 profonda: della sua tecnica del romanzo terr\u00e0 conto Stendhal, ma soprattutto il suo stile di dialogo teatrale ispirer\u00e0, nel XIX secolo, le commedie di Musset e, nel XX secolo, quelle di Giraudoux. \nOggi Marivaux ha finalmente trovato un pubblico entusiasta che considera moderna proprio la complessit\u00e0 che ai suoi tempi gli veniva rimproverata. \u00c8, dopo Moli\u00e8re e Racine, il terzo autore pi\u00f9 rappresentato dalla Com\u00e9die-Fran\u00e7aise.\nFilosofo e moralista.\nNegli stessi anni espone le sue riflessioni sui giornali, prima \"Le Spectateur fran\u00e7ois\" (fran\u00e7ais), sul modello dello \"Spectator\" di Joseph Addison e Richard Steele, dal 1721 al 1724 (25 numeri), poi \"L\u2019Indigent Philosophe\",nel 1727 et \"Le Cabinet du philosophe\" nel 1734, dove \u00e8 l\u2019unico redattore, oltre ad autore di racconti, moralista e filosofo. Qui analizza, con penna acuta, i molti aspetti della societ\u00e0 frammentata e gerarchica del suo tempo, e descrive con humour le abitudini dei suoi contemporanei. Qui mette a punto le sue concezioni estetiche, il suo gusto per una scerittura spontanea e il suo diritto di ridere degli uomini in generale e \u201cdel me stesso che vedo negli altri\u201d (\u00ab et de moi-m\u00eame que je vois dans les autres \u00bb, poich\u00e9 la realt\u00e0 \u00e8 sempre pi\u00f9 complessa a sfuggente degli schemi nei quali cerchiamo di inquadrarla.\nLe opere narrative.\nInsieme all\u2019abate Pr\u00e9vost, Marivaux \u00e8 uno degli scrittori che hanno riflettuto con pi\u00f9 profondit\u00e0 sul paradosso della scrittura del romanzo.\nLa sua grande opera in forma di romanzo \u00e8 \"La Vie de Marianne\" la cui redazione dura circa quindici anni (1726-1741). La protagonista, avanti negli anni, racconta la sua vita, inframezzando il racconto con riflessioni e meditazioni sull\u2019amore, sull\u2019amicizia, la sincerit\u00e0, il riconoscimento sociale dei meriti personali. L\u2019opera rimane per\u00f2 incompiuta. \nGli stessi temi sono ripresi nel \"Le Paysan parvenu (il villan rifatto)\", un romanzo di formazione del 1735 che racconta l\u2019arrivo a Parigi e la scalata sociale di Jacob grazie ai suoi successi amorosi.\nUltimi anni.\nA partire dal 1733, frequenta il salotto di Claudine de Tencin, che diventa un\u2019amica preziosa. Grazie a lei viene eletto, sconfiggendo Voltaire all\u2019Acad\u00e9mie fran\u00e7aise nel 1742 (dopo vari rifiuti: l\u2019accademico Pierre-Joseph Thoulier d'Olivet lo accusava di distruggere la lingua francese), e vi pronuncer\u00e0 numerosi discorsi: \"Riflessioni in forma di lettera sul progresso dello spirito umano\" (1744), \"Riflessioni sullo spirito umano in relazione a Corneille e Racine\" (1749), \"Riflessioni sui Romani e sugli antichi Persiani\" (1751). Compone ormai solo alcune pi\u00e8ce destinate alla Com\u00e9die-Fran\u00e7aise, che sono pubblicate ma non rappresentate, e un dialogo, \"L'\u00c9ducation d\u2019un prince\". Malato sin dal 1758, muore per una pleurite il 12 febbraio 1763.\nIl \u00ab marivaudage \u00bb.\nIl nome di Marivaux ha fatto nascere il verbo francese \u00ab marivauder \u00bb che significa \u00abscambiarsi proposte amorose galanti e raffinate \u00bb. Per estensione \u00e8 nato il termine \u00ab marivaudage \u00bb gi\u00e0 quando Marivaux era vivo, probabilmente in uno dei caff\u00e8 letterari cos\u00ec popolari alla sua epoca. Le due parole si trovano nel 1760 nella corrispondenza tra Denis Diderot e Sophie Volland, ma l\u2019espressione era gi\u00e0 apparsa nel 1739 nella corrispondenza di Madame de Graffigny. \"Marivauder\" ha qui il significato di \u00ab dissertare senza fine su piccolezze\u00bb e \"marivaudage\" indica una forma troppo raffinata di analisi morale. Ma la parola definisce anche uno stile, che Jean-Fran\u00e7ois de La Harpe cos\u00ec definisce a fine secolo nel suo \"Lyc\u00e9e ou cours de litt\u00e9rature ancienne et moderne\", insistendo sul mescolamento di registri opposti:\nMarivaux, alla fine del XVIII secolo, era accusato di non parlare il francese corrente, di peccare contro il buon gusto e qualche volta contro la lingua stessa, dato che le sue frasi apparivano mal costruite, i suoi enunciati troppo ricercati e oscuri, e addirittura creava parole nuove, come il modo di dire (oggi comunissimo), \u00ab tomber amoureux \u00bb (all\u2019epoca si usava dire \u00ab se rendre amoureux \u00bb). Cos\u00ec Palissot, avversario dei \"philosophes\", scrive nel 1777 : \nNel XVIII secolo quindi la parola \u201cmarivaudage\u201d ha un doppio significato: non indica solo lo stile dello scrittore, ma anche quella forma estrema di analisi morale e psicologica che Marivaux svolge nei suoi romanzi, commedie e saggi. \nI critici dell\u2019inizio dell\u2019epoca romantica, come Sainte Beuve, conoscevano di Marivaux solo le poche pi\u00e8ces nel repertorio della Com\u00e9die-Fran\u00e7aise e le trovavano fredde. Ma la parola diventa invece positiva man mano che il secolo di Watteau ritorna di moda dopo il 1850, e assume un senso pi\u00f9 generale: descrive cio\u00e8 un tipo di dialogo galante (di cui le commedie di Marivaux danno esempi e modelli), e riporta a un certo modo di vivere il rapporto amoroso, con stile galante e grazioso. \u00c8 proprio in questa accezione che la parola \u00e8 oggi usata correntemente per indicare un\u2019atmosfera giocosa, spiritosa e rapporti amorosi basati sul gioco della seduzione.\nOpere.\nOpere teatrali.\nMarivaux scrisse anche \"Heureuse Surprise\" e \"Amante frivole\", andate perdute."}
