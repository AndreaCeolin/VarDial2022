{"id": "134906", "revid": "712828", "url": "https://it.wikipedia.org/wiki?curid=134906", "title": "Marina imperiale giapponese", "text": "La Marina imperiale giapponese (: , shinjitai: , r\u014dmaji: , o , letteralmente \"Marina dell'impero del Grande Giappone\") fu l'apparato militare navale dell'Impero giapponese dal 1869 fino al 1947, quando venne disciolta formalmente in seguito alla rinuncia del Giappone all'uso della forza come mezzo per la risoluzione di dispute internazionali.\nNegli anni venti fu la terza pi\u00f9 grande marina militare del mondo dopo la statunitense U.S. Navy e la britannica Royal Navy. A causa della natura insulare del Giappone, fu anche la pi\u00f9 importante e significativa arma delle sue forze militari, tenendo anche presente che l'aviazione non esisteva come forza armata indipendente, ma esercito e marina avevano ognuno una propria aviazione; la sua importanza derivava dal fatto che dal mare doveva necessariamente provenire ogni offesa al territorio nazionale, cos\u00ec come ogni materia prima per l'industria considerata la scarsit\u00e0 di risorse naturali sul territorio; anche dal punto di vista alimentare il Giappone dipende dal mare e la pesca \u00e8 una risorsa importante che la marina ha dovuto sempre tutelare.\nLe origini della Marina imperiale giapponese risalgono alle prime interazioni con le nazioni del continente asiatico a partire dall'inizio del periodo feudale fino a raggiungere un picco di attivit\u00e0 tra il XVI e il XVII secolo, in un'epoca di scambi culturali con le potenze europee. Nel 1854, dopo due secoli di stagnazione in seguito al periodo di isolazionismo imposto dagli sh\u014dgun del periodo Edo, la marina giapponese era relativamente arretrata quando il paese venne forzatamente aperto al commercio dall'intervento statunitense. Questo condusse infine al rinnovamento Meiji, un periodo frenetico di modernizzazione e industrializzazione accompagnato dalla reintegrazione del potere centrale dell'imperatore del Giappone dopo decenni di decentramento a favore degli sh\u014dgun. Dopo una serie di successi, in alcuni casi contro nemici molto pi\u00f9 potenti, come nella prima guerra sino-giapponese (1894-1895) e nella guerra russo-giapponese (1904-1905), la Marina imperiale giapponese fu quasi completamente annientata al termine della seconda guerra mondiale.\nDal termine della guerra le sue funzioni sono assolte dalla Forza marittima di autodifesa giapponese.\nOrigini.\nLa marina come mezzo di trasporto e rifornimento.\nIl Giappone ha alle spalle una lunga storia di rapporti navali col continente asiatico, che iniziano dai primi trasporti di truppe tra Corea e Giappone, all'inizio del periodo Kofun, nel III secolo. Un episodio saliente dei rapporti tra Giappone e Corea fu la battaglia di Baekgang del 663, nel periodo Yamato, durante la quale il regno coreano Silla alleato della dinastia cinese Tang sconfisse pesantemente l'altro regno Baekje e i suoi alleati giapponesi, ponendo fine all'influenza nipponica sulla Corea fino al XVI secolo. La marina fu vista dalla casta militare nipponica come un mezzo di trasporto o di combattimento individuale alla ricerca di gloria, piuttosto che come uno strumento di potere e controllo del mare; nessuna strategia o tattica di combattimento venne sviluppata, al contrario della guerra terrestre, vista come l'unico approccio possibile per affrontare una guerra offensiva o difensiva. La sconfitta di Baekgang, costata alla marina nipponica 400 navi sulle schierate, fu causata prevalentemente dal fuoco appiccato dagli arcieri coreani e dalle tattiche di combattimento di gruppo, con manovre a tenaglia e l'uso di formazioni serrate contro le spesso isolate navi nipponiche; per l'occasione la flotta coreana contava circa 170 navi, anche se pi\u00f9 robuste e meglio armate.\nSuccessivamente ai tentativi di Kublai Khan di invadere il Giappone del 1281, lungo le coste dell'impero cinese divennero molto attivi i pirati giapponesi \"Wak\u014d\". Durante i tentativi di invasione mongola comunque l'opzione di attaccare in mare gli invasori non venne presa in considerazione, lasciando alle forze di terra coadiuvate da opere fortificate il compito di respingere la minaccia; gli attacchi in mare furono piuttosto iniziative individuali e le stesse unit\u00e0 navali operavano sotto il comando indipendente delle provincie e non rispondevano a un comando unificato.\nIl Giappone intraprese un grande sforzo costruttivo navale nel XVI secolo, durante l'Epoca Sengoku, quando i signori feudali in lotta per la supremazia organizzarono vaste marine militari costiere composte da centinaia di navi. Pare che in questo periodo, nel 1576, potrebbero essere state costruite le prime navi da guerra \"corazzate\" della storia, quando il \"daimy\u014d\" Oda Nobunaga fece costruire sei \"Atakebune\", grossi vascelli descritti come \"tessen\" (\"navi di ferro\"): chiamate anche , erano chiatte armate con cannoni e fucili di grande calibro per sconfiggere i pi\u00f9 grandi, ma non corazzati, vascelli usati dal nemico. Nelle fonti occidentali le prime navi corazzate giapponesi sono descritte in \"The Christian Century in Japan 1549-1650\", che cita il resoconto del viaggio in Giappone del padre gesuita italiano Gnecchi Soldi Organtino nel 1578, o anche in \"A History of Japan, 1334-1615\". Queste erano per\u00f2 considerate pi\u00f9 come fortezze galleggianti e furono usate solo in azioni costiere; con esse nel 1578 Nobunaga sconfisse la marina del Clan M\u014dri alla bocca del fiume Kizu a Osaka, durante un'operazione di blocco navale. Le navi corazzate di Nobunaga precedettero di qualche anno la costruzione delle navi tartaruga (o \"Geobukson\") coreane, inventate dall'ammiraglio Yi Sun Sin e documentate per la prima volta nel 1592: le placche in ferro dei vascelli coreani formavano una sorta di copertura superiore, atta a impedire intrusioni e abbordaggi, ma le murate non avevano simili protezioni.\nDurante tutta questa fase, i compiti della marina furono comunque il trasporto, il pattugliamento costiero e la raccolta di informazioni, quest'ultimo un ruolo poco enfatizzato ma ben presente e perfettamente assolvibile con il naviglio leggero a disposizione; il compito di combattere in modo organizzato altre forze navali o di proteggere le rotte di comunicazione non fu mai in questa fase una priorit\u00e0 o un oggetto di interesse.\nNel corso dell'invasione giapponese della Corea articolata in diverse successive campagne (1592-1598), Toyotomi Hideyoshi organizz\u00f2 una flotta di circa 700 navi e marinai per il trasporto e il supporto di una forza terrestre di circa uomini. Anche in questo caso la marina venne vista solo come un supporto alla guerra terrestre e non come uno strumento di controllo del mare, e lo sbarco iniziale riusc\u00ec solo per la mancanza di opposizione a terra; fu dunque accentuato il ruolo appoggio alle operazioni terrestri della flotta, fino a che le navi da trasporto furono attaccate dalla potente marina della dinastia Joseon: i combattimenti navali venivano gestiti con tattiche mutuate dalle operazioni terrestri, con fuoco concentrato delle armi negli scontri individuali ma senza cooperazione tra le navi. L'ammiraglio Yi Sun Sin sconfisse pi\u00f9 volte la marina giapponese utilizzando le navi tartaruga, fino alla sua morte avvenuta nella vittoriosa battaglia di Noryang. L'unica parentesi di successo giapponese fu nella seconda campagna, che vide la marina nipponica distruggere circa 160 navi coreane negli scontri di Geojedo e Chilcheollyang, in un momento nel quale l'ammiraglio Yi era caduto in disgrazia. Dopo aver riorganizzato la marina, il Giappone vinse una battaglia contro l'ammiraglio coreano Won Kyun e diversi scontri minori contro gli ammiragli Yi Eok Ki e Choi Ho della flotta cinese dei Ming; la rotta tra il Giappone e la costa meridionale della Corea venne protetta dall'attivit\u00e0 della marina per tutta la campagna, permettendo la circolazione di uomini e rifornimenti ed ostacolando quella avversaria, conseguendo l'obbiettivo strategico di supportare la campagna terrestre nonostante le forti perdite negli scontri precedenti; le strategie fallimentari negli scontri navali, mutuate da quelle terrestri, determinarono comunque la sconfitta finale nella campagna, appunto nella battaglia di Noryang, a dimostrazione dell'errato utilizzo della flotta in combattimento e della totale mancanza di coordinamento nelle operazioni.\nIl Giappone costru\u00ec le sue prime grandi navi oceaniche all'inizio del XVII secolo, in seguito all'apertura delle relazioni con l'Occidente. Nel 1613 il \"daimy\u014d\" di Sendai, d'accordo con il \"bakufu\" dello shogunato Tokugawa, costru\u00ec la \"Date Maru\", una nave simile a un galeone da 500 tonnellate che trasport\u00f2 l'ambasciata giapponese di Hasekura Tsunenaga nelle Americhe e successivamente in Europa. A partire dal 1604 il \"bakufu\" commission\u00f2 circa 350 navi shuinsen, solitamente armate e dotate anche di tecnologie occidentali, destinate principalmente al commercio con il Sud-est asiatico; la marina dello shogunato aveva gi\u00e0 inflitto una sconfitta alle forze di Toyotomi nella battaglia di Osaka del 1614. Sebbene lo shogunato nel periodo Edo avesse imposto ai \"daimy\u014d\" di non costruire navi oltre una certa dimensione, riservando questa prerogativa alla sola marina imperiale, questa non ebbe mai dimensioni imponenti e anche la \"Atakemaru\", orgoglio della flotta e costruita nel 1630, venne superata e infine demolita nel 1682. Da allora rimasero a disposizione solo le navi di minore tonnellaggio, dette \"sekibune\" (unit\u00e0 di dimensione pari a 500 \"koku\", con un \"koku\" pari a circa 180 litri) e \"kobaya\" (piccole imbarcazioni).\nL'isolazionismo.\nA partire dal 1640 il governo giapponese decise di seguire una politica di isolazionismo (\"Sakoku\") vietando ogni contatto con gli occidentali, sradicando il cristianesimo e punendo con la morte la costruzione di navi oceaniche. Nel 1639 lo shogunato proib\u00ec altres\u00ec le visite alle navi portoghesi e i \"daimy\u014d\" della costa vennero incaricati della sorveglianza costiera, particolarmente nell'isola di Ky\u016bsh\u016b; due diversi tipi di stazioni costiere, \"urabansho\" e \"t\u014dmibansho\", vennero ideati e realizzati rispettivamente nel luglio 1639 e giugno 1640. Frattanto, nel maggio 1640 una missione portoghese inviata per chiedere la riapertura dei contatti e dei commerci sub\u00ec un brutale trattamento: circa sessanta rappresentanti vennero messi a morte e solo i non cristiani vennero risparmiati. Tuttavia, temendo una probabile rappresaglia portoghese, le difese del grande porto commerciale di Nagasaki furono rafforzate e la loro efficacia venne provata nel 1647, quando due galeoni portoghesi, venuti in visita al porto con il solo intento di ristabilire relazioni commerciali, furono circondanti da circa navi giapponesi e obbligati ad andarsene: lo shogunato Tokugawa dimostr\u00f2 cos\u00ec un'effettiva capacit\u00e0 di controllo del mare attraverso una marina di tipo costiero. Questa capacit\u00e0 per\u00f2 decadde rapidamente e nel 1808 (durante le guerre napoleoniche) una nave inglese, la HMS \"Phaeton\", entr\u00f2 sotto falsa bandiera olandese nella baia di Nagasaki: l'equipaggio cattur\u00f2 tutti gli olandesi che si erano avvicinati per festeggiare i presunti compatrioti e poi impose un rifornimento alla nave, senza che le difese locali potessero impedirlo.\nLo studio delle tecniche occidentali di ingegneria navale riprese negli anni quaranta del XIX secolo e si intensific\u00f2 insieme all'aumento di spedizioni occidentali lungo la costa del Giappone, dovuto al commercio con la Cina e alla crescente pratica della caccia alla balena. Nel 1852 il \"bakufu\", temendo ulteriori incursioni straniere e avendo avuto notizia della prossima visita di una forza navale statunitense, inizi\u00f2 a costruire la prima nave da guerra giapponese in stile occidentale dall'epoca dell'isolazionismo, la \"Shohei Maru\".\nNel 1853 e 1854, con una prova di forza delle nuove navi da guerra a vapore statunitensi, il commodoro Matthew Perry ottenne l'apertura del paese al commercio internazionale con la convenzione di Kanagawa. Nella prima visita, Perry si present\u00f2 con quattro fregate delle quali due a vapore ed altre due navi (\"Lexington\", \"Vandalia\", \"Macedonian\", \"Susquehanna\", \"Powhatan\" e \"Mississippi\"), che lasciarono impressionati i giapponesi per il loro colore nero e per l'impossibilit\u00e0 di controbatterle: il commodoro pot\u00e9 ancorarsi nella baia di Edo (attuale Tokyo) e obblig\u00f2 i rappresentanti nipponici, che tentarono invano di dirottarlo verso Nagasaki, ad accettare una lettera di richieste da parte dell'allora presidente Millard Fillmore, con la promessa che sarebbe tornato l'anno seguente per la risposta. In effetti esistevano anche molte spinte interne verso la fine dell'isolazionismo e comunque non era obiettivo dello shogunato l'interdizione dei commerci, bens\u00ec solo la limitazione delle influenze esterne sulla societ\u00e0 giapponese: pertanto il 31 marzo 1854 fu firmata la convenzione di Kanagawa, cui nel 1858 segu\u00ec il trattato di amicizia e commercio nippo-americano che permise l'insediamento di concessioni straniere, concesse l'extra-territorialit\u00e0 agli stranieri e impose tasse di importazioni minime sui beni provenienti dall'estero.\nIl tentativo di costruire una forza navale d'altura.\nNon appena il Giappone fu costretto aprirsi alle influenze estere, il governo Tokugawa inizi\u00f2 una politica attiva di assimilazione delle tecniche navali occidentali: fu avviata la creazione di infrastrutture che permise la costruzione di una forza navale e di centri d'addestramento per gli equipaggi a Nagasaki nel 1855 (chiuso nel 1859), Tsukiji (Edo) nel 1857 e K\u014dbe nel 1863 (chiuso nel 1865). Nel 1855, con l'assistenza olandese, la Marina giapponese acquis\u00ec la sua prima nave da guerra a vapore, la \"Kank\u014d Maru\", che venne usata come nave scuola presso il nuovo centro di addestramento navale di Nagasaki; nel 1857 entr\u00f2 poi in possesso della sua prima nave da guerra a vapore con propulsione a elica, la \"Kanrin Maru\". Nel 1865 l'ingegnere navale francese L\u00e9once Verny venne assunto per costruire i primi cantieri navali moderni giapponesi a Yokosuka e Nagasaki, nonch\u00e9 acciaierie a Yokosuka e Yokohama; a Nagasaki, nel frattempo, era stata impostata nel 1860 la nave da guerra a vapore con scafo in legno \"Chiyogadata\". L'addestramento degli equipaggi rimase tuttavia affidato a istruttori stranieri e anche la produzione di navi di grosso tonnellaggio veniva affidata a cantieri occidentali. Negli anni 1867-68 una missione navale britannica, guidata dal capitano Richard E. Tracey, collabor\u00f2 alla formazione della marina imperiale e all'avviamento della Scuola Navale di Tsukiji. Per diversi anni vennero inviati studenti presso scuole navali occidentali, iniziando una tradizione di dirigenti con un'educazione straniera come gli ammiragli T\u014dg\u014d Heihachir\u014d e pi\u00f9 tardi Isoroku Yamamoto.\nNel 1867 lo shogunato acquist\u00f2 la prima nave corazzata oceanica, la , costruita in Francia per la marina degli Stati Confederati d'America, ma mai entrata in azione a causa della fine della guerra di secessione americana e infine acquisita dalla marina statunitense. La nave fu acquistata dallo Shogun nel 1867 e arriv\u00f2 in un porto giapponese sotto bandiera nipponica nell'aprile 1868 ma, essendo in corso la guerra Boshin tra lo shogunato determinato a frenare la penetrazione occidentale e le forze dell'imperatore Meiji deciso invece a un'apertura totale, l'equipaggio ebbe ordine dal Ministro residente Robert Van Valkenburg di issare di nuovo la bandiera statunitense fino al termine delle ostilit\u00e0.\nPrima della fine del suo secolare governo, tuttavia, lo shogunato Tokugawa immise in servizio otto navi da guerra a vapore in stile occidentale, al comando dell'ammiraglia . Adoperata durante la guerra, nel 1869 la marina shogunale affront\u00f2 gli avversari nella battaglia navale di Hakodate, la prima battaglia navale moderna su larga scala combattuta in Giappone, durante la quale la \"K\u014dtetsu\" ceduta dagli Stati Uniti alle forze imperiali dopo la battaglia di Aizu gioc\u00f2 un ruolo importante. Al termine dello scontro il conflitto ebbe termine con la definitiva restaurazione del potere imperiale.\nLa creazione della Marina imperiale giapponese (1869).\nA partire dal 1868 l'imperatore Meiji si era prodigato nell'emanare riforme per industrializzare e militarizzare il Giappone, allo scopo di impedirne la sopraffazione da parte delle potenze occidentali. Il 17 gennaio 1868 fu istituito il , conosciuto anche come Ministero Esercito-Marina e che ebbe quali primi segretari Iwakura Tomomi, Tadayoshi Shimazu e il principe Yoshiakira Komatsu. Il 26 marzo venne tenuta la prima rivista navale in Giappone (nella baia di Osaka), a cui parteciparono sei navi dalle marine private dei domini di Ch\u014dsh\u016b, Saga, Satsuma, Kurume, Kumamoto e Hiroshima, per un tonnellaggio complessivo di 2.252 tonnellate, inferiore a quello dell'unico vascello straniero partecipante (la \"Dupleix\" della Marina militare francese).\nNel giugno 1869, alla fine della guerra Boshin, le marine private dei domini vennero abolite e le loro undici unit\u00e0 furono aggregate ai sette vascelli sopravvissuti della defunta marina Tokugawa, formando il nucleo della nuova Marina imperiale giapponese: essa fu formalmente istituita nel luglio 1869. Inizialmente gestiti in comune, marina ed esercito dal 1872 ebbero ciascuno un proprio organo direttivo supremo con la creazione di un e un Ministero della marina . Dall'ottobre 1873 fino al 1878 il ministro della marina fu Kaish\u016b Katsu.\nInizialmente il nuovo governo consider\u00f2 fondamentale la potenza marittima e il 4 maggio 1870 il Ministero degli affari militari sottopose al Consiglio di stato (Daj\u014d-kan) una serie di pareri, strutturati in tre parti, nelle quali si poteva riscontrare la base per la creazione di una forza navale di altura, avente il compito primario di difesa marittima del paese da attacchi esterni e che avrebbe richiesto la creazione di una marina di 200 navi organizzate in dieci flotte. All'epoca per\u00f2 la marina giapponese poteva contare solo su sette navi da guerra e otto da trasporto e il progetto venne abbandonato. La nuova marina era sostanzialmente una collezione eterogenea di vascelli non in grado di operare insieme come una flotta, con equipaggi inesperti e, a causa del lungo periodo di isolamento internazionale del Giappone, privi di una salda tradizione marinara; difettavano inoltre della preparazione tecnica indispensabile a gestire le navi moderne. Per creare un moderno corpo di ufficiali venne creata nel 1869 un'accademia navale sul modello di quelle occidentali, nel quartiere di Tsukiji a Tokyo, che fin dal 1871 accett\u00f2 studenti da tutto il Giappone, promossi sulla base del merito: a differenza dell'esercito, la marina non utilizz\u00f2 l'atto di coscrizione del 1873 e cerc\u00f2 invece di reclutare volontari. Il risultato di queste politiche furono, secondo lo storico Arthur Marder, \u00abufficiali di competenza professionale indiscutibile, coraggio fanatico e straordinario \"\u00e9lan\"\u00bb.\nLa necessit\u00e0 di concentrarsi sulle turbolenze interne, specialmente la ribellione di Satsuma del 1877, e la presa di coscienza della debolezza militare del Giappone a confronto delle potenze occidentali, forzarono il governo a concentrarsi sulla guerra terrestre. La politica navale espressa dallo slogan si concentr\u00f2 sulla protezione delle coste, un esercito permanente, una marina costiera e condusse a un'organizzazione militare che dava la prevalenza all'esercito secondo il principio del . A quel punto, i possibili nemici del Giappone erano la Cina della dinastia Qing e ancora una volta la Corea.\nNel corso degli anni i compiti della marina divennero pi\u00f9 ampi. In occasione della guerra franco-prussiana fu effettuata per la prima volta la suddivisione della flotta in squadre (\"sh\u014dkantai\"), con compiti istituzionali distinti come il pattugliamento di specifiche zone costiere e porti. Nel 1893, scoppiati i tumulti che nelle isole Hawaii portarono alla caduta della monarchia e all'aumento dell'influenza statunitense, la nave corazzata (proveniente da Yokosuka) e l'incrociatore (in visita a San Francisco) vennero inviate a Honolulu per proteggere cittadini e interessi giapponesi.\nSostegno britannico.\nDurante gli anni settanta e ottanta del XIX secolo la Marina imperiale giapponese rimase essenzialmente una forza di difesa costiera, sebbene il governo Meiji continuasse il processo di modernizzazione: la nave corazzata , nota anche come \"Jho Sho Maru\" e progettata da Thomas Glover, fu varata a Aberdeen in Scozia il 27 marzo 1869. Nel 1870 un decreto imperiale stabil\u00ec che la Royal Navy e non la Marina olandese sarebbe stato il modello per lo sviluppo.\nDal settembre 1870 il tenente Horse, in precedenza un istruttore di tiro per la prefettura di Saga durante il periodo Bakumatsu, fu incaricato di addestrare gli artiglieri a bordo del \"Ryujo\". Nel 1871 il ministero decise di inviare sedici cadetti all'estero per studiare le scienze nautiche (quattordici in Gran Bretagna, due negli Stati Uniti) e tra questi vi era T\u014dg\u014d Heihachir\u014d; a sua volta, una delegazione navale britannica composta da trentaquattro membri e diretta dal capitano di vascello Archibald Lucius Douglas si rec\u00f2 in visita in Giappone nel 1873 e vi rimase per due anni. In seguito, il capitano L.P. Willan fu chiamato nel 1879 come istruttore per i cadetti navali.\nIn quegli stessi anni i cantieri navali britannici si fecero carico delle commissioni nipponiche di naviglio da guerra, costruendo specificatamente per la Marina imperiale giapponese unit\u00e0 come le navi corazzate , \"Kongo\" e . In questo stesso periodo emersero anche aziende private giapponesi di costruzioni navali come la Ishikawajima e la Kawasaki.\nNel 1883 furono ordinati due grandi incrociatori protetti ai cantieri navali britannici, il \"Naniwa\" e il da tonnellate e una velocit\u00e0 di 18,5 nodi (34\u00a0km/h); il ponte era protetto da una corazza spessa da 51 a 76\u00a0mm ed erano armati con due cannoni Krupp da 260\u00a0mm: l'ingegnere navale Sas\u014d Sach\u016b li progett\u00f2 basandosi sulla classe Elswick di incrociatori protetti, ma con prestazioni migliorate. Il continuo potenziamento militare del Giappone allarm\u00f2 l'Impero cinese ed ebbe inizio una corsa agli armamenti: la marina cinese ordin\u00f2 e compr\u00f2 due navi da battaglia pre-dreadnought tedesche da tonnellate, la \"Dingyuan\" e la \"Zhenyuan\" varate dalla Stettiner Maschinenbau AG Vulcan, e un notevole numero di cannoniere; il Giappone, non essendo in grado di tenere testa alla flotta cinese con due soli moderni incrociatori, ricorse quindi all'assistenza francese per costruire una flotta moderna che potesse prevalere nel conflitto che si stava annunciando come inevitabile.\nInfluenza della \"Jeune \u00c9cole\" francese (anni 1880).\nNegli anni ottanta del XIX secolo la Francia matur\u00f2 una crescente influenza sulla marina giapponese grazie alla dottrina militare della \"Jeune \u00c9cole\" (\"Giovane scuola\") che sosteneva l'uso di piccole, veloci navi da guerra (specialmente incrociatori e torpediniere) contro unit\u00e0 navali pi\u00f9 grandi, idea particolarmente attrattiva per una marina giovane come quella giapponese a causa dei minori costi richiesti per la costituzione di una simile flotta.\nNel 1882 il governo Meiji emise il primo piano di espansione navale che prevedeva la costruzione di quarantotto navi da guerra nel corso di otto anni, di cui ventidue torpediniere e le rimanenti incrociatori per un costo di yen; inoltre erano previsti fondi per la costruzione di cantieri e industrie associate alla costruzioni di navi da guerra e per l'addestramento di tecnici e ufficiali. I successi navali della marina francese contro la Cina nella guerra franco-cinese del 1883-1885 parvero validare il potenziale delle torpediniere.\nNel 1885 il nuovo slogan della Marina divenne a significare l'obiettivo di incrementare la forza navale e costituire una moderna marina mercantile per aumentare la propria importanza nel Pacifico. Nel 1886 il principale ingegnere navale francese Louis-\u00c9mile Bertin fu assunto per un periodo di due anni (poi estesi a tre) per rinforzare la marina giapponese e dirigere la costruzione degli arsenali di Kure e Sasebo; Bertin svilupp\u00f2 la classe Matsushima di incrociatori protetti, composta da tre unit\u00e0 armate con un singolo cannone principale, il Canet da 320\u00a0mm lungo 38 calibri, e complessivamente supervision\u00f2 la costruzione di pi\u00f9 di venti unit\u00e0, che aiutarono la costituzione della prima vera forza navale moderna nipponica e permisero al Giappone di padroneggiare la costruzione di grosse unit\u00e0, in parte importate dall'estero e in parte costruite nell'arsenale di Yokosuka:\nQuesto periodo permise al Giappone di \u00abacquisire le rivoluzionarie nuove tecnologie presenti nei siluri, nelle torpediniere e nelle mine, delle quali i francesi erano probabilmente all'epoca i migliori esponenti al mondo\u00bb. Il Giappone acquis\u00ec i suoi primi siluri nel 1884 e istitu\u00ec un \"Centro di addestramento siluri\" a Yokosuka nel 1886. Queste navi ordinate durante gli esercizi finanziari del 1885 e 1886 furono l'ultimo grande ordine verso la Francia, frutto della presenza di Bertin in Giappone: infatti nel dicembre 1886 l'inspiegato affondamento dell'incrociatore protetto \"Unebi\", in rotta dalla Francia al Giappone, cre\u00f2 dubbi circa la bont\u00e0 dei progetti francesi, tanto che un ulteriore ordine venne cancellato ed il risarcimento ottenuto dai francesi venne impiegato per un nuovo ordine, l'incrociatore protetto \"Chiyoda\" ai cantieri britannici John Brown &amp; Company.\nContratti con i britannici.\nIl Giappone si rivolse nuovamente al Regno Unito ordinando una rivoluzionaria torpediniera, la del 1887, considerata il primo vero esempio di cacciatorpediniere, e l'incrociatore , costruito dai cantieri Armstrong Whitworth di Elswick che all'epoca del suo varo nel 1892 era il pi\u00f9 veloce incrociatore del mondo. Nel 1889 venne ordinato l'incrociatore protetto \"Chiyoda\", costruito nei cantieri scozzesi lungo il fiume Clyde, un'unit\u00e0 che contribu\u00ec a definire nel mondo la tipologia degli incrociatori corazzati.\nDopo il 1882 e fino al 1918, anno della visita di una delegazione militare francese, la Marina imperiale cess\u00f2 del tutto di affidarsi a istruttori stranieri. Nel 1886 produsse in autonomia una propria innovativa polvere da sparo migliorata (la cosiddetta \"polvere marrone\" o \"prismatica\") e, nel 1892, uno dei suoi ufficiali invent\u00f2 un potente esplosivo adoperando la polvere infume che prese il nome di \"polvere Shimose\", dal cognome del suo inventore.\nPrima guerra sino-giapponese (1894-1895).\nIl Giappone continu\u00f2 la modernizzazione della sua marina specialmente perch\u00e9 anche la Cina, con cui era in concorrenza per il controllo della Corea, stava potenziando la propria con l'assistenza dell'Impero tedesco. La Scuola di Stato Maggiore della marina produsse varie espressioni di pensiero tattico-strategiche, con concetti sul combattimento originali rispetto alle tattiche occidentali che avranno il loro primo vero successo nella battaglia di Tsushima. All'epoca venne creata la definizione di \"Reng\u014d Kantai\", cio\u00e8 \"Flotta Combinata\", che riuniva per occasionali esigenze operative le componenti normalmente separata della \"flotta permanente\" o \"flotta in prontezza\", quella con le unit\u00e0 pi\u00f9 moderne ed efficienti, e della \"flotta occidentale\", costituita dalle unit\u00e0 obsolete o di riserva. Nel 1903 la Flotta combinata venne ricreata, sostituendo la \"flotta permanente\" e incorporando la Prima e la Seconda Flotta, ognuna con una divisione di corazzate e una di incrociatori.\nLa guerra contro la Cina fu dichiarata ufficialmente il 1\u00ba agosto 1894, sebbene si fossero gi\u00e0 svolti alcuni combattimenti navali; per esempio, il 24 luglio si verific\u00f2 il cosiddetto \"incidente della Kowshing\" nel quale il futuro ammiraglio T\u014dg\u014d al comando dell'incrociatore corazzato \"Naniwa\" ferm\u00f2 il cargo britannico \"Kowshing\" carico di truppe cinesi e, dopo un attento esame delle convenzioni internazionali e il rifiuto della resa da parte della nave, l'affond\u00f2 a cannonate. Un mese pi\u00f9 tardi, nella battaglia del fiume Yalu, la Marina giapponese inflisse una dura sconfitta alla flotta del Pei-yang al largo della foce del fiume Yalu, che perse otto delle dodici unit\u00e0 schierate; tuttavia fu constatato che le due grandi navi da battaglia cinesi di produzione tedesca erano rimaste praticamente invulnerabili ai cannoni giapponesi, evidenziando il bisogno di navi da battaglia di maggior dislocamento per la Marina giapponese: la \"Dingyuan\" fu infine affondata da siluri, mentre la \"Zhenyuan\" fu catturata praticamente illesa. Dopo questo prima vittoria, la Marina imperiale partecip\u00f2 alla conquista della base navale di Port Arthur e infine ottenne un ultimo successo sul mare a Weihaiwei nel febbraio 1895.\nIl conflitto termin\u00f2 vittoriosamente con il trattato di Shimonoseki (17 aprile) che assegn\u00f2 al Giappone Taiwan e le isole Pescadores la Marina imperiale giapponese prese possesso delle isole, tacitando ogni movimento di opposizione tra il marzo e l'ottobre 1895, e queste rimasero una colonia giapponese fino al 1945. Il Giappone ottenne inizialmente anche la penisola di Liaodong, con l'importantissima e strategica base navale di Port Arthur, ma venne poi forzato a restituirla alla Cina dal Triplice Intervento di Russia, Francia e Germania; poco dopo l'esercito zarista s'insedi\u00f2 nella penisola, gesto che scaten\u00f2 amari risentimenti nei vertici politico-militari giapponesi. Ulteriore conseguenza del conflitto fu di spingere la Marina imperiale giapponese a dotarsi di una flotta sufficiente potente per controllare i mari e sconfiggere la marina russa Il governo giapponese per non trovarsi di nuovo isolato nell'arena internazionale cerc\u00f2 un'alleanza con il Regno Unito con il quale strinse l'Alleanza anglo-giapponese con la quale ognuno dei due contraenti si impegnava a soccorrere l'altro se questo fosse stato attaccato da due o pi\u00f9 nazioni avversarie.\nSoppressione della ribellione dei Boxer (1900).\nLa Marina imperiale giapponese intervenne di nuovo in Cina nel 1900, partecipando insieme alle potenze occidentali alla soppressione della ribellione dei cosiddetti \"Boxer\". Alcune decine di marinai delle forze speciali navali, imbarcati sulla nave \"Kasagi\" e rapidamente raccolti dal comandante Gitaro Mori, si unirono alla prima improvvisata missione di salvataggio organizzata dall'ammiraglio britannico Edward Hobart Seymour per liberare le legazioni occidentali assediate a Pechino. Il tentativo, portato con forze insufficienti, si concluse con un fallimento e gli uomini furono costretti a ripiegare.\nIl successivo intervento fu condotto con forze molto pi\u00f9 consistenti, la Marina imperiale forn\u00ec il numero di navi da guerra maggiore (diciotto su un totale di cinquanta) e sbarc\u00f2 il contingente maggiore di truppe dell'esercito e della marina tra quello delle nazioni partecipanti ( soldati su un totale di ) alla spedizione. Il contingente internazionale attacc\u00f2 e conquist\u00f2 i forti di Taku e in questi scontri si distinse la cannoniera \"Atago\", mentre soldati giapponesi al comando del generale Yamaguchi) presero parte alla forza di spedizione sotto il controllo supremo del generale britannico Alfred Gaselee, forte in totale di circa uomini e che marci\u00f2 direttamente su Pechino. L'intervento consent\u00ec al Giappone di combattere al fianco delle nazioni occidentali.\nGuerra russo-giapponese (1904-1905).\nUscito vincitore dal conflitto contro la Cina, il Giappone aveva dovuto restituirle la penisola di Liaodong su imposizione di Francia, Impero tedesco e Impero russo (il \"Triplice Intervento\"), e quest'ultimo l'occup\u00f2 poco dopo la fine delle ostilit\u00e0 nel 1895; il Giappone continu\u00f2 perci\u00f2 a potenziare la sua forza militare in preparazione di futuri scontri. Fu approvato un programma decennale di costruzioni navali con lo slogan , con il quale furono commissionate 109 navi da guerra, per un totale di tonnellate, e il personale della marina fu incrementato da a uomini. La nuova flotta venne dunque a essere formata da:\nIn particolare la corazzata \"Mikasa\", una delle pi\u00f9 avanzate della sua epoca, fu ordinata dai cantieri navali della Vickers Shipbuilding and Engineering nel Regno Unito alla fine del 1898 e consegnata in Giappone nel 1902; oggi \u00e8 ancorata a Yokosuka in qualit\u00e0 di nave museo e monumento alla battaglia di Tsushima, rappresentando inoltre l'unica unit\u00e0 del tipo pre-dreadnought sopravvissuta.\nI preparativi militari giapponesi non erano ignorati dall'Impero russo, che a sua volta aveva inviato notevoli rinforzi alle truppe in Manciuria. Il Giappone attacc\u00f2 per primo l'8 febbraio 1904 la base di Port Arthur, dando avvio al latente conflitto con la Russia: dopo una efficace incursione delle torpediniere giapponesi contro le unit\u00e0 russe ferme all'ancora, T\u014dg\u014d respinse con le sue corazzate un tentativo di sortita bloccando di fatto il nemico all'interno del porto e assicurandosi cos\u00ec il controllo delle acque coreane; nei mesi successivi le navi di T\u014dg\u014d mantennero il blocco di Port Arthur respingendo vari tentativi di sortita e ottenendo infine una decisiva vittoria nella battaglia del Mar Giallo, al termine della quale la flotta russa di Port Arthur fu costretta a rientrare nella sua base che infine capitol\u00f2 il 2 gennaio 1905.\nIl conflitto russo-giapponese fu una guerra in buona parte terrestre, ma fu decisa dalla cruciale battaglia navale di Tsushima: avvenuta tra il 27 e il 28 maggio 1905, vide l'ammiraglio T\u014dg\u014d Heihachir\u014d (imbarcato sulla \"Mikasa\") condurre la Flotta combinata giapponese in quella che venne definita \"la pi\u00f9 decisiva battaglia navale nella storia\". La flotta russa dell'ammiraglio Zinovij Petrovi\u010d Ro\u017eestvenskij, composta da 38 unit\u00e0 faticosamente arrivate in Oriente dal Mar Baltico, fu praticamente annientata: ventuno furono affondate, sette catturate e sei, rifugiatesi in porti neutrali, disarmate; furono conteggiati 4.830 morti e 5.917 prigionieri tra i russi, mentre la Marina imperiale per contro ebbe 110 morti e tre torpediniere affondate.\nLa notizia della vittoria giapponese scaten\u00f2 ondate di ammutinamenti nelle basi della Marina russa a Sebastopoli, Vladivostok e Kron\u0161tadt. Sconfitto ripetutamente sia in mare che per terra, l'Impero russo era ancora in grado di combattere ma pressato dagli eventi interni (la prima rivoluzione russa), accett\u00f2 di trattare la pace con il Giappone. Con la pace di Portsmouth del 5 settembre 1905 il Giappone acquis\u00ec dalla Russia il prestito della penisola di Liaodong con Dalian e Port Arthur, la parte meridionale della ferrovia della Manciuria e la parte meridionale dell'isola di Sachalin. Inoltre la Russia rinunci\u00f2 a tutti i suoi interessi in Corea, trasferiti al Giappone.\nPrima del conflitto, il Giappone si era anche interessato ai sommergibili e nel 1902 invi\u00f2 una missione in Stati Uniti, Francia e Regno Unito per esaminare vari modelli, ordinando infine in segreto cinque sommergibili identici al modello della Fore River Co., il primo sommergibile della United States Navy. I battelli arrivarono smontati a Yokosuka nel dicembre 1904 e il primo divenne operativo solo nel giugno 1905, troppo tardi per prendere parte alla guerra.\nVerso una marina nazionale autonoma.\nDopo il 1905 il Giappone persever\u00f2 nei suoi sforzi di realizzare una forte industria navale nazionale. Attenendosi alla strategia \"Copia, migliora, innova\", navi straniere furono acquistate in coppie (cos\u00ec da poter effettuare test e miglioramenti comparativi), analizzate dettagliatamente e quindi rielaborate in funzione dei requisiti tecnici richiesti dalla marina. Nel corso del tempo l'importazione di navi straniere fu progressivamente sostituita dall'assemblaggio prima, dalla costruzione completa nei cantieri giapponesi poi: questo processo inizi\u00f2 con le unit\u00e0 pi\u00f9 piccole (torpediniere) nel 1880 e culmin\u00f2 all'inizio del XX secolo con le navi da battaglia. L'ultimo importante acquisto di materiale estero fu l'incrociatore da battaglia , varato dai cantieri della Vickers nel 1913. Per il 1918 la tecnologia navale nipponica aveva ormai raggiunto gli standard delle pi\u00f9 grandi e rinomate marine occidentali e al 1920 la Marina imperiale giapponese era diventata la terza marina militare mondiale ed era leader in diversi aspetti della tecnologia navale: ad esempio fu la prima (assieme a quella russa) a utilizzare il telegrafo senza fili in combattimento, nel dettaglio durante la battaglia di Tsushima; nel 1906 var\u00f2 la corazzata \"Satsuma\", per dislocamento la pi\u00f9 grande nave da battaglia coeva e la prima a essere stata progettata, ordinata e impostata come corazzata monocalibro; fu una delle prime marine a intuire le grandi potenzialit\u00e0 dell'aeroplano e nel 1914 era l'unica ad avere una dottrina operativa, ancorch\u00e9 primitiva, per questi mezzi.\nTra il 1905 e il 1910 l'Impero giapponese inizi\u00f2 la costruzione nazionale di navi da battaglia: la \"Satsuma\" fu costruita da cantieri nipponici con circa l'80% di pezzi importati dal Regno Unito; la successiva a essere costruita fu classe Kawachi di due unit\u00e0, entrambe in cantieri della marina (Kure per la \"Settsu\" e Yokosuka per la \"Kawachi\", che fu impostata dopo ma completata prima), e fu la prima di navi giapponesi ad eccedere il limite delle tonnellate di stazza, armata con dodici cannoni da 305\u00a0mm.\nPrima guerra mondiale.\nIn prosecuzione naturale dell'alleanza anglo-giapponese del 1902, il Giappone entr\u00f2 nella prima guerra mondiale al fianco degli Alleati il 23 agosto 1914: a novembre, dopo un lungo assedio, la Marina imperiale occup\u00f2 la base navale tedesca di Tsingtao nella penisola cinese di Shandong, perdendo nell'azione l'incrociatore \"Takachiho\" silurato da una torpediniera tedesca. Al contempo, tra agosto e settembre un gruppo da battaglia aveva operato nell'Oceano Pacifico centrale per inseguire lo squadrone tedesco dell'Asia orientale, fuggito nell'Atlantico meridionale dove fu intercettato e distrutto da forze navali britanniche. Il Giappone occup\u00f2 inoltre gli ex-possedimenti coloniali della Germania in Micronesia (isole Caroline, isole Marshall, isole Marianne esclusa Guam) che gli furono poi affidati dalla Societ\u00e0 delle Nazioni come mandato del Pacifico meridionale, tenuto \"de iure\" fino al 1947.\nDurante la prima fase del conflitto la Royal Navy si rivolse alla Marina imperiale in varie occasioni: oltre alla caccia alla squadra tedesca, per la scorta ai convogli delle truppe ANZAC e per affittare i quattro incrociatori da battaglia della classe Kong\u014d, armati con nove pezzi da 356\u00a0mm, proposta rifiutata dal governo giapponese. In seguito a ulteriori e pressanti richieste di contribuire al conflitto e con l'adozione da parte della Germania della guerra sottomarina indiscriminata dall'inizio del 1917, la Marina imperiale giapponese invi\u00f2 a marzo di quell'anno una forza speciale di cacciatorpediniere nel Mar Mediterraneo. Questo distaccamento era comandato dall'ammiraglio K\u014dz\u014d Sat\u014d e consisteva nell'incrociatore corazzato \"Nisshin\" e di otto tra i pi\u00f9 moderni cacciatorpediniere: fece base a Malta, proteggendo efficacemente il traffico navale alleato da Marsiglia e Taranto ai porti egiziani fino alla fine della guerra; l'unica unit\u00e0 a essere perduta fu il cacciatorpediniere , silurato da un sommergibile della k.u.k. Kriegsmarine con la morte di cinquantanove fra ufficiali e marinai.\nAl termine del conflitto la marina nipponica ricevette come compensazione di guerra sette sommergibili tedeschi che furono portati in Giappone per essere analizzati, contribuendo in maniera decisiva allo sviluppo dell'industria e dell'arma sottomarine nipponiche.\nPeriodo tra le due guerre.\nNegli anni successivi alla Grande Guerra la Marina imperiale giapponese inizi\u00f2 a strutturarsi specificatamente per combattere gli Stati Uniti d'America. Una lunga serie di espansioni militaristiche e l'inizio della seconda guerra sino-giapponese nel luglio 1937 inimicarono gli Stati Uniti e questi vennero considerati sempre di pi\u00f9 come nemici del Giappone.\nLa Marina imperiale giapponese dovette affrontare prima e durante la seconda guerra mondiale considerevoli sfide, probabilmente pi\u00f9 di ogni altra marina al mondo. Il Giappone, come il Regno Unito, dipendeva quasi completamente da risorse straniere per rifornire la sua economia, quindi la Marina imperiale doveva assicurarsi e proteggere le fonti di materie prime (specialmente metalli e petrolio del Sud-est asiatico), che erano lontane e controllate da paesi stranieri (Regno Unito, Stati Uniti e Paesi Bassi). Per assolvere a questo compito, erano necessarie grandi navi da guerra dotate di estesa autonomia.\nQuesti requisiti, per\u00f2, non erano nello stesso tempo compatibili con la dottrina militare navale giapponese della \"battaglia decisiva\", o \"Kantai Kessen\". Gli strateghi nipponici non consideravano importante il raggio di azione delle navi nel caso di un conflitto, perch\u00e9 avevano pianificato di lasciare libera la marina militare statunitense di muoversi nel Pacifico, utilizzando i sommergibili per indebolirla e quindi intervenire con il naviglio di superficie in una \"area per la battaglia decisiva\" da scegliere vicino al Giappone. Questa impostazione, detta \"Yogeki Sakusen\", era in accordo con le teorie dello stratega navale Alfred Thayer Mahan, condivise da tutte le marine mondiali prima della seconda guerra mondiale: secondo questo pensatore, le guerre si sarebbero decise mediante scontri tra le flotte di navi da battaglia, come era stato per oltre trecento anni.\nAlla luce di questa impostazione dottrinale, il Giappone affront\u00f2 la conferenza navale di Washington tra il novembre 1921 e il febbraio 1922. Le maggiori potenze navali si riunirono per limitare la corsa agli armamenti, negoziando un congelamento dei rapporti di forze, espressi come rapporti tra i tonnellaggi di tutte le unit\u00e0. Il Giappone, seguendo le direttive della Marina rappresentate dell'ammiraglio Sait\u014d, che era stato nominato capo delegazione, chiese gli venisse consentito di mantenere una flotta con un tonnellaggio complessivo pari al 70% di quello delle due marine pi\u00f9 grandi, la United States Navy e la Royal Navy. In termini tecnici, i coefficienti richiesti erano Royal Navy:United States Navy:Marina imperiale, 10:10:7, e ci\u00f2 avrebbe dato al Giappone la superiorit\u00e0 nell'\"area per la battaglia decisiva\". L'esito dei negoziati fu per\u00f2 differente per l'insistenza degli Stati Uniti che chiesero un rapporto del 60%, ritenendolo pi\u00f9 equilibrato, e perci\u00f2 il trattato navale di Washington stipulato a febbraio prescrisse un rapporto 10:10:6 (o 5:5:3 come effettivamente riportato). Il Giappone, a differenza di quanto fecero altre nazioni che firmarono il trattato, rispett\u00f2 i suoi impegni fino alla sua uscita dal trattato stesso (annunciata nel dicembre 1934 e formalizzata col ritiro della delegazione nel 1936), cercando di contenere i dislocamenti anche se a danno della robustezza strutturale.\nL'inferiorit\u00e0 numerica e industriale nipponica avrebbe portato negli anni successivi a delineare una politica di ricerca della superiorit\u00e0 tecnica (meno navi di migliore qualit\u00e0), superiorit\u00e0 nell'addestramento del personale, sviluppo di tattiche aggressive (attacchi audaci e veloci per sopraffare il nemico, la ricetta dei successi ottenuti nei conflitti precedenti). Come poi si sarebbe dimostrato, le scelte furono sbagliate perch\u00e9 non si tenne conto del fatto che i nemici nella successiva guerra del Pacifico non avrebbero dovuto seguire le limitazioni di tipo politico e geografico delle guerre precedenti e la Marina imperiale non avrebbe potuto sopportare perdite troppo elevate in navi ed equipaggi.\nPertanto, durante il periodo fra le due guerre mondiali, il Giappone assunse una posizione d'avanguardia in numerose aree di sviluppo degli armamento navali:\nIl Giappone continu\u00f2 a ricercare l'esperienza di esperti stranieri in aree in cui era arretrato rispetto all'Occidente: nel 1921 ricevette per un anno e mezzo la missione Sempill, un gruppo di istruttori aeronavali britannici che addestrarono gli uomini della Marina imperiale giapponese su diversi nuovi aerei, come il Gloster Sparrowhawk, e su vari aspetti tecnici, come le tattiche di attacco con aerosiluranti e il controllo di volo.\nNegli anni precedenti alla guerra due scuole di pensiero si affrontarono sul fatto se la marina avesse dovuto essere incentrata su potenti navi da battaglia, che avrebbero potuto vincere su quelle statunitense nelle acque giapponesi, o su una flotta aggressiva di portaerei: nessuna delle due prevalse ed entrambi i tipi di navi vennero sviluppate, con il risultato che nessuna delle due soluzioni riusc\u00ec a diventare una forza predominante contro l'avversario statunitense. Una debolezza consistente delle navi da guerra giapponesi fu la tendenza a incorporare armamenti e motori troppo potenti in confronto alle dimensioni dello scafo (una conseguenza del trattato di Washington) portando a mancanze in stabilit\u00e0, protezione e forza strutturale.\nSeconda guerra mondiale.\nAll'epoca della seconda guerra mondiale la Marina imperiale giapponese era amministrata dal Ministero della Marina del Giappone e controllata dal capo dello stato maggiore generale della marina, dipendente dal Gran Quartier Generale imperiale. Per poter combattere la numericamente superiore marina statunitense, dedic\u00f2 molte risorse alla creazione di una forza superiore in qualit\u00e0 e quantit\u00e0 a ogni altra marina dell'epoca, e in conseguenza di ci\u00f2 probabilmente il Giappone disponeva, allo scoppio della seconda guerra mondiale della pi\u00f9 sofisticata marina militare del mondo. La Marina imperiale, infatti, rappresentava un formidabile strumento bellico e sebbene inferiore alle marine britannica e statunitense disponeva ugualmente di un poderoso contingente navale.\nLa Marina imperiale rappresentava la terza forza nella graduatoria mondiale: essa schierava un'imponente forza comprendente dieci navi da battaglia, divenute dodici nell'agosto 1942 dopo l'entrata in servizio della e della sorella , unit\u00e0 da tonnellate che, armate con una batteria principale di nove cannoni da 460\u00a0mm, furono le pi\u00f9 moderne e potenti navi da battaglia dell'intero conflitto. Alla squadra da battaglia si aggiungevano poi sei portaerei di squadra e quattro leggere, equipaggiate con la pi\u00f9 recente e addestrata forza aeronavale del mondo. Il naviglio secondario era notevole: diciotto incrociatori pesanti, diciannove incrociatori leggeri, 108 cacciatorpediniere (117 nel 1941) e 87 sommergibili (dei quali undici di tipi obsoleti). Complessivamente, in termini di tonnellaggio, la Marina imperiale stazzava tonnellate, seconda solo alla marina britannica () e americana (). Il grosso di queste forze era alle dipendenze della \"Reng\u014d Kantai\" (la Flotta combinata), trasformatosi nel corso dei decenni in comando prestigioso che dur\u00f2 sino al 10 ottobre 1945, data dello scioglimento imposto dalla distruzione della Marina e dalla sconfitta nella guerra. Le forze vennero comunque riorganizzate anche in base alle esigenze belliche, per cui nel marzo 1944 la Flotta combinata fu svuotata in favore della costituenda Prima Flotta Mobile o \"Dai-Ichi Kid\u014d Kantai\", formata dall'unione della 2\u00aa e 3\u00aa Flotta (rispettivamente incrociatori pesanti e portaerei) pi\u00f9 alcune corazzate di supporto cedute dalla disciolta 1\u00aa Flotta.\nTuttavia, malgrado l'impressionante potenziale, la Marina imperiale presentava alcune lacune che sul lungo periodo si sarebbero rivelate estremamente deleterie per il proseguimento della guerra. Scommettendo sul successo di una tattica aggressiva, il Giappone non invest\u00ec in modo significativo in strutture difensive, ritrovandosi cos\u00ec con lunghe linee di rifornimento estremamente vulnerabili all'offesa dei sommergibili avversari, che a partire dalla fine del 1943 falcidiarono il traffico navale nipponico: anche allora non invest\u00ec risorse nel varo di navi scorta antisommergibile n\u00e9 in unit\u00e0 antiaeree. Ancora, nel campo della strumentazione radar la Marina nipponica si trov\u00f2 costantemente indietro rispetto ai modelli pi\u00f9 efficaci che gi\u00e0 dalla seconda met\u00e0 del 1942 equipaggiarono le navi statunitensi. D'altronde, il vertice della Marina imperiale e in particolare l'ammiraglio Isoroku Yamamoto, comandante in capo della Flotta Combinata alla scoppio della guerra, stimava che l'Impero giapponese avrebbe avuto al massimo sei mesi per concludere vittoriosamente la guerra: oltre questo tempo limite le probabilit\u00e0 di successo sarebbero assai diminuite dinanzi alla potenza industriale degli Stati Uniti.\nL'attacco di Pearl Harbor del 7 dicembre 1941, accuratamente pianificato, provoc\u00f2 l'affondamento o la distruzione di cinque navi da battaglia, la morte di oltre 2.400 uomini e la perdita di circa 200 aeroplani, un risultato in apparenza sensazionale anche in rapporto alle perdite subite dai giapponesi (meno di trenta velivoli e circa sessanta morti). In realt\u00e0 l'assalto non fu efficace come avrebbe dovuto, perch\u00e9 le tre portaerei statunitensi allora in servizio nella Flotta del Pacifico non si trovavano a Pearl Harbor il 7 dicembre: la e l' erano in viaggio verso l'atollo di Midway, la si trovava a San Diego per imbarcare i propri gruppi aerei. La mancata eliminazione di queste unit\u00e0 vanific\u00f2 in parte l'attacco e convinse il viceammiraglio Ch\u016bichi Nagumo (comandante dell'operazione) ad annullare l'attacco della terza ondata, che avrebbe dovuto inoltre distruggere i depositi di carburante e i bacini di carenaggio.\nNei primi mesi del 1942 la squadra del viceammiraglio Nagumo forn\u00ec supporto ad alcune delle numerose azioni anfibie condotte con successo dalle forze armate giapponesi nel Pacifico centrale, occidentale e meridionale nonch\u00e9 nel Sud-est asiatico: i reparti imbarcati sulle portaerei bombardarono a pi\u00f9 riprese la Nuova Guinea, devastarono Darwin in Australia, condussero un'audace incursione nell'Oceano Indiano, dando prova dell'alto livello raggiunto dagli equipaggi. Due delle portaerei che avevano partecipato all'attacco di Pearl Harbor, la \"Shokaku\" e la \"Zuikaku\", furono distaccate a fine aprile a Rabaul per fornire supporto all'occupazione di Port Moresby, ultima roccaforte australiana nella Nuova Guinea meridionale; gli Stati Uniti decrittarono alcuni messaggio radio giapponesi e perci\u00f2 inviarono la Task force 17 del contrammiraglio Frank Fletcher, che tra il 4 e l'8 maggio 1942 combatt\u00e9 contro la forza d'attacco giapponese la battaglia del Mar dei Coralli, primo scontro condotto esclusivamente con aerei imbarcati. Gli statunitensi persero la portaerei \"Lexington\", ma la Marina imperiale dovette lamentare danni anche gravi alla \"Sh\u014dkaku\" e alla \"Zuikaku\" nonch\u00e9 l'abbattimento di novantadue aerei con relativa perdita di equipaggi addestrati. Il mese successivo l'ammiraglio Yamamoto, autorizzato dal Gran Quartier Generale, condusse la quasi totalit\u00e0 della marina imperiale all'attacco del piccolo atollo di Midway per provocare a battaglia la flotta di portaerei statunitensi e annientarla definitivamente. Ancora una volta, i codici navali giapponesi furono penetrati dai servizi di spionaggio americani e l'ammiraglio Chester Nimitz pot\u00e9 posizionare convenientemente le proprie forze e sapere in anticipo le mosse avversarie. Tra il 4 e il 6 giugno si consum\u00f2 la cruciale battaglia: la Flotta combinata perse quattro portaerei (, , \"Hiryu\", \"Soryu\"), i gruppi imbarcati e un incrociatore pesante; gli Stati Uniti, nonostante la perdita della \"Yorktown\", guadagnarono una fondamentale vittoria strategica e tattica.\nIl 7 agosto, anticipando i tempi e cogliendo impreparato il Giappone, gli Stati Uniti sbarcarono truppe su Guadalcanal nelle isole Salomone meridionali: la campagna per il possesso dell'isola cagion\u00f2 diverse battaglie aeronavali che logorarono la gi\u00e0 menomata componente aerea assegnata alle portaerei giapponesi (in particolare nel corso dello scontro presso le isole Santa Cruz), le quali alla fine dei combattimenti nel febbraio 1943 avevano perduto gran parte del proprio potenziale. Il colpo di grazia all'arma aeronavale della Marina imperiale fu inferto durante la battaglia del Mare delle Filippine (19-20 giugno 1944), perduta dai giapponesi con irreparabili perdite di piloti che erano stati formati con grande fatica, nonch\u00e9 con la distruzione di tre portaerei (\"Shokaku\", e \"Hiyo\"). I successivi rimpiazzi ricevettero un frettoloso addestramento e dimostrarono una preparazione lacunosa, facili prede dei caccia statunitensi per il resto della guerra.\nAnche il resto del naviglio di superficie sub\u00ec pesanti perdite durante il periodo giugno-dicembre 1942: in particolare durante la campagna di Guadalcanal furono affondate trentotto unit\u00e0 navali e l'aviazione, sia della marina che dell'esercito, soffr\u00ec la perdita di 660-880 velivoli di vario tipo, un salasso che fu attutito solo in parte dalle nuove produzioni. Conseguenza diretta delle gravi perdite subite fu che, durante l'ultima fase della guerra, la Marina imperiale giapponese ricorse a una serie di misure disperate come gli attacchi aerei suicidi o i siluri umani.\nNavi da battaglia.\nLa Marina imperiale giapponese riconobbe sempre un considerevole prestigio alle navi da battaglia e si impegn\u00f2 a costruire le pi\u00f9 grandi e potenti navi del periodo, che spesso utilizz\u00f2 operativamente nella seconda met\u00e0 del conflitto. Durante la battaglia navale di Guadalcanal (13-15 novembre 1942) le opposte formazioni navali schierarono due corazzate ciascuna, i giapponesi la e la , gli statunitensi la e la : mentre la \"Hiei\" fu gravemente danneggiata dal naviglio leggero e infine affondata da reiterati attacchi aerei, la \"Kirishima\" combatt\u00e9 le due corazzate statunitensi e inflisse pesanti devastazioni alla \"South Dakota\" prima di essere a sua volta colpita dalla \"Washington\", le cui granate ne provocarono l'affondamento. Due anni pi\u00f9 tardi, nel contesto della battaglia del Golfo di Leyte (23-26 ottobre 1944), sei corazzate guidate dal contrammiraglio Jesse Oldendorf aprirono il fuoco contro le corazzate giapponesi e , rivendicandone l'affondamento: in realt\u00e0 la \"Fus\u014d\" era gi\u00e0 stata messa fuori combattimento dai rapidi attacchi condotti a scaglioni dai circa trenta cacciatorpediniere di cui il contrammiraglio Oldendorf disponeva, e inoltre lo schieramento statunitense contava una decina di incrociatori che contribuirono alla distruzione delle due unit\u00e0.\nLa maturit\u00e0 raggiunta dall'arma aerea nel conflitto del Pacifico mostr\u00f2 tutti i limiti delle grandi navi da battaglia, che furono relegate ai ruoli di bombardamento costiero e scorta alle portaerei: la \"Yamato\" e la sua gemella, la , furono infatti colate a picco da bombardieri e aerosiluranti ben prima di poter giungere a contatto con le navi statunitensi. I vertici militari della Marina imperiale capirono, se pure in ritardo, l'obsolescenza delle corazzate e perci\u00f2 cancellarono i progetti relativi alla classe A-150 o \"Super Yamato\", avviati nel 1938, per concentrare le risorse nella costruzione di portaerei.\nPortaerei.\nIl Giappone enfatizz\u00f2 particolarmente le portaerei e la Marina imperiale giapponese inizi\u00f2 la guerra del Pacifico con dieci portaerei, la squadra di questo tipo meglio equipaggiata e addestrata del periodo; comunque diverse portaerei giapponesi erano di piccole dimensioni in accordo alle limitazioni imposte dal trattato navale di Washington e da quello scaturito dalla conferenza navale di Londra del 1930. All'inizio delle ostilit\u00e0 gli Stati Uniti possedevano sei portaerei, la met\u00e0 operava nell'Oceano Atlantico e l'altra nel Pacifico, mentre il Regno Unito ne possedeva tre di cui solo una operante nell'Oceano Indiano. Le portaerei giapponesi avevano ottime caratteristiche se confrontate con ogni altra portaerei contemporanea: ad esempio, la classe Shokaku rispetto alla classe Yorktown era di superiore stazza ( tonnellate a pieno carico contro tonnellate) e vantava una maggiore velocit\u00e0 (34 nodi contro 32), che permetteva operazioni di volo agli aerei a pieno carico con un minore vento di prora; le Yorktown erano invece in vantaggio per la capienza, potendo trasportare novanta aerei contro settantadue. Il primato giapponese fu infine superato dalla classe Essex statunitense, messa a punto nei primi anni di guerra e in servizio dal 1943.\nComunque in seguito alla battaglia delle Midway, nella quale furono affondate quattro portaerei giapponesi, la Marina imperiale nipponica si trov\u00f2 improvvisamente a corto di questo tipo di navi e inizi\u00f2 una serie di progetti ambiziosi per convertire vascelli militari e commerciali in portaerei di scorta. Navi come la \"Hiyo\" e la divennero le pi\u00f9 grandi portaerei della seconda guerra mondiale, anche se la conversione dei scafi non concepiti per ospitare degli hangar limit\u00f2 fortemente le dimensioni del gruppo aereo potenzialmente imbarcato. Si tent\u00f2 anche di costruire delle portaerei di squadra, ma la maggior parte di questi progetti non venne completata prima della fine della guerra.\nIl vero problema per la flotta nipponica fu per\u00f2 nel prosieguo del conflitto la carenza di piloti navali addestrati, che potessero rimpiazzare le perdite iniziali subite nella battaglia del mar dei Coralli e nella battaglia di Midway. Questo condusse alla rapida diminuzione dell'efficacia dell'aviazione imbarcata, e port\u00f2 a disastri come la battaglia del Mare delle Filippine del giugno 1944.\nIncrociatori.\nIl Giappone affront\u00f2 il conflitto con un numero consistente di incrociatori tra pesanti e leggeri. Dei diciotto incrociatori pesanti in servizio, i due della classe Tone erano i pi\u00f9 recenti: entrati in servizio nel 1938-1939, si trattava di navi veloci e stabili, capaci di tenere il mare anche in condizioni difficili e con una buona abitabilit\u00e0; tuttavia erano stati impostati come \"incrociatori portaidrovolanti\", con l'intero armamento principale (quattro torri con pezzi da 203\u00a0mm) installato a prua, lasciando spazio a poppa per un hangar, due catapulte e cinque idrovolanti. Infatti nell'aviazione della Marina imperiale i compiti di esplorazione non venivano svolti da velivoli a bordo delle portaerei, che erano caccia, bombardieri e siluranti, ma dagli idrovolanti a bordo degli incrociatori. La classe Tone era uno sviluppo della precedente classe Mogami di quattro unit\u00e0, in origine impostati come incrociatori leggeri dotati di torri trinate da 155\u00a0mm nel rispetto dei vincoli di tonnellaggio massimo imposti dal trattato navale di Londra del 1930 ( tonnellate): la robustezza degli scafi era dunque discutibile, tanto pi\u00f9 che lo stato maggiore generale della marina aveva obbligato i progettisti a installare troppe armi in relazione alle dimensioni e solidit\u00e0 degli scafi. Durante le prove di tiro, perci\u00f2, le bordate complete causarono deformazioni e fratture nelle strutture, composte di lastre saldate. Nel corso degli anni trenta le torri furono rimpiazzate da modelli binati con cannoni da 203\u00a0mm, con le quali affrontarono il conflitto.\nGli incrociatori leggeri erano presenti in numero di venti allo scoppio del conflitto, tutti di limitato tonnellaggio e armati con sei o quattro cannoni da 140\u00a0mm o 127\u00a0mm, in quanto erano stati concepiti non come unit\u00e0 da battaglia ma per fungere da conduttori di flottiglia dei cacciatorpediniere; durante la guerra vennero costruite la classe Agano in quattro esemplari con cannoni da 152\u00a0mm e l'esemplare unico , con sei cannoni da 155\u00a0mm. Nessuna di queste navi aveva una potenza di fuoco paragonabile ai pi\u00f9 moderni incrociatori leggeri statunitensi della classe Brooklyn e nessuna, tranne il e il , sopravvisse al conflitto.\nCacciatorpediniere.\nLa produzione di cacciatorpediniere fu molto ampia: quattordici classi diverse di cacciatorpediniere di squadra pi\u00f9 tre di cacciatorpediniere di scorta (detti \"di seconda classe\") prestarono servizio durante la guerra. La pi\u00f9 vecchia era la classe Minekaze, costruita a partire dal 1919 in quindici unit\u00e0, che venne poi declassata a compiti di scorta ai convogli e trasporto ad alta velocit\u00e0, come la successiva classe Kamikaze. La classe Fubuki, con ventiquattro unit\u00e0 e impostata nel 1926, fu considerata all'epoca la pi\u00f9 moderna classe di cacciatorpediniere al mondo, con cannoni in torretta anzich\u00e9 scudati. Le successive classi videro una riduzione del dislocamento rispetto alla Fubuki pur cercando di mantenerne l'armamento, con l'ulteriore aggravio di modificare i motori e le torrette dei cannoni per il tiro contraereo; il risultato fu un aumento della distribuzione dei pesi in alto con gravi problemi di stabilit\u00e0, che comport\u00f2 la modifica o ricostruzione della classe Hatsuharu.\nLe altre classi fino alla Kagero vennero sempre pi\u00f9 perfezionate e furono quelle con le quali la Flotta combinata affront\u00f2 le fasi iniziali del conflitto, scortando le sue unit\u00e0 da battaglia; le successive posero una enfasi sempre maggiori sull'armamento antiaereo, che venne comunque variato nelle classi precedenti anche a scapito dell'armamento principale, e sui sistemi radar. I cannoni da 127\u00a0mm che armavano le potenti unit\u00e0 della classe Yugumo, da tonnellate di stazza, vennero sostituiti da pi\u00f9 numerosi e mobili cannoni da 100\u00a0mm nella classe Akizuki, mentre furono mantenuti in numero minore nelle classi Matsu e Tachibana. Gli esperimenti condussero anche nel maggio 1943 a un esemplare unico, lo (\"Vento dell'isola\") da tonnellate a pieno carico, capace di una velocit\u00e0 di punta di 40,9 nodi grazie a un enorme motore ad alta pressione da \u00a0shp (\u00a0kW); era stato armato con quindici tubi lanciasiluri in tre impianti quintupli e ventotto mitragliere antiaeree nell'aggiornamento di inizio 1944 (a scapito dell'armamento principale ridotto a quattro cannoni da 127\u00a0mm).\nLa stragrande maggioranza di queste oltre centosessanta unit\u00e0 venne affondata da attacchi aerei o da sommergibili e ben poche arrivarono alla fine del conflitto; alcune unit\u00e0 vennero cedute all'Unione Sovietica (\"Harutsuki\") o alla Repubblica della Cina (\"Yoizuki\") in conto riparazioni dei danni di guerra, altre vennero rottamate subito per il loro stato di usura o dopo essere state utilizzate per il rimpatrio dei soldati giapponesi.\nNavi mercantili armate (\"Tokusetsu Junyokan\").\nIl successo delle navi corsare tedesche nella prima guerra mondiale attir\u00f2 l'attenzione della Marina imperiale giapponese. Nel 1941 la \"Aikoku Maru\" e la \"Hokoku Maru\", due navi passeggeri e da carico della Osaka Shipping Line che gestiva i viaggi marittimi con il Sud America, furono requisite e convertite in incrociatori ausiliari, con una velocit\u00e0 di 21 nodi e un armamento principale rispettivamente di otto cannoni da 127\u00a0mm e quattro tubi lanciasiluri da 533\u00a0mm (\"Aikoku\") e otto cannoni da 150\u00a0mm e quattro tubi lanciasiluri da 533\u00a0mm (\"Hakoku\"). Prima e durante il conflitto nel Pacifico, il Giappone trasform\u00f2 in incrociatori ausiliari un totale di tredici navi mercantili in seguito ai risultati ottenuti con la classe Aikoku Maru (formata dalle due precedenti unit\u00e0). I giapponesi per\u00f2 a differenza dei tedeschi non usavano le unit\u00e0 in modo nascosto, quindi modificandone di volta in volta l'aspetto esteriore in modo da farle somigliare ad altre navi e ingannare le unit\u00e0 alleate, per cui i successi reali furono limitati a quattro affondamenti. Inoltre alla fine del 1943 cinque di tali incrociatori erano stati affondati, perci\u00f2 lo stato maggiore generale riutilizz\u00f2 sei navi corsare come navi da trasporto o appoggio. Gli ultimi due mercantili armati andarono perduti in azione nel 1944.\nNavi ausiliarie.\nAlla fine del 1941 la Marina imperiale giapponese requis\u00ec cinque navi mercantili per convertirle in navi trasporto sottomarini (\"Sensui-Bokan\"): \"Heian Maru\", \"Yasunuki Maru\", \"Nagoya Maru\", \"Rio de Janeiro Maru\", \"Santos Maru\". Nel 1942 le navi erano pronte come trasporti sommergibili e lo stesso anno fu loro affiancata la \"Hie Maru\"; nel 1943 si aggiunse anche la \"Tsukushi Maru\". Prima della fine del 1942, per\u00f2, la \"Nagoya Maru\" fu ritirata e riutilizzata come trasporto e nel 1943 pure la \"Hie Maru\" e la \"Santos Maru\" furono reimpiegate in tale compito. Infine nel 1945 la \"Tsukushi Maru\" fu del pari riclassificata come trasporto.\nDiciannove unit\u00e0 ausiliarie furono trasformate in navi trasporto aerei (\"Tokusetsu Suijoki-Bokan\"); di queste una era della classe Tsurumi, quattro della classe Kamikawa Maru, due della classe Kashii Maru, due della classe Sakito Maru; vi erano infine alcune uniche del loro modello (\"Sanyo Maru\", \"Notoro\", \"Kamoi\"). Ciascuna trasportava dai dodici ai diciotto aerei. Le due navi della classe Chitose furono invece trasformate in vere e proprie portaerei, ognuna con gruppo imbarcato forte di venti-trenta velivoli.\nSommergibili e sottomarini.\nLa forza subacquea nipponica era stata inizialmente, negli anni venti del ventesimo secolo, concepita come arma di attrito verso la marcia della flotta da battaglia statunitense composta da navi da battaglia da 21 nodi di velocit\u00e0 verso le acque giapponesi; pertanto il suo compito era di ridurre il numero delle navi avversarie prima della grande battaglia finale prevista dalla strategia dell'epoca. Col cambio di strategia statunitense, che incentr\u00f2 la flotta su gruppi da battaglia su portaerei veloci da 30 nodi e corazzate veloci di scorta, i sommergibili persero il ruolo principale ma nonostante ci\u00f2 vennero poco impiegati contro il naviglio mercantile alleato, e spesso divennero bersagli per la sempre pi\u00f9 addestrata flotta di sommergibili statunitense.\nIl Giappone possedeva di gran lunga la pi\u00f9 diversificata flotta di sommergibili della seconda guerra mondiale, incluse torpedini guidate (Kaiten), sottomarini tascabili (classe Ko-hyoteki, classe Kairyu), sommergibili per missioni speciali (soprattutto rifornire guarnigioni isolate, gestiti dall'esercito), sommergibili a lungo raggio d'azione (molti dei quali trasportavano un aereo); inoltre, gi\u00e0 all'inizio della guerra, dispiegava alcuni sottomarini (classe I-201), distinti dai sommergibili perch\u00e9 pi\u00f9 veloci in immersione. Inoltre erano allo studio sommergibili portaerei, dotati dello spazio e delle strutture per accogliere alcuni bombardieri disassemblati: verso la fine del conflitto la marina nipponica immise in servizio poche unit\u00e0 della classe I-400, la pi\u00f9 grande della seconda guerra mondiale. Anche questi battelli furono equipaggiati con gli efficaci siluri Type 93.\nUn idrovolante Yokosuka E14Y, caricato su uno di questi grandi sommergibili a lungo raggio (\"I-25\"), riusc\u00ec a compiere l'unico bombardamento del territorio continentale degli Stati Uniti. Il 9 settembre 1942 l'equipaggio assembl\u00f2 il velivolo a fianco del sommergibile, emerso con il favore del mare calmo, raggiunse il territorio dell'Oregon e sganci\u00f2 due bombe incendiarie da 70 chili, allo scopo di incendiare le vaste distese boscose della regione, colpirne l'economia e possibilmente scatenare il panico tra la popolazione. Tuttavia l'azione non sort\u00ec alcun effetto, in quanto il clima di settembre non favor\u00ec il propagarsi delle fiamme. Altre unit\u00e0 portarono a termine missioni transoceaniche, arrivando a operare fino in Europa; un idrovolante partito da sommergibile sorvol\u00f2 la Francia in un raid a fini propagandistici.\nGlobalmente, nonostante le loro capacit\u00e0 tecniche, i sommergibili giapponesi non ebbero un gran successo. Furono spesso usati in ruoli offensivi contro navi da guerra, obiettivi veloci, manovrabili e ben difesi a confronto delle navi mercantili. Nel 1942 i battelli nipponici riuscirono ad affondare due portaerei di squadra (, ) un incrociatore leggero (), alcuni cacciatorpediniere e altro naviglio, nonch\u00e9 ad arrecare danni pi\u00f9 o meno gravi ad altre unit\u00e0; ma con la riorganizzazione, rafforzamento e aumento quantitativo delle flotte statunitensi, i sommergibili della Marina imperiale non furono pi\u00f9 capaci di infliggere perdite importanti. L'Office of Naval Intelligence statunitense in un report del 1944 temeva molto le capacit\u00e0 offensive della flotta sottomarina nipponica, \"bench\u00e9 questa non fosse stata impiegata come principale arma tattica\" e prevedeva che sarebbe stata una formidabile linea difensiva durante l'assalto finale alle isole del Giappone. Verso la fine della guerra vennero invece usati per trasportare rifornimenti alle guarnigioni sparse sulle isole del Pacifico e non attaccate dai nemici. Durante la guerra il Giappone riusc\u00ec ad affondare circa 1 milione di tonnellate di navi mercantili (184 navi), in confronto al 1,5 milione di tonnellate del Regno Unito (493 navi), 4,65 milioni di tonnellate degli Stati Uniti ( navi) e 14,3 milioni di tonnellate della Germania ( navi).\nI primi modelli di sommergibile in dotazione alla marina nipponica non furono molto manovrabili in immersione, non potevano raggiungere grandi profondit\u00e0 e mancavano di radar. Nel corso del conflitto anche unit\u00e0 che erano state equipaggiate con un radar furono in alcuni casi affondate grazie alla capacit\u00e0 dei rilevatori di emissioni radar statunitensi: per esempio, il sommergibile affond\u00f2 tre sommergibili equipaggiati con radar nel corso di quattro giorni, nel febbraio 1945. Al termine del conflitto molti dei pi\u00f9 originali sommergibili e sottomarini giapponesi (i battelli portaerei \"I-14\",\"I-400\", \"I-401\", ed i battelli veloci \"I-201\" e \"I-203\") vennero inviati alle Hawaii nell'ambito della operazione \"Road's End\" (\"fine della strada\") per una approfondita analisi tecnica dalla quale vennero ricavati importanti conoscenze; in seguito vennero affondati nel 1946, quando i sovietici chiesero di poterli visionare.\nAviazione navale.\nIl Giappone inizi\u00f2 la guerra con una forza aeronavale ottimamente addestrata e impostata su alcuni dei migliori aeroplani da combattimento dell'epoca: il caccia Mitsubishi A6M, pi\u00f9 noto come \"Zero\", era considerato il miglior caccia imbarcato al mondo all'inizio della guerra; il bombardiere bimotore Mitsubishi G3M poteva vantare una raggio d'azione e una velocit\u00e0 superiori ai modelli occidentali coevi; l'idrovolante Kawanishi H8K era tra i migliori al mondo. Il corpo aereo della Marina imperiale all'inizio della guerra era di altissimo livello a paragone dei suoi omologhi contemporanei: ci\u00f2 era da ascriversi all'addestramento e all'esperienza bellica maturata durante la seconda guerra sino-giapponese. La marina aveva anche alle sue dipendenze una valida forza di bombardamento tattico basata (oltre che sui gi\u00e0 citati G3M) sul bombardiere bimotore Mitsubishi G4M; stormi composti da questi due apparecchi destarono viva impressione quando il 10 dicembre 1941 affondarono la HMS \"Prince of Wales\" e la HMS \"Repulse\", due navi corazzate e bene armate che, per la prima volta nella storia militare, erano state eliminate con l'utilizzo esclusivo dell'arma aerea.\nCon il proseguire della guerra, gli Alleati scoprirono rapidamente le debolezze dell'aviazione di marina nipponica: sebbene la maggior parte degli fosse caratterizzata da una grande autonomia, erano molto limitati in corazzatura e armamento difensivo. In conseguenza di ci\u00f2, i pi\u00f9 numerosi, meglio armati e corazzati velivoli statunitensi furono in grado di sviluppare nuove tattiche che annullavano rapidamente il vantaggio degli aerei giapponesi. Inoltre, a causa di ritardi nello sviluppo dei motori, la Marina giapponese incontr\u00f2 notevoli difficolt\u00e0 nel concepire nuovi e competitivi progetti con il proseguire della guerra; da ci\u00f2 ne consegu\u00ec una produzione s\u00ec copiosa ma in generale di decrescente qualit\u00e0. In seguito alla battaglia del Golfo di Leyte, la Marina imperiale inizi\u00f2 a espandere e generalizzare il drammatico impiego di aerei in attacchi suicidi, i cosiddetti \"kamikaze\".\nReparti terrestri.\nAll'epoca della seconda guerra mondiale la Marina imperiale controllava anche un considerevole numero di unit\u00e0 terrestri: contingenti per il presidio delle basi navali e aeree, unit\u00e0 di artiglieria costiera e antiaerea, reparti di genieri navali e addetti alle costruzioni oltre a specialisti vari; molte di queste unit\u00e0 furono impiegate per opporsi alle offensive anfibie degli statunitensi contro le isole controllate dai giapponesi. La Marina disponeva di un proprio corpo di polizia militare, la Tokeitai, utilizzata anche come braccio operativo per i servizi segreti navali e come polizia coloniale nelle zone controllate dalla marina.\nLa principale componente terrestre controllata dalla Marina era la Kaigun Tokubetsu Rikusentai (\"Forza navale speciale da sbarco\" o KTR), il corpo di fanteria di marina del Giappone: costituito a partire dal 1928, alla vigilia della seconda guerra mondiale annoverava undici distinti distaccamenti di base in Giappone pi\u00f9 altri quattro in Cina, unit\u00e0 delle dimensioni di un battaglione e con un organico variabile che andava da un minimo di 750 a un massimo di uomini. Le unit\u00e0 della KTR erano specificatamente addestrate per guidare le operazioni di assalto anfibio, anche se alcune avevano un addestramento pi\u00f9 specialistico: due distaccamenti furono addestrati come paracadutisti nel settembre 1941, mentre altri erano dotati di veicoli corazzati anfibi come il carro armato anfibio Type 2 Ka-Mi.\nL'eredit\u00e0.\nIn seguito alla resa incondizionata agli Alleati e all'occupazione del suolo patrio, l'intera Marina imperiale giapponese venne dissolta con la nuova costituzione che afferma: \u00abIl popolo giapponese rinuncia per sempre alla guerra come diritto sovrano della nazione e alla minaccia dell'uso della forza come mezzo per risolvere le dispute internazionali\u00bb.\nL'attuale marina giapponese \u00e8 subordinata al comando della Jieitai (\"Forza di autodifesa giapponese\") ed \u00e8 stata designata come Kaij\u014d Jieitai, stante per \"Forza di autodifesa marittima\"."}
{"id": "134907", "revid": "1543377", "url": "https://it.wikipedia.org/wiki?curid=134907", "title": "Ordini di grandezza (dati)", "text": "Questa tabella confronta i vari ordini di grandezza per i dati o le informazioni) misurati in bit. Per facilitare la lettura si \u00e8 scelto di chiamare i gruppi di 8 bit col termine pi\u00f9 pratico e diffuso di byte.\nBisogna ricordarsi per\u00f2 che questo non \u00e8 formalmente corretto e che il nome giusto da utilizzare per un gruppo di 8 bit dovrebbe essere ottetto, questo perch\u00e9 in alcune architetture di computer un byte non \u00e8 uguale a 8 bit. \n106 bit.\n( bit; 1 Megabit; milioni di bit;) "}
{"id": "134908", "revid": "344503", "url": "https://it.wikipedia.org/wiki?curid=134908", "title": "Russell Mulcahy", "text": "Filmografia parziale.\nVideoclip.\nHa diretto video storici come \"Vienna\" degli Ultravox, \"Rio\" dei Duran Duran e \"Video Killed the Radio Star\" dei Buggles, primo video ad essere trasmesso da MTV USA nel 1981. \nTra i videoclip diretti anche:"}
{"id": "134910", "revid": "116178885", "url": "https://it.wikipedia.org/wiki?curid=134910", "title": "Francesco Camilliani", "text": "Discepolo di Baccio Bandinelli, \u00e8 soprattutto famoso per la realizzazione della monumentale \"Fontana Pretoria\", che richiese la maggior parte della sua attivit\u00e0. Collocata in un primo tempo nel giardino del palazzo fiorentino del fratello della granduchessa Eleonora di Toledo, per intervento del fratello Don Gar\u00e7ia, il primo vicer\u00e9 di Sicilia e governatore di Palermo, fu messa in vendita per il senato palermitano. Acquistata dalla ricca citt\u00e0 di Palermo, quindi smontata e spedita, vent'anni dopo, a Palermo dove tutt'oggi \u00e8 possibile ammirarla. Giorgio Vasari la defin\u00ec \"una fontana stupenda che non ha eguali a Firenze o forse in Italia\".\nOpere.\nLa fontana realizzata nel 1554, fu inizialmente destinata alla villa fiorentina di don Pietro di Toledo. Successivamente il figlio di questo, Luigi \u00c1lvarez de Toledo y Osorio, la vender\u00e0 al senato palermitano nel 1573. La fontana giunse a Palermo in 644 pezzi: a presiedere i lavori di montaggio fu il figlio di Francesco, Camillo Camilliani, con la collaborazione del concittadino Michelangelo Nacherini."}
{"id": "134911", "revid": "1776051", "url": "https://it.wikipedia.org/wiki?curid=134911", "title": "Filet", "text": "Filet (toponimo tedesco) \u00e8 una frazione di 168 abitanti del comune svizzero di M\u00f6rel-Filet, nel Canton Vallese (distretto di Raron Orientale).\nStoria.\nGi\u00e0 comune autonomo che si estendeva per 7,2\u00a0km\u00b2 e che comprendeva anche le frazioni di Halte, Massolter e Pf\u00e4wi, nel 2009 \u00e8 stato accorpato all'altro comune soppresso di M\u00f6rel per formare il nuovo comune di M\u00f6rel-Filet.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "134916", "revid": "196390", "url": "https://it.wikipedia.org/wiki?curid=134916", "title": "Jacques-Victor-Albert", "text": ""}
{"id": "134917", "revid": "78273", "url": "https://it.wikipedia.org/wiki?curid=134917", "title": "Albert Duca di Broglie", "text": ""}
{"id": "134918", "revid": "442848", "url": "https://it.wikipedia.org/wiki?curid=134918", "title": "Lough Conn", "text": "Il Lough Conn \u00e8 un vasto lago situato nella parte settentrionale del Mayo, Repubblica d'Irlanda.\nGeografia.\nIl lago si estende longitudinalmente dalle zone limitrofe alla citt\u00e0 di Ballina e finisce in un piccolissimo corso d'acqua lungo pochissimi metri che lo collega al Lough Cullin a Pontoon. Tramite un sistema di canali \u00e8 collegato anche all'Oceano Atlantico e al fiume Moy, che sfocia nella baia di Killala e passa a pochissima distanza dal Cullin.\nAltri specchi d'acqua minori contornano il Conn, come il Levally Lough. Accanto al lago si erge imponente la mole del monte Nephin (804\u00a0m), che spicca di certo in confronto al territorio pianeggiante e spesso paludoso della zona.\nOltre a Ballina, situata a circa 5\u00a0km, il centro principale nelle vicinanze \u00e8 Crossmolina, a nord-ovest. Altri villaggi minori sono da ovest in senso orario, Lahardane, Castlehill, Carrycloonagh, Newtown Cloghans, Brackwanshagh, Knockmore e Cuilkillew.\nMitologia.\nSecondo la mitologia celtica, il lago si sarebbe formato, insieme al suo immediato vicino minore, quando Fionn mac Cumhaill era intento in una battuta di caccia con i suoi cani, Conn e Cullin appunto; quando trovarono sulla loro strada un enorme cinghiale, il gigante ed i suoi cani cercarono di catturarlo, ma l'animale, tentando la fuga, cominci\u00f2 a perdere acqua dalle zampe. I cani di Finn si gettarono all'inseguimento, soprattutto Conn che era pi\u00f9 veloce e riusc\u00ec a prendere il cinghiale, che per\u00f2 rimase fermo continuando a riversare acqua fino a che non form\u00f2 dei laghi: dopodich\u00e9 nuot\u00f2 a riva e i due cani affogarono nelle masse d'acqua che presero il loro nome."}
{"id": "134919", "revid": "110157", "url": "https://it.wikipedia.org/wiki?curid=134919", "title": "Grengiols", "text": "Grengiols (toponimo tedesco) \u00e8 un comune svizzero di 432 abitanti del Canton Vallese, nel distretto di Raron Orientale.\nStoria.\nAl territorio comunale dopo il 1818 fu accorpata la localit\u00e0 di Bedle, fino adl allora frazione del comune di Bister.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGrengiols \u00e8 servito dall'omonima stazione, sulla ferrovia del Furka-Oberalp.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "134920", "revid": "767487", "url": "https://it.wikipedia.org/wiki?curid=134920", "title": "Martisberg", "text": "Martisberg (toponimo tedesco) \u00e8 una frazione di 16 abitanti del comune svizzero di Bettmeralp, nel Canton Vallese (distretto di Raron Orientale).\nStoria.\nGi\u00e0 comune autonomo che si estendeva per 3,0\u00a0km\u00b2, nel 2014 \u00e8 stato accorpato all'altro comune soppresso di Betten per formare il nuovo comune di Bettmeralp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "134923", "revid": "729019", "url": "https://it.wikipedia.org/wiki?curid=134923", "title": "Riederalp", "text": "Riederalp (toponimo tedesco) \u00e8 un comune svizzero di 488 abitanti del Canton Vallese, nel distretto di Raron Orientale.\nStoria.\nIl comune di Riederalp \u00e8 stato istituito 2003 con la fusione dei comuni soppressi di Goppisberg, Greich e Ried-M\u00f6rel; capoluogo comunale \u00e8 Ried-M\u00f6rel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nRiederalp \u00e8 una stazione sciistica sviluppatasi a partire dagli anni 1950."}
{"id": "134927", "revid": "110157", "url": "https://it.wikipedia.org/wiki?curid=134927", "title": "Bitsch", "text": "Bitsch (toponimo tedesco) \u00e8 un comune svizzero di 932 abitanti del Canton Vallese, nel distretto di Raron Orientale.\nGeografia fisica.\nBitsch \u00e8 situato nell'Alto Vallese, la regione germanofona del Canton Vallese.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBitsch \u00e8 servito dall'omonima stazione, sulla ferrovia del Furka-Oberalp.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "134928", "revid": "77358", "url": "https://it.wikipedia.org/wiki?curid=134928", "title": "Giornata Mondiale della giovent\u00f9", "text": ""}
{"id": "134930", "revid": "77358", "url": "https://it.wikipedia.org/wiki?curid=134930", "title": "Giornata mondiale della Giovent\u00f9", "text": ""}
{"id": "134934", "revid": "287204", "url": "https://it.wikipedia.org/wiki?curid=134934", "title": "Scandalo del mensalao", "text": ""}
{"id": "134935", "revid": "110157", "url": "https://it.wikipedia.org/wiki?curid=134935", "title": "Termen", "text": "Termen (toponimo tedesco) \u00e8 un comune svizzero di 891 abitanti del Canton Vallese, nel distretto di Briga.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nSport.\nIl territorio comunale comprende la stazione sciistica di Rosswald.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "134936", "revid": "767487", "url": "https://it.wikipedia.org/wiki?curid=134936", "title": "Bister", "text": "Bister (toponimo tedesco) \u00e8 un comune svizzero di 30 abitanti del Canton Vallese, nel distretto di Raron Orientale.\nStoria.\nDal territorio comunale dopo il 1818 fu scorporata la localit\u00e0 di Bedle, assegnata al comune di Grengiols.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "134940", "revid": "2194416", "url": "https://it.wikipedia.org/wiki?curid=134940", "title": "Giurisprudenza", "text": "La giurisprudenza (termine derivante dalla lingua latina \"iurisprudentia,\" deriv. di \"iurisprudens\", cio\u00e8 \"prudens iuris\": esperto del diritto, o \"scienze giuridiche\") \u00e8 la disciplina che studia il diritto e la sua interpretazione. In senso pi\u00f9 ristretto e tecnico, il termine indica l'insieme delle sentenze e delle decisioni attraverso cui gli organi giudicanti di uno Stato interpretano le leggi applicandole ai casi concreti che si presentano loro.\nAlla giurisprudenza si affianca normalmente la dottrina, intesa quale attivit\u00e0 di studio scientifico ed elaborazione intellettuale del diritto. In alcuni sistemi giuridici, come in quelli di common law, la giurisprudenza, intesa, in questo caso, come complesso delle decisioni giudiziarie, rientra tra le fonti del diritto.\nStoria.\nEt\u00e0 antica.\nGi\u00e0 nel diritto romano era in vigore il principio \"scire leges non est verba earum tenere sed vim ac potestatem;\" del resto la\n\"iurisprudentia \" era per i romani la scienza del diritto, in origine monopolio del collegio sacerdotale dei pontefici, cui competeva la determinazione delle norme di diritto (\"ius\"): la loro opera, che si pronunciava su casi concreti, formalmente appariva ricognitiva dello \"ius\", ma in realt\u00e0 creava \"ius\", procedendo alla sua determinazione non solo sulla base degli usi tradizionali (\"mores maiorum\"), ma anche di valutazioni in via equitativa, che portavano ad adeguare la norma di volta in volta alle esigenze. Si assisteva cos\u00ec a una interpretazione continuamente evolutiva per opera della giurisprudenza dei pontifex, che si arricch\u00ec poi man mano di nuovi istituti, mantenendosi nel solco degli istituti tradizionali.\nIl monopolio pontificale della giurisprudenza dura sino al III secolo a.C., lasciando luogo ad analoga attivit\u00e0 di interpretazione da parte della giurisprudenza laica, aperta a chiunque abbia acquisito prestigio per la propria personale competenza nella materia. Si noti che, non esistendo fonti scritte di diritto, l'attivit\u00e0 del collegio sacerdotale dava adito a gravi e probabilmente fondati dubbi di arbitrariet\u00e0, in special modo quando una vertenza vedeva contrapposti un patrizio (nobile) e un plebeo. Per tale ragione si \u00e8 giunse alla stesura delle \"Leggi delle XII tavole\" e al successivo sviluppo del diritto romano classico fino alla codificazione ad opera dell'Imperatore Giustiniano mediante il Corpus iuris civilis anche per tale motivo si ritiene che la tradizione del diritto nell'antica Roma \u00e8 dunque alla base del moderno sistema legale di \"civil law\" vigente in Europa e in via di introduzione anche in Cina.\nMedioevo.\nL'evoluzione giuridica in Europa ha le sue radici proprio nella penisola italiana; i glossatori, quali Pepone, Irnerio e Graziano, furono i primi eruditi a lavorare sugli antichi Codici del diritto romano, guidandone la transizione durante tutto il medioevo. A Cino da Pistoia, Bartolo da Sassoferrato e Baldo degli Ubaldi si deve poi la formazione della nuova scuola di interpretazione delle fonti romane, detta dei commentatori: questi superarono il metodo della glossa per rendere lo stile pi\u00f9 libero di confrontarsi con i testi giuridici giustinianei, non fermandosi al significato letterale delle parole ma interpretandone il senso in modo pi\u00f9 estensivo, soprattutto al fine di adattare lo spirito delle regole romanistiche alle nuove esigenze di regolazione economica e sociale del tempo.\nEt\u00e0 moderna.\nIn et\u00e0 moderna contributo significativo fu dato all'inizio del XIX secolo dal codice civile napoleonico, che influenz\u00f2 la tradizione giuridica nella penisola italiana. Dopo l'unit\u00e0 d'Italia la regolazione dei rapporti privati dei cittadini nella loro vita quotidiana, del commercio, del processo civile, del processo penale, fu prevista nel codice civile e nel codice di commercio insieme al codice di procedura penale e nel codice penale (in quest'ultimo caso prima il codice sardo del 1859, poi quello varato dal Ministro Zanardelli nel 1889 e poi quello riformato dal Ministro Rocco nel 1930). Sul piano del contributo politico al rafforzamento dell'Italia, il ruolo dei giuristi italiani \"appare il nerbo e la dimensione caratteristici del nuovo Stato, con i giuristi n\u00e9 impassibili n\u00e9 estranei, ma anzi coinvolti nella comune edificazione e impegnatissimi in una adeguata cementazione della costruenda struttura\".\nDescrizione.\nSignificato concettuale.\nL'interpretazione giuridica di un testo normativo non implica una mera conoscenza di esso in s\u00e9 gi\u00e0 espressa, bens\u00ec comporta l'analisi e la formulazione di una o pi\u00f9 ipotesi circa il significato e, contestualmente, la risoluzione di potenziali conflitti che possono insorgere, o son gi\u00e0 in atto, nella sua applicazione. Dal punto di vista dei soggetti che svolgono l'attivit\u00e0 interpretativa si suole distinguere tra interpretazione giudiziale, interpretazione dottrinale e interpretazione autentica.\nL'attivit\u00e0 assume tuttavia valore vincolante soltanto quando sia compiuta dalla magistratura dello Stato nell'esercizio della funzione giurisdizionale. L'interpretazione della disposizione, attraverso cui il giudice giunge alla decisione del caso sottoposto al suo esame, svolge il suo ruolo autoritativo nei confronti delle sole parti del giudizio, che sono le sole destinatarie del provvedimento del giudice. Le massime consolidate della giurisprudenza concorrono inoltre alla formazione del diritto sia nei sistemi di common law che di civil law con minore incidenza in questi ultimi.\nIl rapporto con le fonti del diritto.\nIl termine in senso pi\u00f9 strettamente letterale indica il complesso delle decisioni giudiziarie che si sono avute in merito all'applicazione di una norma giuridica, mediante la sua interpretazione e la formulazione di un principio del diritto; nei sistemi giuridici di \"common law\" i precedenti desumibili dalle decisioni giudiziarie sono vere e proprie fonti del diritto. Nel diritto italiano e in generale nei sistemi di \"civil law\" la sentenza del giudice produce, invece, effetti solo nei confronti delle parti, non cristallizzandosi nell'ordinamento come un vero e proprio precedente formalmente vincolante \"erga omnes\".\nVa comunque ricordato che anche nei sistemi di \"civil law\" le sentenze delle corti supreme assumono grande importanza pratica alla luce della funzione nomofilattica; si deve inoltre riconoscere all'elaborazione giurisprudenziale il merito di aver favorito, in alcune fasi della storia giuridica dell'Italia, una certa evoluzione del diritto, mediante l'interpretazione del dato normativo in senso pi\u00f9 coerente con i tempi.\nIn Italia, secondo alcuni studiosi, tra i quali basti citare Giuseppe De Rita, la funzione giurisprudenziale sarebbe divenuta nel mondo contemporaneo talmente importante da prendere \"il sopravvento su quella legislativa\", evidenziando \"l'affievolimento delle funzioni politiche (legislativa e di governo) rispetto alla crescita della funzione giurisdizionale; e, all'interno di quest'ultima, la silenziosa prevalenza dei pi\u00f9 alti riferimenti giurisprudenziali\". Ci\u00f2 si spiega con la crescente richiesta di equit\u00e0 che gi\u00e0 da anni, negli ordinamenti di \"common law\", aveva portato alle \"class action\" ed alle \"public law litigations\", con cui i cittadini agiscono in giudizio con ogni forma di contestazione delle politiche pubbliche assunte dai poteri rappresentativi. \nI giudici civili e amministrativi aditi, ispirati dal primato dell'interpretazione equitativa, reagiscono alle istanze delle masse costruendo \"sentenza dopo sentenza un corpo di norme coerenti con le attese di equit\u00e0 dei singoli e delle comunit\u00e0 in cui vivono\" ed in questo modo supplendo alle carenze ed alle incertezze della classe politica. \nApplicando al giudice penale il nuovo ruolo assunto dalla giurisprudenza nelle societ\u00e0 contemporanee, Mauro Calise sostiene che \"complici il declino dei partiti e la crescente frammentazione del Parlamento, la magistratura si ritrova ad assolvere a un ruolo di supplenza politica. (...) nella grande maggioranza dei casi, giudici e magistrati farebbero molto volentieri a meno dei riflettori che sempre pi\u00f9 implacabili si accendono sulle loro indagini. Ma, al tempo stesso, senza l'ipocrisia di non sapere che in alcuni casi isolati ma molto rilevanti la visibilit\u00e0 ha coinciso con le sorti di importanti carriere politiche\". Ne deriva \"l'intreccio tra magistratura e \"media\" (...) questa spirale perversa quasi mai nasce da una intenzione soggettiva, e tanto meno cospirativa. Ma riflette la diabolica sinergia tra la logica del diritto penale e quella che regola la notiziabilit\u00e0 mediatica\"\nL'art. 12 delle disposizioni sulla legge in generale contenute nel codice civile italiano espressamente impongono di valutare non soltanto il \"significato proprio delle parole secondo la connessione di esse\" (c.d. interpretazione \"letterale\"), ma anche la \"intenzione del legislatore\".\nFacolt\u00e0 di Giurisprudenza.\nItalia.\nIl termine \"Giurisprudenza\" identifica il corso di laurea finalizzato allo studio del diritto e dell'interpretazione giuridica: tale facolt\u00e0 \u00e8 denominato nelle leggi dello Stato con l'acronimo \"LMG/01 - Laurea Magistrale in Giurisprudenza\" ed il titolo conseguito al termine del corso \u00e8 quello di \"dottore magistrale in Giurisprudenza\". Il corso ha durata quinquennale ed ha come possibili sbocchi le professioni legali tradizionali (avvocatura, notariato, magistratura), la pubblica amministrazione italiana e la dirigenza pubblica, nonch\u00e9 varie altre figure professionali del mondo del lavoro in cui sia richiesta una formazione di tipo giuridico o giuridico-economico. \nIl piano di studi dei corsi di laurea magistrale in Giurisprudenza \u00e8 fondato su un corpo omogeneo pari a 300 crediti formativi universitari di materie giuridiche sia di tipo sostanziale (per es. diritto costituzionale, diritto privato, diritto commerciale, diritto amministrativo, diritto del lavoro e della previdenza sociale, diritto tributario, diritto penale, diritto internazionale e diritto dell'Unione Europea), sia di tipo processuale (diritto processuale civile, diritto processuale penale e diritto processuale amministrativo), a cui si aggiungono ulteriori insegnamenti di tipo economico (per es. economia politica, politica economica, scienza delle finanze, economia pubblica) e storico-filosofico (per es. diritto romano, storia del diritto, filosofia del diritto). I piani di studio prevedono inoltre la possibilit\u00e0 di scegliere ulteriori esami opzionali nell'ambito del diritto, dell'economia e delle altre scienze sociali.\nIl percorso formativo di coloro i quali intendano intraprendere le professioni legali pu\u00f2 proseguire con ulteriori due anni di studio presso una Scuola di specializzazione per le professioni legali, i cui posti a numero programmato sono assegnati per concorso pubblico bandito dal Ministero della giustizia d'intesa con il Ministero dell'istruzione, dell'universit\u00e0 e della ricerca. Gli aspiranti avvocati e notai hanno, inoltre, la possibilit\u00e0 di frequentare i corsi post laurea delle Scuole forensi e delle Scuole di notariato, insieme a un praticantato professionale necessario ai fini dell'accesso agli esami di Stato che abilitano legalmente all'esercizio della professione.\nI laureati in Giurisprudenza possono anche proseguire gli studi presso Dottorati di Ricerca (Ph.D.) nell'ambito di un settore scientifico-disciplinare del diritto o dell'economia, a cui si accede per concorso pubblico. Essi rappresentano nell'ordinamento italiano il pi\u00f9 alto riconoscimento accademico e conferiscono una formazione scientifica molto avanzata, generalmente propedeutica alla carriera universitaria o allo sviluppo di ulteriori carriere presso aziende o istituzioni pubbliche."}
{"id": "134941", "revid": "547992", "url": "https://it.wikipedia.org/wiki?curid=134941", "title": "Recessione", "text": "La recessione, in economia, \u00e8 una condizione macroeconomica caratterizzata da livelli di attivit\u00e0 produttiva (PIL) pi\u00f9 bassi di quelli che si potrebbero ottenere usando completamente ed in maniera efficiente tutti i fattori produttivi a disposizione, in contrapposizione dunque al concetto di crescita economica. Conseguenze della recessione sono quindi un aumento della disoccupazione, un rallentamento della produttivit\u00e0 e una discesa dei consumi e dell'accesso al credito.\nDescrizione.\nSintomi delle fasi di recessione possono essere la diminuzione del tasso di crescita della produzione, l'aumento della disoccupazione, la diminuzione del tasso di interesse , il rallentamento del tasso di inflazione causato dalla diminuzione della domanda di beni e servizi da parte dei consumatori. In alcuni casi, la recessione pu\u00f2 essere associata con l'aumento dei prezzi (inflazione) e tale fenomeno \u00e8 anche conosciuto come stagflazione.\nIn caso di recessione un aumento dei tassi di interesse produce un'ulteriore diminuzione della produzione, con conseguente aumento della disoccupazione e dei prezzi al consumo, diminuzione del credito al consumo e il tutto si traduce con diminuzione della domanda di beni e servizi da parte dei consumatori spingendo la recessione verso una vera e propria \"depressione\" (come ad esempio la grande depressione del 1873 e la grande depressione del 1929).\nGli economisti hanno cercato di spiegare il verificarsi periodico di crisi nel capitalismo. Alcune note teorie sono:"}
{"id": "134942", "revid": "547034", "url": "https://it.wikipedia.org/wiki?curid=134942", "title": "Sim", "text": ""}
{"id": "134943", "revid": "2373", "url": "https://it.wikipedia.org/wiki?curid=134943", "title": "118 (disambigua)", "text": ""}
{"id": "134944", "revid": "15756", "url": "https://it.wikipedia.org/wiki?curid=134944", "title": "Giacobinismo", "text": "Con il termine giacobinismo si intende un movimento e un'ideologia politica variegata, ma unita dal repubblicanesimo, dalla sovranit\u00e0 popolare, dal dirigismo economico e dall'anticlericalismo, risalenti in origine all'esperienza del Club dei Giacobini (nome ufficiale \"Societ\u00e0 degli Amici della Costituzione\") durante la Rivoluzione francese, soprattutto nella sua fase pi\u00f9 radicale guidata da Maximilien de Robespierre e dal Comitato di Salute Pubblica composto in quel periodo soprattutto da membri del gruppo (fine 1792 - luglio 1794). I giacobini, come i cordiglieri con cui formavano i Montagnardi, si distinguevano dai Girondini soprattutto per l'opposizione al liberismo e al federalismo, sostenendo lo statalismo, una democrazia e il centralismo.\nIspirato alle teorie di Jean-Jacques Rousseau e di alcuni illuministi, ma nella prassi ideata e attuata dai rivoluzionari come Marat e Robespierre (ispirati anche dalla visione rousseauiana idealizzata delle virt\u00f9 antiche come tramandate da Plutarco, dagli stoici e da Cicerone, presero inoltre a modello parziale l'antica Repubblica Romana), il giacobinismo si diffuse in buona parte dell'Europa durante l'epoca rivoluzionaria, in forma pi\u00f9 moderata dopo il 1794 (come nel \"triennio giacobino\" italiano del 1796-99 con la nascita delle repubbliche sorelle) ed ebbe un'influenza politica notevole nella storia francese per tutto il XIX secolo, in particolare negli eventi della Rivoluzione di luglio, della Rivoluzione francese del 1848 e, soprattutto, nell'esperienza della Comune di Parigi del 1871. A livello europeo stimol\u00f2 movimenti patriottici rivoluzionari (i giacobini si autodefinivano anche come \"i Patrioti\") e di ispirazione democratica come la primavera dei popoli del 1848.\nSuccessivamente, sia Lenin che Antonio Gramsci sostennero un rapporto di filiazione del bolscevismo dal giacobinismo e tale tesi \u00e8 stata poi fatta propria, sia pure con notazioni e valutazioni diverse, dalla storiografia, a partire da Albert Mathiez (che vi ha visto anche elementi fondativi della socialdemocrazia) e Jacob Leib Talmon (1916\u20131980).\nIl giacobinismo durante la Rivoluzione francese.\nSecondo la suddivisione classica di Jules Michelet, \u00e8 possibile distinguere tre fasi del giacobinismo storico:\nLe origini.\nNato come Club bretone a Versailles durante gli Stati generali del 1789, dopo la Marcia su Versailles, che costrinse Luigi XVI e la sua famiglia a insediarsi a Parigi, prese sede nell'ex convento domenicano di San Giacomo (Saint-Jacobus) di rue Saint-Honor\u00e9 a Parigi. Da qui il nome di \"giacobini\", che precedentemente designava in Francia l'ordine domenicano, dal nome del loro convento parigino. Il nome ufficiale del club era \"Societ\u00e0 degli Amici della Costituzione\".\nSi trattava di un'associazione politica il cui scopo era quello di coordinare l'azione parlamentare dei deputati che ne facevano parte. Inizialmente, il club ospitava solo membri eletti all'Assemblea nazionale (poi chiamata Convenzione nazionale; successivamente, inizi\u00f2 a includere anche esponenti del giornalismo e della politica extraparlamentare, sebbene la quota di iscrizione piuttosto elevata - 24 soldi, pagabili in quattro rate - scoraggiasse la partecipazione popolare. I membri del club appartenevano quasi esclusivamente alla borghesia e all'aristocrazia. Ci\u00f2 non imped\u00ec, comunque, una rapida diffusione del giacobinismo - inteso come forma di associazionismo politico a sostegno del processo rivoluzionario - in tutta la Francia: dalla fine del 1789 al luglio 1790 il numero di societ\u00e0 affiliate ai Giacobini di Parigi sal\u00ec da 200 a 1.200.\nIn seguito alla fuga a Varennes di Luigi XVI, nel giugno 1791, i giacobini subirono la loro principale scissione: la maggioranza, ancora fedele alla monarchia, su iniziativa del fondatore del club, Antoine Barnave, fond\u00f2 un'altra societ\u00e0, il Club dei Foglianti. Con Barnave, lasciarono i Giacobini circa 170 deputati. La scissione spost\u00f2 radicalmente l'equilibrio politico dei giacobini a favore della Repubblica, espresso gi\u00e0 nel sostegno alla petizione popolare presentata dal Club dei Cordiglieri al Campo di Marte il 17 luglio 1791, dove avvenne una strage da parte di uomini fedeli ai Foglianti La Fayette e Jean-Sylvain Bailly. Anche se una buona parte delle societ\u00e0 affiliate nel resto della Francia segu\u00ec, in un primo tempo, i Foglianti, nell'autunno 1791 si potevano comunque contare 550 societ\u00e0 giacobine ancora fedeli al club centrale di Parigi.\nSotto la pressione degli eventi, Luigi XVI si rivolse ai pi\u00f9 moderati dei leader giacobini per formare il nuovo governo diretto da Jean-Marie Roland, che includeva anche \u00c9tienne Clavi\u00e8re e Charles Fran\u00e7ois Dumouriez. Il fatto che in quel periodo tutte le decisioni informali venissero prese nel salotto dei coniugi Roland, sotto la direzione dell'influente Manon Roland, esacerb\u00f2 gli animi in seno al club dei Giacobini. Rovinato nella reputazione a causa dei suoi inutili tentativi di raggiungere una conciliazione con la monarchia, il governo Roland fu travolto dagli avvenimenti della giornata del 10 agosto 1792 che port\u00f2 al rovesciamento del trono. Poco dopo i sanculotti e il Comune di Parigi eseguirono i massacri di settembre, giustificati da Marat ma non da Robespierre che chiese ed ottenne le dimissioni di Roland come ministro per non aver sorvegliato le carceri.\nNell'autunno 1792 i giacobini espellevano Brissot e gli uomini di Roland, definiti come la \"fazione dei Girondini\" (dal dipartimento di provenienza della maggior parte dei suoi esponenti); la leadership del club fu assunta da Maximilien de Robespierre. La nuova Convenzione nazionale, insediatasi nel settembre 1792, poteva contare 205 deputati giacobini, circa 2/3 del totale della Montagna, lo schieramento parlamentare formato da esponenti della sinistra radicale che, alla Convenzione, si opponeva alla maggioranza costituita dai Girondini. Su proposta del giacobino Collot d'Herbois, il 21 settembre la Convenzione dichiar\u00f2 decaduta la monarchia e proclam\u00f2 la Prima Repubblica francese.\nGi\u00e0 dal 1791 iniziarono le guerre rivoluzionarie francesi, fomentate dai monarchici francesi chiedendo l'aiuto delle potenze assolutiste straniere onde schiacciare la rivoluzione; Robespierre si oppone ad una guerra offensiva come in seguito tenter\u00e0 di arginare gli eccessi dei rappresentanti in missione e dell'esportazione della rivoluzione in quanto \"nessuno ama i missionari armati\", e l'unica guerra ammessa \u00e8 difensiva: \nLa Repubblica giacobina.\nCon la collaborazione dei Cordiglieri, il club dei Giacobini manovr\u00f2 i sanculotti parigini nelle decisive giornate del 31 maggio e del 2 giugno 1793, che portarono all'arresto dei leader Girondini in seno alla Convenzione, mentre 73 filo-girondini espulsi furono graziati dall'intervento dello stesso Robespierre.\nI giacobini decisero anche l'esecuzione dell'ex re Luigi XVI il 21 gennaio 1793, grazie anche all'eloquenza di Robespierre e di Saint-Just (\"quest'uomo deve regnare o morire\"), per voto convenzionale e col forte consenso giacobino, e della consorte Maria Antonietta (16 ottobre), su impulso di H\u00e9bert, Bar\u00e8re e Bilaud.\nLa maggioranza parlamentare era stata favorevole al processo del re, ma alcuni influenti montagnardi, tra i quali Robespierre e Saint-Just, premevano per una condanna senza processo, nel timore che un'eventuale assoluzione del re gettasse discredito sulla Rivoluzione. Il resto della Montagna era per\u00f2 in linea con le idee dei Girondini - anche se questi ultimi avrebbero preferito un rinvio - e della Pianura: il 5 dicembre la Convenzione nazionale decise di processare il sovrano e il 10 venne presentato un \"Atto enunciativo dei crimini di Luigi\", tra i quali l'alto tradimento a causa dei documenti del cosiddetto armadio di ferro, contenenti prove di trattative segrete con potenze straniere.\nRobespierre, che in precedenza si era espresso contro la pena capitale ai tempi dell'Assemblea Nazionale (quando venne invece adottata la ghigliottina e abolita la tortura), cambi\u00f2 idea appellandosi all'emergenza:\nTutti i beni requisiti alla Chiesa e ai nobili decaduti e \"emigr\u00e9e\" passarono allo Stato o furono redistribuiti.\nDal momento dell'epurazione dei girondini dal gruppo della maggioranza costituito dai montagnardi (giacobini e cordiglieri), i giacobini assunsero la guida della Rivoluzione. Iniziava la stagione della \"Repubblica giacobina\": in seno al club si discutevano preliminarmente tutti i decreti che sarebbero stati successivamente adottati dalla Convenzione, si definivano gli orientamenti politici del Comitato di salute pubblica, si tracciava la linea di demarcazione tra ci\u00f2 che era rivoluzionario e ci\u00f2 che era controrivoluzionario.\nIl \"Terrore\": la fase \"radicale\".\nI giacobini, scriver\u00e0 Fran\u00e7ois Furet, divennero in quel momento \"gli iniziatori di un nuovo tipo di partito\", fondato sull'ortodossia, espressa da strumenti come l'obbligo dell'unanimit\u00e0 nelle deliberazioni del club, i continui scrutini epuratori con cui venivano espulsi gli esponenti non graditi, il clima di sospetto e l'ossessione per la cospirazione che convinsero i giacobini di essere gli unici custodi della volont\u00e0 popolare e dell'ortodossia rivoluzionaria. Il ruolo centrale del club dei Giacobini venne sancito da due decreti della Convenzione: il primo, del 25 luglio 1793, prevedeva che chiunque tentasse di ostacolare o sciogliere le societ\u00e0 popolari venisse perseguito dalla legge; il secondo, del 4 dicembre, che riorganizzava il governo rivoluzionario, definiva le societ\u00e0 popolari \"gli arsenali dell'opinione pubblica\". Lo scontro si era inasprito ancora di pi\u00f9 dopo che il leader cordigliero Jean-Paul Marat fu assassinato dalla monarchica-fogliante e filo-girondina Charlotte Corday (luglio 1793).\nMarat era da lei considerato istigatore dei massacri di settembre, avendo ammonito che: \nIniziarono le guerre rivoluzionari e il regime del terrore, con numerose esecuzioni tramite la ghigliottina, nonch\u00e9 la sanguinosa guerra di Vandea, tra l'esercito cattolico e reale, l'esercito degli emigrati e gli \"chouan\" uniti contro i repubblicani. Il \"casus belli\" fu la coscrizione obbligatoria imposta anche ai contadini.\nSuperato dagli avvenimenti e squassato da lotte intestine, il Comitato di salute pubblica decise di invitare Robespierre a partecipare ai suoi lavori, nel tentativo di colmare la distanza tra il Comitato, la Convenzione e il Comune parigino, che rappresentava i sanculotti, per i quali Robespierre era l'unico vero difensore della Rivoluzione, \u201cl'incorruttibile\u201d.\nPer H\u00e9bert e Bar\u00e8re, il Terrore andava messo all'ordine del giorno, per Danton e Robespierre era la giusta risposta alle minacce.\nMentre gli h\u00e9bertisti e gli arrabbiati continuavano a richiedere misure d'emergenza, come il calmieramento di tutti i beni di prima necessit\u00e0, l'assunzione nei posti pubblici dei patrioti e un'\"infornata\" di sospetti da destinare poi al massacro in un revival del settembre 1792, Robespierre oppose loro un programma inflessibile fatto di requisizioni nelle campagne e approvvigionamenti nella capitale, in misura tale da calmare la fame della popolazione e tagliare agli esponenti del Comune di Parigi (di cui non si fidava completamente) l'appoggio dei sanculotti.\nCi\u00f2 permise di celebrare l'anniversario del 10 agosto in un clima sereno nonostante una vigilia che sembrava anticipare nuovi massacri indiscriminati. Robespierre e Danton appoggiarono invece la proposta degli \u201cesagerati\u201d di H\u00e9bert della leva in massa, come unica soluzione per contrastare l'avanzata degli eserciti della coalizione e dei vandeani.\nI radicali non si ritennero, tuttavia, soddisfatti. Sfruttando le pessime notizie sul fronte militare (il 4 settembre fu data la notizia della caduta di Tolone nelle mani degli inglesi), il 5 settembre il Comune promosse una sollevazione contro la Convenzione, chiedendo il calmiere per tutte le derrate (il \u201cmaximum\u201d) e altre misure d'emergenza. Robespierre dovette cedere facendo entrare nel Comitato di salute pubblica i giacobini \u201ch\u00e9bertisti\u201d Jacques Nicolas Billaud-Varenne e Collot d'Herbois. Ci\u00f2 spost\u00f2 maggiormente l'asse del potere verso l'estremismo, ponendo \u201cil Terrore all'ordine del giorno\u201d (5 ottobre), come avevano proposto alcuni giacobini pi\u00f9 radicali.\nQuesto nuovo corso fu confermato, il 17 settembre 1793, dall'approvazione della \u201clegge dei sospetti\u201d (su proposta di Philippe-Antoine Merlin de Douai e di Jean-Jacques-R\u00e9gis de Cambac\u00e9r\u00e8s, due futuri \"moderati\") e l'inizio del Regime del Terrore. Erano considerati sospetti, e quindi passibili di essere arrestati e deferiti al Tribunale rivoluzionario, gli emigrati rientrati, gli ex nobili che non avessero mostrato evidente attaccamento alla Rivoluzione, ma anche coloro che non avevano compiuto \u201ci loro doveri civici\u201d (ossia partecipato alla vita politica) o tutti quelli che si erano mostrati \u201cpartigiani dei tiranni o del federalismo e nemici della libert\u00e0\u201d, nonch\u00e9 i loro parenti se non avevano manifestato sentimenti \"repubblicani\" manifesti. Con decreto del Comune del 10 ottobre, si giungeva a definire \"sospetti\" tutti coloro che avevano accolto con \"indifferenza\" la Costituzione e coloro che, \"non avendo fatto nulla contro la libert\u00e0, non hanno comunque fatto niente per essa\". Infine, venne decretato che al Comitato di salute pubblica spettasse presentare alla Convenzione i candidati per il rinnovo delle cariche in tutti gli altri comitati della Convenzione. Cos\u00ec si sanciva la preminenza del \u201cGrande Comitato\u201d su tutti gli altri e quindi, di fatto, una dittatura dei suoi 12 membri sul governo della Francia.\nCi furono pi\u00f9 di 16.000 condanne a morte emesse durante il Terrore del 1792-94, pi\u00f9 le vittime di massacri sommari e, da entrambe le parti, della guerra civile. Bisogna ricordare che la minaccia percepita dai rivoluzionari non era solo frutto di paranoia da parte di Marat o Robespierre, bens\u00ec consisteva in fatti reali: congiure interne, rivolte federalisti appoggiate dai britannici nel sud, gli eserciti degli emigrati e dei vandeani e gli \"chouan\", il proclama di Brunswick del 1792 in cui la Prussia e l'Austria minacciavano di radere al suolo Parigi, la Prima coalizione promossa dagli inglesi e i minacciosi proclami dei principi (Luigi di Provenza e Carlo d'Artois) di voler restaurare la monarchia assoluta di ancien Regime tutti i convenzionali \"regicidi\" come rei di tradimento e sacrilegio (ancora nella Dichiarazione di Verona si user\u00e0 questo termine al tempo del Direttorio). La Francia si trov\u00f2 sola contro l'Europa, con il blando appoggio della Svizzera, con una sensazione di incombente minaccia dentro e fuori.\nPolitica sociale ed economica del governo giacobino.\nLa Costituzione dell'anno I e la democrazia sociale.\nDurante il periodo del Terrore si visse una fase di vuoto legislativo per quel che concerneva la legge costituzionale. La Costituzione del 1791 era di fatto sospesa, essendo una costituzione monarchica superata dai fatti; venne mantenuta formalmente in vigore, integrata dalle nuove leggi approvate dalla Convenzione, che avevano valore costituente e, come tali, abrogavano le norme antecedenti della Costituzione.\nIl comitato costituzionale, eletto il 25 settembre 1792, era ancora controllato dai girondini, e i suoi lavori non avanzarono per interi mesi. Solo il 15 febbraio 1793 il filo-girondino Nicolas de Condorcet present\u00f2 all'assemblea il primo impianto della bozza costituzionale. Esso prevedeva di dividere l'esecutivo dal legislativo, con i ministri eletti direttamente dal popolo e rinnovati a rotazione ogni anno, e l'assemblea legislativa rinnovata per intero ogni anno. Venivano rafforzate le istituzioni locali, favorendo il decentramento caro ai girondini per ridurre il centralismo di Parigi.\nLa caduta della Gironda affoss\u00f2 subito questo progetto. I montagnardi avviarono nuovi lavori a partire dal giugno 1793, ed elaborarono la nuova Costituzione in gran fretta, nel mezzo dei pericoli che minacciavano la Francia e un clima di grande caos politico. L'impatto di questi avvenimenti sul testo costituzionale era evidente. Vi si sanciva il diritto all'insurrezione, sorta di giustificazione retrospettiva del 10 agosto e del 2 giugno; si poneva l'assemblea legislativa al centro del sistema politico, con i deputati eletti a maggioranza assoluta e a scrutinio uninominale e diretto per ciascuna circoscrizione, composta da almeno 40.000 elettori, senza differenze di censo; i ministri, in numero di 24, sarebbero stati scelti dall'assemblea da un elenco di 83 candidati eletti uno per ciascun dipartimento dai corpi elettorali (misura che avrebbe permesso all'assemblea di escludere i dipartimenti rimasti fedeli ai girondini). A causa del timore di una maggioranza monarchica reazionaria fuori Parigi, le elezioni della Convenzione nel 1792 si svolsero tramite un sistema di delegati, e non furono ripetute se non con un sistema simile fino al 1795. Il suffragio popolare non verr\u00e0 applicato, a causa della mancata applicazione della Costituzione.\nLa Costituzione dell'anno I, adottata il 24 giugno 1793, non entrer\u00e0 difatti mai in vigore. Con un gesto simbolico, il testo venne rinchiuso in un'arca di cedro posta nell'aula della Convenzione. Ci\u00f2 dipendeva dal fatto che, come era stato stabilito su proposta di Saint-Just il 10 ottobre 1793, il governo doveva rimanere \u201crivoluzionario fino alla pace\u201d; solo in seguito si sarebbe proceduto allo scioglimento dei comitati e della Convenzione e al loro rinnovo. Faro delle insurrezioni dell'anno III (al grido di \u201cpane e Costituzione dell'anno I\u201d, i sanculotti cercheranno di rovesciare la Convenzione termidoriana), sar\u00e0 scalzata dalla Costituzione direttoriale adottata nel 1795.\nDiverse disposizioni di democrazia sociale (un anticipazione dello stato sociale e assistenziale dirigista o della socialdemocrazia) vennero nondimeno adottate dalla Convenzione e fatte subito entrare in vigore.\nPolitica economica.\nFurono adottate in questo periodo alcune misure\nA dividere radicalmente girondini e montagnardi era la questione delle misure da intraprendere per porre un freno alla crisi economica e al rincaro del prezzo del pane e di altre derrate. I girondini restavano legati al liberismo, e mal sopportavano le richieste di dirigismo che provenivano dai capi sanculotti, che trovavano espressione nei discorsi di diversi esponenti giacobini. La loro caduta apr\u00ec la strada a una serie di radicali misure economiche che caratterizzarono il periodo del Terrore.\nL'11 aprile 1793 fu decretato il corso forzoso dell'assegnato, punendo drasticamente coloro che rifiutavano di accettare gli assegnati come metodo di pagamento, nella speranza di frenare il loro deprezzamento e la spirale dell'inflazione. In maggio venne approvato il prestito forzoso di un miliardo, che si applicava in misura progressiva a partire da redditi di 1000 lire per i celibi e 1500 lire per i coniugati.\nLa legge del \"maximum\".\nIn una prima concessione agli \u201carrabbiati\u201d, il 4 maggio 1793 la Convenzione istitu\u00ec un primo \u201cmaximum\u201d, ossia un calmieramento, dei cereali e della farina, che serv\u00ec a migliorare le condizioni a Parigi ma che rimase inapplicato nel resto della Francia. Ad aumentare furono, nei mesi successivi, soprattutto i prezzi della carne, dello zucchero, del sapone, della cera per le candele.\nIl 26 luglio 1793, su pressione di Jacques Roux, prete costituzionale e tribuno \"arrabbiato\", la Convenzione adott\u00f2 la legge contro gli accaparratori, minacciando di morte tutti i commercianti che non avessero presentato la dichiarazione delle loro scorte di beni di prima necessit\u00e0. Ci\u00f2 non fren\u00f2 l'aumento dei prezzi. Le agitazioni popolari a Parigi agli inizi del settembre 1793 costrinsero la Convenzione a votare la legge del maximum generale il 29 settembre, stabilendo che tutti i generi di prima necessit\u00e0 e le materie prime fossero vincolate al prezzo medio del 1790 aumentato di un terzo, mentre i salari vennero legati al prezzo medio del 1790 aumentato di met\u00e0.\nIl razionamento.\nVennero distribuite le tessere per il razionamento del pane a Parigi e stabilite ispezioni ai magazzini per l'applicazione della legge sugli accaparramenti. La commissione per le sussistenze in seno al Comitato di salute pubblica, istituita il 22 ottobre 1793 (dall'aprile 1794 ribattezzata \u201ccommissione per il commercio e l'approvvigionamento\u201d, raggiungendo i 500 impiegati) doveva dirigere l'enorme sforzo della politica economica del Terrore. Nelle campagne e nei villaggi aumentarono le requisizioni, necessarie per rifornire l'esercito di ci\u00f2 di cui aveva bisogno; le campane delle chiese venivano fuse per ottenere bronzo da usare nella fabbricazione delle armi.\nBar\u00e8re ottenne perfino dalla Convenzione nel luglio 1793 il permesso alla profanazione delle tombe della basilica di Saint-Denis, la necropoli dei reali di Francia, con un gesto sia simbolico gi\u00e0 attuato nel 1792 in ambito antimonarchico e anticattolico, ma in questo caso richiesto specialmente onde poter recuperare il piombo delle bare da fondere per fabbricare armi e proiettili per la guerra in corso, oltre che per la ragione politica di disperdere le \"ceneri degli impuri tiranni\". Ci\u00f2 avvenne fra agosto 1793 (a partire dalle celebrazioni della presa delle Tuileries nella giornata del 10 agosto 1792) e gennaio 1794.\nLa crisi del \"maximum\".\nLa politica economica del Terrore venne gradualmente abbandonata dopo il 9 termidoro. Le violazioni del maximum, ormai diffusissime, erano gi\u00e0 tollerate dal Comitato di salute pubblica dalla primavera 1794, con l'eccezione del pane. Il decreto, che provoc\u00f2 comunque l'inflazione e l'ostilit\u00e0 dei sanculotti negli ultimi tempi del governo giacobino, fu abolito il 24 dicembre dalla Convenzione termidoriana. La nazionalizzazione delle fabbriche di guerra e del commercio estero fu abbandonata. Ci\u00f2 tuttavia aliment\u00f2 ulteriormente una crisi dell'economia e degli approvvigionamenti, con ampi strati di popolazione al freddo e alla fame nell'inverno '94-'95, e che scatener\u00e0 le due insurrezioni popolari filo-giacobine della primavera 1795, e inimicher\u00e0 ai francesi del popolo la nuova classe dirigente termidoriana.\nEliminazione delle ali estreme.\nNella primavera del 1794 le societ\u00e0 affiliate con il club dei Giacobini di Parigi avevano raggiunto la cifra di 5.550. Le epurazioni dalla societ\u00e0 dei membri \"indulgenti\", gli ex cordiglieri legati a Georges Jacques Danton e Camille Desmoulins, e di quelli \"ultrarivoluzionari\" - gli h\u00e9bertisti (Jacques-Ren\u00e9 H\u00e9bert, Pierre-Gaspard Chaumette) -, furono il preludio al loro arresto, ordinato dal Comitato di salute pubblica, completamente in mano a esponenti giacobini, e alla successiva esecuzione, comminata dal Tribunale rivoluzionario, la cui composizione era stata rinnovata per includervi esclusivamente membri robesperristi (Martial Herman, Jean-Baptiste Coffinhal) e il pubblico ministero Antoine Quentin Fouquier-Tinville gi\u00e0 attivo nel 1793. Diversi rappresentanti in missione sia hebertisti che giacobini vicini ad H\u00e9bert furono richiamati dal Comitato e a volte puniti per aver compiuto massacri di civili nelle province, ma alcuni si salvarono (tra essi i futuri termidoriani Fouch\u00e9, Barras, Fr\u00e9ron e Tallien, ma anche Collot d'Herbois e Carrier; quest'ultimo, bench\u00e9 richiamato a Parigi, verr\u00e0 denunciato e andr\u00e0 sulla ghigliottina per le noyades di Nantes e diverse atrocit\u00e0 in Vandea, ma solo nel dicembre 1794). Ovviamente non subirono procedimenti i robespierristi come Saint-Just e Couthon, ma nemmeno Bar\u00e8re, relatore del decreto in cui si proponeva la devastazione della Vandea.\nNel mirino di Robespierre entr\u00f2 ad esempio Fran\u00e7ois-Louis Bourdon detto \"Bourdon de l'Oise\", che si salv\u00f2 come gli altri per la caduta dei giacobini.\nDi Fouch\u00e9, di Tallien e di lui Robespierre non si fidava (tutti e tre lo tradirono a Termidoro), e diceva: \"si \u00e8 coperto di crimini in Vandea dove si \u00e8 concesso (...) il piacere di uccidere volontari di propria mano. Combina in s\u00e9 perfidia e violenza\". Anacharsis Cloots fu invece ghigliottinato per sua vicinanza ad H\u00e9bert, bench\u00e9 estraneo ad accuse concrete. Albert Mathiez ha sostenuto che Robespierre fosse contrario ai metodi illegali utilizzati in Vandea da Louis Marie Turreau e Carrier contro i civili, e avrebbe richiamato appositamente Carrier onde punirlo sottoponendolo al giudizio del Tribunale rivoluzionario, tuttavia fu preceduto dagli stessi proconsoli tra cui Carrier, che lo deposero e lo fecero giustiziare il 10 termidoro. Secondo lo storico i termidoriani avrebbero scaricato la responsabilit\u00e0 dei massacri nelle provincie francesi su Robespierre, Saint-Just e Couthon (i cosiddetti \"triumviri\") onde discolpare loro stessi.\nNel maggio 1794 il club ordin\u00f2 lo scioglimento di tutte le societ\u00e0 popolari nate dopo il 10 agosto 1792, e impose che tutte quelle precedenti si sottoponessero a un'inchiesta al fine di espellerne i membri \"controrivoluzionari\". Ci\u00f2 comport\u00f2 la chiusura di tutti i club non legati ai Giacobini (con l'eccezione dei Cordiglieri, ridotti per\u00f2 al silenzio dopo l'esecuzione degli hebertisti).\nPolitica religiosa.\nNell'ottobre 1793 il governo giacobino istitu\u00ec il nuovo calendario rivoluzionario, di tipo decimale, per cui gli anni iniziavano col 22 settembre 1792, giorno della proclamazione della Repubblica Francese. Esso non era basato pi\u00f9 sul calendario gregoriano e i cicli settimanali di origine ebraico-cristiana. Fu in uso fino al 1806.\nLa Chiesa era stata gi\u00e0 colpita nel periodo girondino. Furono varati il sequestro dei beni ecclesiastici per colpire gli alti prelati e le propriet\u00e0 della Chiesa, prima esenti da tasse come i nobili, e come detto i beni furono incamerati per coprire il debito pubblico; poi seguirono l'abolizione dei cosiddetti reati immaginari (tutti quei reati che si consideravano invenzione della morale cattolica, della superstizione e della tirannide, come la sodomia - cio\u00e8 l'omosessualit\u00e0 maschile, la stregoneria, l'eresia, il suicidio, il vilipendio alla religione, la lesa maest\u00e0, l'apostasia, la miscredenza e l'adulterio), la costituzione civile del clero (obbligo di giuramento di fedelt\u00e0 alla Repubblica prima che al papa), il matrimonio civile, la fine delle discriminazioni contro protestanti ed ebrei, la gestione pubblica dei cimiteri e le norme egualitarie sulle sepolture fino all'uso ampio della fossa comune in momenti d'emergenza a scopo sanitario o politico (leggi raccolte nel 1804 dall'editto di Saint-Cloud); infine la soppressione delle scuole religiose e degli ordini, la spinta a sposarsi ai preti e monache, e l'introduzione del divorzio. Papa Pio VI reag\u00ec emettendo diverse scomuniche specie contro i preti e vescovi costituzionali e proclamando re Luigi XVI e i martiri di settembre come morti \"in odio alla fede\". Tutte queste norme furono mantenute o inasprite dai giacobini.\nIn seguito si volle colpire con pi\u00f9 forza la Chiesa in ogni campo, poich\u00e9 ritenuta la \"quinta colonna\" dell'Ancien Regime. I rivoluzionari pi\u00f9 radicali, non solo giacobini, ritenevano la religione cristiana dominante, in particolare la cattolica, superstiziosa e tirannica, sostenendo che ogni essere umano si sarebbe dovuto ispirare a ideali come la ragione, la libert\u00e0 e la natura.\nSi diffusero l'ateismo, il deismo e il culto della Ragione, e gli hebertisti (tra cui anche giacobini come Collot d'Herbois, Fouch\u00e9 e Billaud-Varenne) furono fautori della politica antireligiosa, a volte i sanculotti devastarono chiese e luoghi sacri cattolici, a molti preti fu impedito l'esercizio religiosi e vi furono esecuzioni di refrattari, ma nel novembre 1793 la Convenzione ribadisce, dopo un discorso deciso di Robespierre, la libert\u00e0 del culto, ferma restando la costituzione civile del clero. Robespierre, contrario alla totale eliminazione della religione, istitu\u00ec in seguito il culto dell'Essere Supremo.\nApogeo e caduta.\nLa dittatura giacobina divenne totale dalla primavera 1794 (compreso il periodo di temporaneo ritiro di Robespierre in seguito a due attentati subiti), culminando da una parte, giuridica, nel Grande Terrore (legge 22 pratile anno II, promulgata il 10 giugno e in vigore per circa 1 mese), in cui su proposta di Bar\u00e8re e Couthon venivano eliminate le garanzie dei sospetti come l'arringa dell'avvocato e l'appello, riducendo le sentenze a due soluzioni (assoluzione o ghigliottina); la legge di Pratile nel progetto originale avrebbe dovuto essere mediata dall'esecuzione dei decreti di Ventoso, che istituivano ben sei gradi di giudizio prima di quello definitivo, tutti con la possibilit\u00e0 di presentare testimoni, come richiesto dal relatore Saint-Just, che defin\u00ec il Grande Terrore di giugno \"orribile ma necessario\". Temendo una cospirazione dei circa 8000 prigionieri, Bar\u00e8re intendeva \"svuotare le prigioni\" di Parigi. Gli eccessi che portarono alla sua applicazione prematura non devono far dimenticare che, nelle menti di alcuni dei suoi protagonisti, ci\u00f2 faceva parte di una logica nella riforma in corso della giustizia rivoluzionaria: era infatti previsto che dei comitati popolari, istituiti dai decreti (marzo 1794), avessero l'incarico di giudicare i detenuti e che gradualmente potessero sostituire il Tribunale rivoluzionario, che non essendo pi\u00f9 un luogo di dibattito, si sarebbe limitato semplicemente ad avallare le decisioni dei comitati. In realt\u00e0 lo spirito di questa normativa mal preparata fu immediatamente distorto dai sostenitori del terrore a oltranza (Fouquier-Tinville, Bar\u00e8re, Collot d'Herbois). Per Robespierre, che sentiva una minaccia incombente, l'approvazione non era comunque rinviabile.\nDall'altra parte il potere giacobino ebbe un apice culturale nella celebrazione della Festa dell'Essere Supremo, con cui Robespierre, relatore della legge, tent\u00f2 di arginare l'ateismo (con il culto della Ragione di intonazione carnevalesca) secondo lui aristocratico e nocivo quanto il cattolicesimo, e la scristianizzazione della Francia in favore del deismo di ispirazione rousseauiana e voltairiana, riconoscendo ed unificando alcuni culti \"razionalisti\" gi\u00e0 celebrati come richiesto dai rappresentanti in missione alla Convenzione. Nella legge si riconoscevano l'Essere Supremo e l'immortalit\u00e0 dell'anima.\nLa festa segn\u00f2 l'apice e al contempo la fine del potere giacobino. Con essa Robespierre aveva tentato di unificare le diverse correnti politiche in lotta attorno all'idea divina della religione naturale, in vista di un possibile alleggerimento del Terrore.\nInvece, l'opposizione sotterranea al regime di Robespierre trov\u00f2 proprio nel club il suo terreno di coltura, sia tra coloro che avversavano la svolta pacificatrice di Robespierre, sia tra coloro che volevano politiche pi\u00f9 moderate e concilianti come volevano i vecchi Indulgenti ghigliottinati.\nNella giornata del 9 termidoro (27 luglio 1794), una parte dei componenti del Comitato di salute pubblica, appoggiata da alcuni dei principali e pi\u00f9 violenti rappresentanti in missione e dalle correnti pi\u00f9 moderate della Convenzione nazionale, si sollevarono contro Maximilien Robespierre. Egli, Saint-Just e Georges Couthon, i cosiddetti \"triumviri\", e i loro fautori furono rapidamente arrestati e condannati a morte. I giacobini stessi esterni al Comitato non inviarono i loro esponenti a solidarizzare con il Comune di Parigi, i cui membri fedeli erano insorti a sostegno di Robespierre e dei suoi colleghi destituiti e arrestati dalla Convenzione (tra cui il fratello di Robespierre, Augustin) che finirono temporaneamente imprigionati; liberati da una sommossa del Comune guidata da Saint-Just dopo che nessuna prigione accett\u00f2 di detenerli, furono incarcerati nuovamente poche ore dopo dalle truppe della Guardia nazionale di Barras.\nAl momento dell'arresto, Robespierre tent\u00f2 il suicidio con una pistola (o forse venne ferito da un gendarme che gli spar\u00f2 in pieno volto) fracassandosi la mascella, mentre Augustin si lanci\u00f2 sul selciato dalla finestra; quasi moribondi, furono ghigliottinati il giorno dopo (10 termidoro) senza processo insieme a tutti i dirigenti robespierristi (il gruppo giacobino dirigente tranne coloro che avevano aderito alla congiura) tra cui Couthon (portato a braccia anche lui a causa della sua paraplegia) e Saint-Just, a parte Le Bas che si tolse la vita prima dell'arresto sparandosi, pi\u00f9 alcuni simpatizzanti nel Comune. L'intero gruppo robespierrista di circa 70 esponenti - cio\u00e8 i pi\u00f9 importanti Convenzionali giacobini che non avevano aderito al complotto e i giacobini del Comune - fu eliminato fisicamente, con l'eccezione, tra i dirigenti, dell'assente alla seduta Jacques-Louis David, Jean-Fran\u00e7ois Moulin e di Marc-Antoine Jullien de Paris, temporaneamente arrestati alcuni giorni dopo ma poi liberati, e pochi altri (Lindet, in quel periodo assente dalla politica per una grave malattia).\nRobespierre, privo dell'appoggio della maggioranza della Comune parigina, disse a David l'8 termidoro che \u00abse bisogna soccombere, ebbene, amici miei, mi vedrete bere la cicuta con calma\u00bb. David lo sostenne: \u00abio la berr\u00f2 con te\u00bb. Il giorno dopo Robespierre \u00e8 arrestato ma David era assente dalla Convenzione perch\u00e9 malato, dir\u00e0, bench\u00e9 Bar\u00e8re nelle sue memorie afferma di averlo dissuaso dall'andare all'Assemblea, salvandogli di fatto la vita. I sanculotti, stanchi delle misure repressive e dell'inflazione causata dal maximum, non intervennero in alcun modo e anzi plaudirono le esecuzioni dei principali capi. Ad Arras, paese natale di Robespierre, alcuni pensarono invece di marciare su Parigi in aiuto di Robespierre. Molti giacobini si nascosero, altri si suicidarono, mentre altri si \"convertirono\" all'idea moderata. Termin\u00f2 cos\u00ec il governo montagnardo. Il 5 agosto la Convenzione termidoriana abol\u00ec la legge dei sospetti, ponendo fine al regime del Terrore.\nLa repressione antigiacobina.\nSe per\u00f2 i giacobini anti-robespierristi, tra cui estremi fautori del Terrore permanente come Bertrand Bar\u00e8re, Collot d'Herbois e il pubblico ministero Fouquier-Tinville (ghigliottinato nel 1795) avevano sperato di restare in sella anche dopo la fine della dittatura del Comitato di salute pubblica, scoprirono presto di essersi sbagliati. Il governo termidoriano, includente alcuni giacobini insoddisfatti divenuti moderati per non essere esclusi dal potere, come Joseph Fouch\u00e9, espulso dal Club a giugno per aver ecceduto nella repressione di Lione del 1793, e Jean-Lambert Tallien (che aveva aderito al \"golpe\" per salvare la sua futura moglie Teresa Cabarrus, arrestata, e probabilmente anche s\u00e9 stesso a causa del suo comportamento in missione, da una probabile condanna) perseguit\u00f2 con violenza tutti i giacobini compromessi a vario titolo con il precedente regime del Terrore, sia a Parigi che rappresentanti in missione, specialmente i fedelissimi a Robespierre, compresi coloro che avevano partecipato al complotto.\nDopo il Termidoro, una gran parte dei sospettati imprigionati sotto il Terrore - realisti (monarchici), federalisti (Girondini) - furono rilasciati, mentre molti militanti rivoluzionari furono arrestati e funzionari, sospettati di \"complicit\u00e0\" con Robespierre, rimossi. Allo stesso modo, gli eccessi commessi nel contesto della guerra civile che aveva opposto i repubblicani ai federalisti e ai realisti nel 1793, furono rivelati, e alcuni Rappresentanti in missione (gi\u00e0 nel mirino di Robespierre e per questo entrati nella congiura) furono processati e giustiziati (oltre Jean Baptiste Carrier rappresentante a Nantes e in Vandea alla fine del 1794, e Joseph Lebon a Cambrai).\nLa conseguenza fu che il Tribunale rivoluzionario di Parigi (prima della sua soppressione), ossia l'organo che pi\u00f9 aveva condannato alla ghigliottina, e il Comitato del popolo di Orange, con l'incoraggiamento delle famiglie delle vittime e degli imputati liberati, promossero l'immagine di un Regime del Terrore violento e sanguinario.\nCome parte della reazione termidoriana, la stampa moderata e realista si scaten\u00f2 contro i \"terroristi\", trattati come \"tiranni\", \"bevitori di sangue\" e \"sanguinari\". Fr\u00e9ron, rappresentante della Convenzione nel Sud con Paul Barras nel 1793, dove si distinse per la sua violenza e i suoi saccheggi, fa ricomparire dall'11 settembre 1794, \"L'Orateur du Peuple\" (\"l'altoparlante del popolo\"), ex giornale giacobino, divenuto l'organo della propaganda reazionaria e dove dimostr\u00f2 un virulento anti-giacobinismo. Allo stesso modo, il monarchico M\u00e9h\u00e9e de la Touche, noto agente provocatore che aveva organizzato con Tallien i massacri di settembre, pubblic\u00f2 l'opuscolo \"La Queue de Robespierre\", e Louis Ange Pitou diffuse nelle strade dei ritornelli realisti. Inoltre, le violenze verbali e fisiche contro coloro che assomigliavano in qualche modo a un \u00abgiacobino\u00bb si moltiplicarono. Fr\u00e9ron e Tallien organizzarono bande di Moscardini che affrontavano i giacobini, in particolare il 19 settembre 1794, presso il \"Palais-\u00c9galit\u00e9\" (il Palais-Royal). I combattimenti aumentarono tra la \"jeunesse dor\u00e9e\" (\"giovent\u00f9 dorata\") e i repubblicani, specialmente i soldati.\nIn questo periodo la storiografia termidoriana e moderata si sald\u00f2 a quella reazionaria, costruendo una \"leggenda nera\" di Robespierre e dei Giacobini durata fino al XX secolo e ancora viva in ambienti moderati o conservatori, e a livello di cultura di massa. Un esempio dei primi testi francesi di propaganda storica antigiacobina fu \"Memorie per la storia del giacobinismo\" (\"M\u00e9moires pour servir \u00e0 l'histoire du jacobinisme\") (1796) dell'abb\u00e9 Augustin Barruel, un gesuita ultrarealista e complottista, nonch\u00e9 autore ammirato da controrivoluzionari come Burke, che attribuiva la rivoluzione ad una cospirazione massonico-illuminista.\nIl 7 nevoso una commissione della Convenzione inizi\u00f2 un procedimento, su incitamento di Tallien (che in questo modo si sottrasse alla repressione) contro Billaud-Varenne, Collot d'Herbois, Vadier (il \"grande inquisitore\") e Bar\u00e8re; il 2 germinale tutti e quattro vennero messi in stato d'accusa, nonostante l'adesione al colpo di Stato.\nDopo che fu emesso un mandato di cattura su denuncia dell'ex \"terrorista\" Fr\u00e9ron, a maggio 1795 Fouquier-Tinville, considerato il simbolo vivente del Terrore, si consegn\u00f2 e fu anche lui ghigliottinato per aver fatto giustiziare persone senza processo e come \"complice di Robespierre\" (18 fiorile), assieme a Herman.\nIl 12 germinale si decise la deportazione alla Guyana (la \"ghigliottina secca\") di Bar\u00e8re, Billaud-Varenne, Collot d'Herbois, Vadier e in aggiunta anche di Cambon. Bar\u00e8re e Vadier riuscirono ad evitare la deportazione fuggendo durante il viaggio, mentre Cambon si rifugi\u00f2 in Svizzera, ma Billaud-Varenne e Collot d'Herbois furono imbarcati per la Guyana. Vadier riusc\u00ec a rientrare in breve tempo ma fu imprigionato dopo la congiura di Babeuf, Collot mor\u00ec in prigionia a Caienna dopo un anno, Bar\u00e8re rientrer\u00e0 amnistiato da Napoleone mentre Billaud trascorse anni in Guyana per poi essere liberato e morire ad Haiti. Per mantenere il consenso degli ex montagnardi del popolo, venne comunque dato seguito al decreto di trasferimento al Pantheon di Parigi delle spoglie di Jean-Jacques Rousseau e deciso il trasferimento di Marat.\nIl 13 novembre 1794 Stanislas Fr\u00e9ron, uno dei principali leader termidoriani ed ex giacobino espulso a settembre assieme a Paul Barras (l'uomo forte del dopo Termidoro) con cui si era macchiato di stragi a Tolone e Marsiglia, guid\u00f2 i Moscardini - i giovani controrivoluzionari di buona famiglia - nell'attacco contro il club dei Giacobini (\"Andiamo a sorprendere la bestia feroce nel suo antro\" disse). I violenti scontri che ne seguirono diedero alla Convenzione il pretesto per ordinare, l'indomani, la chiusura del club e sancirono l'inasprimento del cosiddetto terrore bianco dei termidoriani. Infine l'anno seguente il Comitato di Salute Pubblica fu abolito dalla Costituzione dell'anno III votata dalla Convenzione termidoriana e che aveva tra i suoi relatori moderati della Pianura (come Emmanuel Joseph Siey\u00e8s e Fran\u00e7ois-Antoine de Boissy d'Anglas); fu sostituito dal Direttorio a guida decisamente moderata e termidoriana. La Convenzione fu sostituita da altri organi deliberativi ma la repubblica assembleare fu sostituita da una repubblica direttoriale dove il governo, per Costituzione, era il nuovo perno del potere al posto del Parlamento. I giovani controrivoluzionari \"muscadins\" giravano abitualmente con abiti peculiari e un bastone piombato e nodoso in pugno, soprannominato \"potere esecutivo\", del quale si servivano sia come bastone da passeggio, sia per bastonare sospetti giacobini nelle ronde notturne o nelle risse. Essi distruggevano immagini dei vecchi rivoluzionari e, dopo aver fatto chiudere il club giacobino, imposero l'espulsione delle spoglie di Marat, l'8 febbraio 1795, trasferito dal Panth\u00e9on ad un cimitero comune, scatenarono risse fino ad arrivare agli stupri e agli omicidi di giacobini. Una leggenda vuole che i moscardini abbiano, in seguito, riesumato ancora e gettato infine i resti di Marat nelle fogne di Parigi.\nResistenza dei giacobini.\nAnche se i giacobini non esistettero pi\u00f9 ufficialmente dopo la chiusura del club di via Saint-Honor\u00e9, durante gli anni della Convenzione termidoriana e del Direttorio essi tentarono di riorganizzarsi sotto diverse forme.\nIl Club del Panth\u00e9on fu considerato quindi l'erede del Club originale.\nNonostante o proprio per l'abolizione del maximum invocata dalla maggioranza, il popolo sub\u00ec la fame e il freddo nell'inverno 1795, e i giacobini ripresero forza presso i parigini.\nMolti di loro, compromessi nell'insurrezione del 12 germinale anno III e in quella di pratile (1795), rivolte filo-montagnarde represse da Barras e da Napoleone Bonaparte, ex giovane giacobino. Al secondo tentativo si era unito Fouch\u00e9, per l'occasione tornato giacobino dato che non aveva approvato l'eccessiva repressione dopo Termidoro, ma che dopo un breve arresto ritorn\u00f2 dalla parte moderata.\nI moscardini si unirono anche alla repressione armata dell'insurrezione popolare del 20 maggio 1795, dapprima presidiando la Convenzione, ma fuggendo al primo assalto degli insorti che assaltato il Parlamento, e poi, tre giorni dopo, assalirono il faubourg Saint-Antoine, ma ebbero la peggio e scamparono a stento al massacro, mentre Fr\u00e9ron, uno dei pi\u00f9 odiati dai sanculotti, in Convenzione sfugg\u00ec ad un cruento attentato per uno scambio di persona: al posto suo fu linciato e decapitato da alcuni popolani e una \"tricoteuse\" il deputato F\u00e9raud, uno di coloro che avevano invece arrestato Robespierre all'H\u00f4tel de Ville la notte del 10 termidoro e altrettanto detestato dai Giacobini. Seguirono nuovi massacri di giacobini, in cui persero la vita diversi montagnardi storici come Gilbert Romme.\nI neogiacobini.\nSi diffuse poi il movimento dei cosiddetti \"neogiacobini\", esponenti della sinistra radicale extraparlamentare, in buona parte membri del gruppo dirigente sotto il Terrore, scampati alle epurazioni, sia sulla ghigliottina sia alle deportazioni in Guyana.\nNel 1796 avvenne la congiura degli Eguali, ordita nel maggio 1796, promossa da Gracco Babeuf, un giacobino anti-hebertista ed \"enrag\u00e9s\" che aveva preso posizione contro le repressioni della guerra in Vandea, per rovesciare il governo del Direttorio, furono costretti alla clandestinit\u00e0.\nBabeuf e i suoi, tra cui Filippo Buonarroti, giacobino robespierrista di origine italiana furono, furono invece arrestati prima che la congiura di tipo \"socialista\" venisse attuata, e lui venne ghigliottinato per cospirazione mentre Buonarroti fu esiliato.\nTuttavia, i neogiacobini godettero di forti appoggi anche al di fuori di Parigi, dove in diversi club rivoluzionari la maggioranza degli esponenti proveniva proprio dalle precedenti societ\u00e0 popolari affiliate al club dei Giacobini.\nLa minaccia monarchica con lo sbarco a Quiberon, la guerra vandeana e l'insurrezione del 13 vendemmiaio anno IV attuata dai monarchici a Parigi e repressa dal generale Bonaparte, convinsero il Direttorio a riavvicinare i giacobini al governo e tollerare il Club del Panth\u00e9on. Fu emanata un'amnistia nel 1795 per chi aveva partecipato alle insurrezioni popolari montagnarde e dopo il 1796 ci furono provvedimenti che ri-legalizzarono i montagnardi (con l'eccezione dei cospiratori babuvisti) e proscrissero i moderati filomonarchici del Club di Clichy con il colpo di Stato del 18 fruttidoro anno V organizzato da Barras, richiamando i giacobini al potere in forma minoritaria.\nDal resto della Francia provennero molti dei deputati della sinistra eletti alle camere nelle elezioni del 1798, che tuttavia vennero annullate con il colpo di Stato \"legale\" del 22 floreale. Il Club del Panth\u00e9on si sciolse.\nI giacobini nel Direttorio (giugno-novembre 1799).\nCi\u00f2 non imped\u00ec ai \"neogiacobini\" di conquistare di nuovo numerosi seggi alle successive elezioni del 1799, che - nonostante il nuovo tentativo da parte del Direttorio con il colpo di Stato del 30 pratile anno VII - vennero ratificate. Si ebbe cos\u00ec una nuova breve parentesi di governo giacobino, con la nomina di ex dirigenti del Terrore al governo: Robert Lindet, gi\u00e0 membro del Comitato di salute pubblica (nel periodo del Grande Comitato), alle Finanze; Jean-Baptiste Bernadotte, generale giacobino e poi futuro Re di Svezia napoleonico (fondatore della famiglia reale Bernadotte), alla Guerra; Bourguignon-Dumolard, ex funzionario del Comitato di sicurezza generale, alla Polizia. Ebbero due dei cinque posti di Direttore, la massima carica, Louis Gohier e il generale Jean-Fran\u00e7ois Moulin, fratello del generale Jean-Baptiste Moulin, e con lui uno dei combattenti contro la \"chouannerie\" in Vandea, suicida per non cadere nelle mani dei nemici; ma se Jean-Baptiste aveva guidato una delle colonne infernali di Turreau, Jean-Fran\u00e7ois era noto per la sua moderazione al punto da ricevere minacce di morte da Carrier.\nDurante questo periodo di giacobinismo moderato in ambito democratico, una nuova versione (la terza) del club dei Giacobini fu addirittura aperta nella sala del Maneggio del Palazzo delle Tuileries - e pertanto chiamato \"Club del Maneggio\" - nel luglio 1799.\nMa si tratt\u00f2 di un fuoco di paglia. Assunta la leadership del Direttorio, il moderato Emmanuel Joseph Siey\u00e8s liquid\u00f2 i ministri giacobini e ordin\u00f2 al nuovo ministro della Polizia, Joseph Fouch\u00e9 (ormai definitivamente passato al moderatismo), di chiudere il club del Maneggio che fu dapprima esautorato, infine fu chiuso e sciolto a luglio 1801.\nIl colpo di Stato del 18 brumaio, per opera di Napoleone, Luciano Bonaparte, Siey\u00e8s e degli ex giacobini Fouch\u00e9 e Cambac\u00e9r\u00e8s, fece infatti sfumare i sogni dei \"neogiacobini\", che dovettero subire una violenta epurazione - con esecuzioni e condanne all'esilio nella Guyana francese, cominciate gi\u00e0 nel 1798 - nel 1801. Il movimento fu definitivamente reso illegale in Francia, come gli altri partiti non bonapartisti.\nDurante il Consolato e l'Impero di Napoleone ci furono alcuni complotti giacobini contro di lui, il pi\u00f9 celebre fu l'attentato sventato detto \"congiura dei pugnali\", ma fallirono tutti. I giacobini spesso venivano perseguitati anche per disordini e complotti eseguiti da altri.\nLa fine del giacobinismo storico.\nDurante la Restaurazione, per un breve periodo (1819) sedette in Parlamento lo storico giacobino della Piana abb\u00e9 Henri Gr\u00e9goire, eletto nella sinistra d'opposizione. Nel 1816 molti giacobini o ex montagnardi furono esiliati con la legge sui regicidi (i deputati che avevano votato la condanna a morte di Luigi XVI nel 1793), mentre Gr\u00e9goire fu costretto alle dimissioni su pressioni del primo ministro austriaco Metternich.\nIl giacobinismo torner\u00e0 sotto una nuova forma con alcuni elementi della rivoluzione di luglio del 1830 che per\u00f2 porter\u00e0 al potere la monarchia costituzionale orl\u00e9anista, in cui Parlamento sedevano neogiacobini all'estrema sinistra molto minoritaria (i cosiddetti repubblicani radicali interni alla sinistra, riuniti negli \"Amici del Popolo\", poi \"Societ\u00e0 dei diritti dell'uomo\" e \"Societ\u00e0 delle Stagioni\"), e con i moti anti-monarchici successivi (insurrezione repubblicana di Parigi del giugno 1832 e rivoluzione francese del 1848: prima del Secondo Impero francese la sinistra radicale del 1848-1851 si autodefiniva come Montagnarda, rivendicando l'esperienza repubblicana giacobina), trasformandosi in queste esperienze nei giacobini \"trans-storici\".\nIl giacobinismo nel resto d'Europa.\nL'esempio del club dei Giacobini fu imitato da numerose associazioni politiche in quasi tutta l'Europa durante l'et\u00e0 rivoluzionaria. La loro azione contribu\u00ec a diffondere gli ideali rivoluzionari nei diversi paesi europei e, in alcuni casi, a facilitare i movimenti insurrezionali per il rovesciamento dei regimi preesistenti o la penetrazione delle armate francesi.\nBelgio.\nLe simpatie filofrancesi nei Paesi Bassi Austriaci (odierno Belgio) cominciarono con la Rivoluzione del Brabante (1789-90). La vicinanza con la Francia favor\u00ec qui il diffondersi di numerosi club giacobini durante l'occupazione militare di Dumouriez. Tuttavia, i commissari politici francesi utilizzarono i club principalmente allo scopo di manovrare i referendum locali per l'annessione del paese alla Francia, provocando forti ostilit\u00e0, al punto che lo stesso Dumouriez, girondino poi passato all'Austria, far\u00e0 successivamente chiudere tutti i circoli giacobini nel Belgio. Il giacobinismo belga, d'altro canto, non riusc\u00ec ad attecchire tra le classi popolari; ci\u00f2 permise alle forze della Prima coalizione di avere facile gioco nel ridurre al silenzio, attraverso arresti e condanne all'esilio, i giacobini locali dopo la riconquista del Belgio. Una nuova fiammata, dopo vittoria francese di Fleurus, fu rapidamente soffocata dal governo termidoriano che, imponendo l'annessione del Belgio alla Francia, ordin\u00f2 parallelamente la chiusura di tutti i nuovi club giacobini nel frattempo rinati.\nPaesi Bassi.\nSotto la pressione delle vicende politiche e militari in Belgio, i club giacobini nei Paesi Bassi si diffusero velocemente. Solo ad Amsterdam, nel 1794, si contavano 24 circoli politici, per un totale di circa duemila affiliati. Dopo la vittoria francese a Fleurus, con l'approssimarsi dell'invasione dei Paesi Bassi, i giacobini batavi tentarono un'insurrezione, che tuttavia venne sventata. La nascita della Repubblica Batava nel 1795 ufficializz\u00f2 le societ\u00e0 popolari, ma i giacobini subirono la repressione da parte degli emissari del Direttorio in seguito al fallimento del tentativo babuvista in Francia. La resistenza dei repubblicani olandesi pi\u00f9 radicali, tuttavia, imped\u00ec in un primo momento l'applicazione di una costituzione che ricalcava troppo la Costituzione dell'anno III francese. Con il \"Manifesto dei 43\", i giacobini batavi rilanciarono la proposta di una costituzione sul modello di quella montagnarda del 1793. Ma con un colpo di Stato ordinato dal Direttorio, il generale Jourdan disperse il movimento e port\u00f2 all'adozione della costituzione direttoriale, sancendo la fine del giacobinismo batavo.\nSvizzera.\nIl Club Elvetico nato a Parigi nel 1789 riuniva i principali esponenti rivoluzionari di nazionalit\u00e0 svizzera, a esclusione dei ginevrini, che ebbero un'esperienza separata da quella del resto del giacobinismo svizzero. Nella Repubblica di Ginevra (citt\u00e0 di Rousseau e Marat), infatti, nel 1793 i giacobini assunsero il potere, introducendo il suffragio universale e abolendo il sistema feudale. Il movimento, tuttavia, si spacc\u00f2 tra una minoranza, radicale, che chiedeva l'annessione alla Francia, e una maggioranza che invece difese l'indipendentismo del cantone. L'esperienza indipendentista risult\u00f2 tuttavia di breve durata: i giacobini ginevrini piegarono la testa all'indomani del Termidoro francese e nel 1798 Ginevra fu annessa alla Francia, per tornare solo dopo il 1814 alla Svizzera. Nel resto della Svizzera, il giacobinismo perse forza dopo il 10 agosto del 1792: le notizie relative al massacro delle guardie svizzere (\"R\u00e9giment des Gardes suisses\") poste a difesa delle Tuileries scandalizz\u00f2 gli svizzeri e alien\u00f2 il consenso verso la Rivoluzione. La Repubblica Elvetica instituita nel '98 dopo la conquista a opera del generale Brune, pur ricalcando il modello del Direttorio francese, adott\u00f2 diverse misure di salute pubblica e toller\u00f2 i club giacobini, finch\u00e9 l'Atto di Mediazione del 1803 da parte di Napoleone port\u00f2 all'instaurazione di un governo dei notabili che mise fine al movimento del giacobinismo elvetico.\nSacro Romano Impero (Germania e Austria).\nL'esperienza giacobina tedesca fu fortemente legata alle vicende militari della Rivoluzione. Si consolid\u00f2 infatti durante l'effimera esperienza della Repubblica di Magonza, dove nacque il primo club giacobino, con circa 500 affiliati, in buona parte intellettuali, funzionari, artigiani e piccoli commercianti. Diversi giornali in lingua tedesca servirono a diffondere le idee rivoluzionarie nel resto degli stati germanici. Con la presa di Magonza da parte delle truppe della coalizione, tuttavia, i giacobini locali furono processati, giustiziati, in alcuni casi lapidati dalla folla, per la maggior parte costretti all'esilio. A parte alcuni tentativi insurrezionali nel 1798 - con i principali focolai a Strasburgo e Basilea - e nel 1799, nel W\u00fcrttemberg, il giacobinismo tedesco riusc\u00ec a radicarsi solo in Renania, dove un \"movimento cisrenano\" port\u00f2 all'abolizione del feudalesimo e all'elezione di diversi esponenti politici giacobini come borgomastri, finch\u00e9 tuttavia, nel novembre del '99, l'annessione alla Francia mise fine all'esperienza del movimento.\nNei territori della Monarchia Asburgica il giacobinismo ebbe caratteristiche peculiari: costretto alla clandestinit\u00e0, di matrice cospirativa, limitato a uno sparuto gruppo di intellettuali che avevano preso parte all'esperienza del Giuseppinismo, assunse poi in Ungheria venature nazionaliste sotto la direzione di Ignaz Joseph Martinovics. Il tentativo insurrezionale di quest'ultimo, che vantava comunque un centinaio di sostenitori nelle principali citt\u00e0 ungheresi, si concluse nel maggio 1795 con l'esecuzione di sei dei leader giacobini, tra cui lo stesso Martinovics. A Vienna l'Imperatore Francesco II volle dare un esempio e, con i Processi Giacobini tra il '94 e il '96, fece giustiziare o condannare al carcere a vita i principali esponenti giacobini locali, rei di aver ordito una (presunta) cospirazione per instaurare una repubblica federale democratica.\nPolonia.\nI giacobini polacchi ebbero un ruolo decisivo nel colpo di Stato che port\u00f2 all'emanazione della Costituzione polacca di maggio nel 1791, che prevedeva una monarchia ereditaria a sostegno dell'autonomia della Polonia dai suoi potenti vicini. Ci\u00f2 non imped\u00ec, tuttavia, la seconda spartizione nel 1793. I giacobini sostennero l'anno successivo l'insurrezione di Ko\u015bciuszko, che si concluse tuttavia con un disastro e con il loro annientamento.\nRegno Unito.\nNel Regno Unito numerosi club, come la \"Society for Constitutional Information\" o la \"Sheffield Constitutional Society\", arrivarono a contare migliaia di iscritti, a stabilire una corrispondenza con molti altri club provinciali e a diffondere le notizie relative agli avvenimenti in Francia. Il repubblicanesimo britannico riprese forza dopo pi\u00f9 di un secolo dal Commonwealth of England del 1649.\nL'inizio delle ostilit\u00e0 tra Regno Unito e Francia, nel febbraio 1793, port\u00f2 a un giro di vite da parte del governo britannico, che costrinse molte societ\u00e0 alla semiclandestinit\u00e0. Nel 1796 la \"London Constitutional Society\", il pi\u00f9 grande dei club filo-giacobino con sede a Londra, venne chiusa, e il suo leader, Thomas Hardy, costretto a ritirarsi dalla vita politica.\nIl giacobinismo italiano.\nL'Italia fu il territorio europeo in cui l'influenza del giacobinismo francese risult\u00f2 pi\u00f9 forte. Ci\u00f2 fu dovuto soprattutto alla presenza delle armate francesi nella penisola durante la Campagna d'Italia di Bonaparte e negli anni successivi, fino al 1799, il cosiddetto \"triennio giacobino\". Ma alcuni club giacobini sorsero anche prima del '96, pertanto la storiografia distingue due fasi del giacobinismo italiano:\nManifestazioni filorivoluzionarie si ebbero comunque gi\u00e0 ad agosto 1789, un mese dopo la presa della Bastiglia, nella Repubblica di Genova, dove i simpatizzanti filofrancesi speravano di trasformare la secolare repubblica oligarchica dogale in una repubblica democratica.\nIl giacobinismo insurrezionale.\nIl primo club giacobino italiano fu istituito a Napoli nell'estate del 1793 per iniziativa di Carlo Lauberg, con il sostegno dell'ambasciata francese e all'indomani del passaggio della flotta dell'ammiraglio Latouche-Tr\u00e9ville nel golfo di Napoli, che entusiasm\u00f2 gli intellettuali locali filo-rivoluzionari. Gi\u00e0 dal 1789 e poi dal 1792 vi erano stati per\u00f2 isolati fenomeni di solidariet\u00e0 alla rivoluzione. La diffusione di una traduzione dello stesso Lauberg della Costituzione montagnarda del '93 a Napoli e nelle citt\u00e0 limitrofe scaten\u00f2 la repressione poliziesca, che si concluse con l'arresto di diversi esponenti giacobini, tra cui Emanuele De Deo e Vincenzo Galiani. Sulle ceneri di questo primo club vennero fondate nel '94 due societ\u00e0 segrete, ROMO (\"Repubblica o Morte\") e LOMO (\"Libert\u00e0 o morte\"), la prima con intenti rivoluzionari, la seconda pi\u00f9 attendista. La scoperta di una cospirazione del club ROMO per conquistare Castel Sant'Elmo port\u00f2 alla distruzione del movimento giacobino napoletano, all'esecuzione di De Deo e Galiani, nonch\u00e9 di Vincenzo Vitaliani, fratello di Andrea Vitaliani, fondatore del club ROMO, fuggito invece con Lauberg a Oneglia.\nIn questa citt\u00e0 ligure sottoposta al governo francese fu nominato commissario rivoluzionario Filippo Buonarroti, giacobino della prima ora e conoscente di Robespierre, gi\u00e0 attivo in Corsica, che a Oneglia riusc\u00ec a far convergere numerosi giacobini italiani per imbastire diversi complotti contro i governi della penisola. Qui venne infatti ordita la cospirazione di Francesco Paolo Di Blasi a Palermo, soffocata nel sangue nel maggio 1795, e la diffusione dei club giacobini in Lombardia e Piemonte. A Torino ne vennero fondati tre, che agirono a sostegno delle truppe francesi impegnate contro il Regno di Sardegna, ma nel maggio 1794 la cospirazione fu scoperta e soffocata tra arresti ed esecuzioni. Un altro tentativo insurrezionale si registr\u00f2 a Bologna, per opera di Luigi Zamboni e Giovanni Battista De Rolandis, che tentarono di impossessarsi del palazzo di citt\u00e0, venendo tuttavia arrestati: il primo si suicid\u00f2 in carcere e il secondo fu giustiziato nel 1796.\nI giacobini radicali locali tentarono, anche in anni seguenti, di diffondere sentimenti anticlericali e anticattolici fra il popolo. Vennero fatti tentativi, da parte di simpatizzanti, di diffondere sia l'ateismo che, soprattutto, la religione deista del culto dell'Essere Supremo e della teofilantropia anche nelle repubbliche sorelle, come quelle che si formeranno in Italia, soprattutto nelle zone dove i francesi furono meglio accolti nel 1795-96 e si piantarono gli Alberi della Libert\u00e0, ma ebbero poco seguito tra la popolazione e scomparvero subito.\nIl giacobinismo istituzionale.\nIn seguito all'entrata di Napoleone Bonaparte a Milano, l'Italia fu sconvolta da un periodo definito dalla storiografia \"triennio giacobino\" (o anche, pi\u00f9 recentemente, \"triennio repubblicano\").\nTra il 1796 e il 1799 i cosiddetti \"patrioti\", nome con cui si definivano i giacobini italiani, assunsero un ruolo politico di primo piano nel nuovo assetto della penisola. Ci\u00f2 costrinse tuttavia il giacobinismo italiano ad assumere una veste pi\u00f9 moderata, in maggioranza non pi\u00f9 ribelle e cosmopolita ma nazionalista e al contempo filo-napoleonico, dal momento che il governo francese del Direttorio a guida termidoriana non aveva alcuna intenzione di alimentare in Italia un movimento dichiarato fuorilegge in Francia, pur restando comunque forte il repubblicanesimo e l'anticlericalismo di buona parte del movimento.\nCarlo Zaghi ha distinto due diverse correnti del giacobinismo istituzionale italiano, perlomeno nella pi\u00f9 importante delle Repubbliche sorelle fondate in quel periodo in Italia, la Repubblica Cisalpina (poi Repubblica Italiana): una fazione radicale e rivoluzionaria, erede del giacobinismo insurrezionale, definita dal Direttorio francese \"anarchica\", che riusc\u00ec a far sentire la sua voce attraverso i tantissimi giornali giacobini che inondarono l'Italia in quegli anni (80 solo nella Cisalpina), le \"Societ\u00e0 popolari d'istruzione pubblica\", i \"Comitati costituzionali\" e la Guardia nazionale, legata all'ideologia del giacobinismo di Robespierre adattata alla realt\u00e0 locale; una fazione moderata e liberale, filo-napoleonica legata all'esperienza del dispotismo illuminato, e assorbita nei ranghi dell'amministrazione.\nL'ala radicale del giacobinismo italiano ebbe comunque modo di farsi sentire in due occasioni, al di fuori dell'influenza egemonica dell'armata napoleonica: l'esperienza della Repubblica Romana tra il 1798 e il '99 (preceduta da tentativi d'influenza diplomatica come nel tragico episodio di Ugo di Basseville), e quella della Repubblica Napoletana nel 1799. Come tutte le repubbliche sorelle furono comunque sistemi direttoriali come la Francia moderata del periodo, con somiglianze con il giacobinismo pre-1793. Entrambi gli esperimenti vennero realizzati a opera dei club locali, che favorirono l'intervento militare delle armate francesi al comando, rispettivamente, di Louis-Alexandre Berthier a Roma e di Jean \u00c9tienne Championnet a Napoli. Vi furono per\u00f2 diverse insorgenze antifrancesi, specialmente di ispirazione monarchica-legittimista e filo-pontificia.\nIl giacobinismo romano e napoletano assunse per\u00f2 poi posizioni ideologiche molto pi\u00f9 vicine a quelle originali del '93-'94, escludendo l'esperienza del Terrore ma con politiche filopopolari e dirigiste, tanto che entrambe le Repubbliche vennero osteggiate dal Direttorio e, private del supporto delle armate francesi, caddero nel volgere di pochi mesi sotto i colpi di britannici e sanfedisti, armata mista di popolani e briganti di fede cattolico-realista. Il rientro del papa a Roma e quello dei sovrani napoletani Ferdinando IV di Borbone e Maria Carolina d'Asburgo-Lorena (cognati della coppia reale francese ghigliottinata nel 1793: Ferdinando era un Borbone come Luigi XVI mentre Maria Carolina era la sorella di Maria Antonietta) si concluse con massacri sommari e condanne ai danni dei patrioti giacobini, per volont\u00e0 degli stessi regnanti e dell'ammiraglio inglese Horatio Nelson, che ricevette il titolo di duca di Bronte. Nelson aveva catturato e fatto sommariamente impiccare sulla propria nave l'ammiraglio repubblicano Francesco Caracciolo.\nAlle esecuzioni che falcidiarono il giacobinismo napoletano - Mario Pagano, Domenico Cirillo, Eleonora Fonseca Pimentel, Nicola Palomba e molti altri (tra cui in seguito Luisa Sanfelice) - si aggiunse il fenomeno dell'esilio politico: i giacobini reduci del '99, anno in cui tutte le repubbliche sorelle in Italia vennero rovesciate dalle forze controrivoluzionarie, furono accolti come rifugiati politici in Francia, da dove tornarono all'indomani della riconquista italiana di Napoleone nel 1800 - con l'eccezione di Napoli dove dovettero aspettare l'istituzione del Regno di Napoli filofrancese nel 1806 - in parte occupando posti di rilievo nelle amministrazioni locali, in parte contrastando l'occupazione francese, considerata traditrice degli ideali giacobini. Anche a Roma i filofrancesi dovettero aspettare: le truppe di Napoleone sarebbero rientrate in citt\u00e0 soltanto il 2 febbraio 1805, annettendo poi Roma direttamente all'Impero napoleonico il 17 maggio 1809.\nSolo per alcuni mesi (luglio-settembre 1799), con le nuove elezioni, i neogiacobini francesi poterono far sentire la propria voce nel Direttorio di Parigi, ma ci\u00f2 non bast\u00f2 perch\u00e9 l\"'arm\u00e9e\" andasse in soccorso delle Repubbliche dell'Italia meridionale, ormai soppresse dai controrivoluzionari, in quanto, complice l'assenza di Bonaparte che era impegnato nella campagna d'Egitto, la Repubblica francese si trovava in difficolt\u00e0 essa stessa contro gli eserciti della Seconda coalizione. Il generale Championnet, sconfitto dagli austro-russi, mor\u00ec di tifo ad Antibes sulla costa francese.\nDiversi intellettuali patrioti attivi in epoca napoleonica della zona lombardo-veneta, ceduta Venezia poi dai francesi all'Austria col trattato di Campoformio (in quello che fu considerato il grande tradimento da molti patrioti veneziani del 1797) aderirono al giacobinismo durante il triennio, tra essi l'illuminista Pietro Verri, il poeta Vincenzo Monti precedentemente reazionario pontificio fuggito al nord nel 1797, e il giovane poeta cittadino veneziano Ugo Foscolo, fervente ammiratore di Basseville e Marat in adolescenza. Se Monti sarebbe tornato a servire la monarchia nel 1815, Foscolo, militare napoleonico critico, prese la via dell'esilio inglese rifiutando di abiurare le proprie posizioni repubblicane e anti-austriache.\nNel triennio milanese ed emiliano si tennero numerose manifestazioni filogiacobine istituzionali e spontanee, a cui gli intellettuali diedero ampio contributo. In Emilia-Romagna ci furono limitate rivolte popolari di giacobini locali.\nIl 21 gennaio 1799 (ricorrenza della morte del re di Francia) avvenne la prima assoluta al Teatro alla Scala di Milano dell'opera montiana \"Inno per l'anniversario della caduta di Luigi XVI\" con la musica di Ambrogio Minoja. Il 16 ottobre 1799, anniversario dell'esecuzione della regina Maria Antonietta, i giacobini lombardi bruciarono alcuni libri \"reazionari\" tra cui la costituzione papale \"Unigenitus Dei Filius\" contro i giansenisti sollecitata da Luigi XIV (1713) e il Corpus Iuris Canonici sotto l'Albero della Libert\u00e0 di Milano: Monti in persona gett\u00f2 nel fuoco anche una copia della \"Bassvilliana\", il poemetto reazionario del 1793, come ultimo atto della sua ritrattazione.\nFine del giacobinismo italiano e sua eredit\u00e0.\nCon la proclamazione di Napoleone imperatore (1804) e re d'Italia (1805) si spensero gli ultimi fervori del giacobinismo istituzionale italiano.\nVi furono delle societ\u00e0 segrete insurrezionali, tra cui la Societ\u00e0 dei Raggi (tra i suoi membri il poeta Giovanni Fantoni), ultima espressione del giacobinismo italiano, poi divenuta Societ\u00e0 dei Centri, che fin\u00ec col confluire nella carboneria.\nDall'influsso delle associazioni segrete patriottiche fondate da Filippo Buonarroti (uno dei pochi giacobini attivi in Italia in et\u00e0 napoleonica), ex sodale di Babeuf e giacobino radicale protocomunista, come i Sublimi Maestri Perfetti, intrecciate con la pi\u00f9 moderata carboneria e con la massoneria, nacquero gruppi di patrioti insurrezionalisti impegnati nel primo Risorgimento dopo il 1814. L'ex carbonaro e conoscente di Buonarroti Giuseppe Mazzini fonder\u00e0 poi la Giovine Italia, il principale gruppo insurrezionale repubblicano, confluito nella Giovine Europa, il cui maggior successo fu la Seconda Repubblica Romana (1849), nata nella primavera dei popoli sotto la spinta della rivoluzione francese del 1848, decadendo poi negli anni successivi, sebbene il suo spirito anticlericale e antimonarchico restasse vivo specie tra i garibaldini antiborbonici, i Repubblicani istituzionali e l'estrema sinistra storica anche sotto il Regno d'Italia.\nIl fondatore del mazzinianesimo era figlio di convinti anti-monarchici, in particolare il padre di Mazzini, Giacomo, era stato un sostenitore della Repubblica Ligure di ispirazione democratica, istituita da Napoleone in orbita francese durante il triennio giacobino al posto dell'oligarchica Repubblica di Genova. La madre era una repubblicana giansenista. Mazzini riprese concetti giacobini ma cercando, secondo lui, di renderli meno astratti di quelli di Robespierre. Ispirandosi all'inno francese \"La Marsigliese\", il mazziniano Goffredo Mameli (morto nella difesa della Repubblica Romana del 1849 proprio dalle truppe francesi divenuti filopapali sotto la svolta conservatrice del futuro Napoleone III) scrisse nel 1847 il testo de \"Il Canto degli Italiani\" (detto anche \"Fratelli d'Italia\"), oggi inno nazionale della Repubblica Italiana e di ispirazione repubblicana e giacobina.\nL'ideologia del giacobinismo.\nIl giacobinismo durante la Rivoluzione.\n\u00c8 particolarmente complesso individuare un nucleo ideologico nel vasto movimento giacobino francese ed europeo. Ci\u00f2 in quanto, come si \u00e8 visto, l'originario Club dei Giacobini sub\u00ec, lungo il suo percorso storico dal 1789 al 1794, una continua diaspora: sia i Foglianti, monarchici, che i Girondini, repubblicani moderati, furono inizialmente \u201cgiacobini\u201d; certo sussisteva una grande divergenza tra il nucleo robespierrista del Club dei Giacobini e quello radicale rappresentato dagli h\u00e9bertisti. Se si accetta di considerare il \u201cgiacobinismo\u201d come l'ideologia che caratterizz\u00f2 il club nella sua fase centrale, tra la met\u00e0 del 1792 e la met\u00e0 del 1794, allora \u00e8 possibile individuare alcuni elementi cardini, vertenti sul repubblicanesimo, il patriottismo di sinistra (coesistente con una volont\u00e0 di diffusione internazionale dell'idea rivoluzionaria presso altri popoli in un'ottica di internazionalismo e cosmopolitismo), il costituzionalismo, la funzione sociale della propriet\u00e0 ma non la sua abolizione, lo statalismo, il dirigismo economico, il \"populismo\" di sinistra, il centralismo, l'egualitarismo, la sovranit\u00e0 popolare, il radicalismo, la lotta alla corruzione, il suffragio universale (all'epoca maschile) senza limiti di censo, l'abolizione dei residui di feudalesimo, l'anticlericalismo e l'antipapismo; il tutto sotto l'influsso dell'illuminismo, specialmente quello pi\u00f9 radicale, e in particolare di Jean-Jacques Rousseau e le sue teorie di contratto sociale, educazione etica del popolo, religione civile, volont\u00e0 generale e critica della disuguaglianza (\"da ognuno secondo le sue capacit\u00e0, a ognuno secondo i suoi bisogni\", \"l'uomo \u00e8 nato libero ma ovunque \u00e8 in catene\").\nIn un discorso Robespierre enunci\u00f2 il concetto di funzione sociale della propriet\u00e0 e una primordiale idea di quella che verr\u00e0 chiamata la responsabilit\u00e0 sociale d'impresa, ovvero la moralit\u00e0 e l'etica che la libera impresa capitalista privata deve comunque tenere:\nPer Fran\u00e7ois Furet, \u201cl'aggettivo giacobino viene a indicare in questo periodo e poi anche in seguito, i partigiani della dittatura di salute pubblica\u201d. Questa considerazione \u00e8 in parte respinta da Mona Ozouf, secondo la quale il concetto di \"salute pubblica\" risale in realt\u00e0 gi\u00e0 all'assolutismo monarchico; \u00e8 da ricordare anche che in Francia non vigeva neanche in precedenza l'habeas corpus all'inglese, e i processi erano sommari anche nelle secolari repubbliche come Venezia in tempo di pace. Ozouf identifica invece nel centralismo l'elemento caratterizzante del giacobinismo, che individu\u00f2 nell'opposizione al federalismo girondino la propria principale ragion d'essere.\nIl giacobinismo, dunque, propugnerebbe l'indispensabilit\u00e0 di un governo centrale, rifiutando l'esistenza sia di autonomie locali che di corpi intermedi. Altri elementi caratterizzanti, sempre secondo Ozouf, sono da considerarsi la \u201cmanipolazione degli eletti\u201d, ossia la continua pressione da parte del club sui deputati della Convenzione (sostenendo il concetto di mandato imperativo, escluso dalla Costituzione precedente), in ragione di un naturale sospetto nei confronti del concetto di rappresentanza politica senza possibilit\u00e0 di revoca degli eletti (in voga nella democrazia liberale), coltivato perlomeno dall'ala pi\u00f9 radicale del giacobinismo, che era invece fautrice di forme di democrazia diretta; l'educazione politica delle masse (che si pu\u00f2 osservare ancora meglio nel caso del giacobinismo italiano, continuamente attivo sul fronte del giornalismo e della stesura di catechismi repubblicani e testi per il popolo, ad esempio il \"Catechismo repubblicano\" o \"Catechismo cattolico-democratico\" del prete-cittadino veneto Antonio Zalivani nel 1797); e una sorta di \u201csospensione della realt\u00e0\u201d, che porta il giacobinismo ad avvicinarsi all'utopia, nella sua visione di una societ\u00e0 perfetta fondata sul concetto robespierriano di virt\u00f9.\nMichel Vovelle ha sottolineato come il giacobinismo sia anche un'etica, \"che predica le virt\u00f9 sia domestiche sia civili, la frugalit\u00e0 delle \u2018quaresime repubblicane\u2019, la probit\u00e0, l'altruismo e l'aiuto reciproco\", osservando come questo codice morale comporti inevitabilmente anche una logica del sospetto nei confronti dell'oppositore politico, che diventa nemico da combattere fino alla distruzione, in un'ottica intollerante e settaria, in qualche modo somigliante in forma secolare, secondo i detrattori, al governo calvinista puritano della Repubblica inglese di Cromwell (1649-1660). Da qui i continui scrutini epurativi con cui i giacobini presero a espellere, a ondate, i propri membri non pi\u00f9 allineati all'ortodossia del club. Da qui anche l'inevitabile collegamento tra ideologia giacobina e logica del Terrore.\nPer realizzare la societ\u00e0 virtuosa, \u00e8 necessario \"illuminare il popolo\" (l'espressione \u00e8 di Robespierre) e guidarlo anche attraverso episodi dittatoriali, necessari affinch\u00e9 la volont\u00e0 popolare possa infine trionfare sui nemici (le \u201cfazioni\u201d).\nL'avversione a creare fazioni interne, tenere riunioni separate dagli altri membri, che possano contrastare la decisione presa dopo la discussione, anticipa il divieto di correnti del centralismo democratico che verr\u00e0 adottato dal leninismo. Non esistevano gerarchie: il presidente di turno doveva limitarsi a moderare il dibattito. Le decisioni venivano prese all'unanimit\u00e0, non bastava la maggioranza assoluta nel club, anche durante il predominio di Robespierre, cos\u00ec come tra i dodici membri del Comitato di Salute Pubblica vigeva una rigorosa eguaglianza di voto.\nIl giacobinismo di epoca rivoluzionaria, dunque, respinge l'idea classica della democrazia fondata sulla rappresentanza politica e la divisione dei poteri: il popolo ha il diritto di sottoporre a controllo costante i suoi rappresentanti e le distinzioni tra potere esecutivo e legislativo sono meramente funzionali, fino a una forma di democrazia totalitaria emergenziale di ispirazione non liberale. Non solo: con il diritto all'insurrezione, sancito nella Costituzione del 1793, si riconosce al popolo di potere di rovesciare in qualunque momento la rappresentanza politica se questa agisce in modo difforme dalla volont\u00e0 generale (cosiddetto diritto di resistenza, garantito solo al corpo sociale non al singolo cittadino), fornendo una giustificazione legale retroattiva alla presa della Bastiglia del 14 luglio 1789 e alla giornata del 10 agosto 1792. I tre poteri emanano dal sovrano, che non essendo pi\u00f9 il re \u00e8 il popolo stesso, rappresentato dalla Convenzione nazionale (i rappresentanti eletti a suffragio maschile, pi\u00f9 i tribuni delegati, uomini e donne, che intervengono per le sezioni rivoluzionarie) e dal proprio diritto e dovere di eventuale insurrezione. Dalla Convenzione, i cui deputati trattengono il potere legislativo, derivano gli altri due poteri, sia secondo l'emergenza rivoluzionaria sia di diritto secondo la Costituzione dell'anno I. In questa forma di assemblearismo, i convenzionali, in questo caso a maggioranza, votano le leggi e scelgono i membri del Comitato di Salute Pubblica e del Comitato di sicurezza generale, i due rami governativi (potere esecutivo), nonch\u00e9 i magistrati del Tribunale rivoluzionario (potere giudiziario) e dei comitati popolari, posti sotto il controllo dello stesso Comitato di sicurezza generale assieme ai magistrati ordinari. Dopo l'epurazione dei Girondini e dei Cordiglieri, dal Club dei Giacobini, che controllava la Convenzione, provenivano quindi i componenti dei tre poteri. Sia i deputati che i tribuni, sia i membri del Comitato potevano proporre un disegno di legge al voto della Convenzione, che decideva, essa sola, in autonomia.\nCi\u00f2 spiega anche perch\u00e9 il giacobinismo non fu l'ideologia di un vero partito, e perch\u00e9 il Club dei Giacobini non assunse mai la forma di un partito nel senso moderno del termine. Il club aveva l'ambizione di rappresentare l'intera nazione, o meglio la parte \u201cpatriota\u201d della nazione, bollando la parte residua come composta da \u201cscellerati\u201d e nemici del popolo, somigliando in embrione semmai al concetto di partito unico reso un tutt'uno con lo Stato-Nazione-popolo. Il giacobinismo rifiutava per\u00f2 la logica partitica comunemente intesa e, al suo interno, non accolse nessun altro dei meccanismi tradizionali dei partiti moderni, non avendo organi interni di governo o un segretario politico.\nSecondo Patrice Gueniffey: \u201cIl giacobinismo, in realt\u00e0, non \u00e8 mai stato un partito, nemmeno una fazione: esso forma lo spazio dove i partiti e le fazioni si affrontano per appropriarsi della legittimit\u00e0 che esso incarna e perseguire, forti di queste legittimit\u00e0, i loro fini particolari e politicamente diversi. Il giacobinismo non \u00e8 un pezzo tra gli altri della scacchiera politica rivoluzionaria: \u00e8 esso stesso questa scacchiera, la scena sulla quale, fino al 1794, si giocano le sorti della Rivoluzione\u201d. Per tale motivo, Gueniffey rifiuta anche l'identificazione del giacobinismo con un'ideologia particolare. Il giacobinismo fu piuttosto una prassi politica, la cui ideologia \u00e8 rappresentata semplicemente dall'insieme dei discorsi tenuti al Club dei Giacobini, spesso con contenuti molto diversi tra loro, dal robespierrismo ad altre idee. Se un elemento caratterizzante va individuato nella prassi politica dei giacobini, esso fu, secondo Gueniffey, \u201cla forza sostituita al diritto\u201d.\nIl giacobinismo, spesso per gli autori marxisti e/o socialisti, si caratterizza anche per un'anticipazione del concetto di lotta di classe ma in funzione di anti-classismo ossia rimozione delle differenze senza toccare per\u00f2 alcuni ceti produttivi: un compromesso tra terzo (borghesia) e quarto stato (proletariato ossia i sanculotti), con l'abolizione di ogni privilegio fiscale per il primo stato (alto clero) e il secondo stato (nobilt\u00e0) - poi eliminati completamente dall'orizzonte (se non per i pochi di loro che aderirono alle rivendicazioni del Terzo stato) in quanto classi parassitarie, non \"patriote\", quindi \"nemici interni del popolo\" o asserviti a potenze straniere (Austria, Inghilterra, Prussia, Russia e Chiesa cattolica di Roma) - e la tassazione progressiva secondo il reddito di ciascun cittadino (ossia chiunque fosse nato in Francia, da francesi o possedesse o acquistasse un bene immobile nella Repubblica, dichiarando di voler possedere la cittadinanza, ossia i naturalizzati, tra essi anche chi volontariamente serviva l'esercito rivoluzionario).\nIl giacobinismo nel XIX e nel XX secolo.\nIl giacobinismo \u00e8 sopravvissuto a lungo alla sua fine storica, che viene canonicamente fissata al 1800. Quello che Vovelle ha definito \"giacobinismo trans-storico\" ha infatti alimentato le vicende politiche della Francia e, in parte, anche del resto d'Europa. Durante la rivoluzione di luglio contro il reazionario sovrano Carlo X, fratello minore di Luigi XVI e Luigi XVIII (1830), e il suo primo ministro \"ultra\" Jules de Polignac, che instaur\u00f2 nuovamente la monarchia costituzionale, si assist\u00e9 a una nuova fase del giacobinismo, dove tuttavia andarono a mescolarsi istanze repubblicane liberali, socialiste e cattoliche moderate, unite solo dall'opposizione a una nuova esperienza monarchica, che sopravvisse ma si trasform\u00f2 per sempre da assolutismo in sistema parlamentare simile a quello del 1791.\nIl \u201cneogiacobinismo\u201d del XIX secolo, sempre pi\u00f9 legato al socialismo repubblicano, si consolid\u00f2 con la rivoluzione francese del 1848, che elimin\u00f2 definitivamente la monarchia esiliando il re Luigi Filippo I e con la Seconda Repubblica, ma fin\u00ec per essere spazzato via dall'ascesa di Napoleone III che realizz\u00f2 nel 1851 il Secondo Impero Francese. Con la brevissima e drammatica esperienza della Comune di Parigi (1871), il giacobinismo radicale, unito al socialismo marxista e anarchico, torn\u00f2 al governo della capitale francese, in una replica delle forme dell'anno II, a partire dalla ricostituzione del Comitato di salute pubblica e dalla rinnovata applicazione del vecchio Calendario repubblicano. Si tratt\u00f2 tuttavia di un tentativo effimero.\nLa Terza Repubblica laica, democratica e borghese (aveva represso assai duramente la Comune), secondo Furet, pur definendosi erede del 1789 e del 1795 e non del 1793, acquis\u00ec comunque alcuni elementi ideologici del giacobinismo, dal primato del pubblico sul privato al ruolo pedagogico dello Stato nella formazione del cittadino, rimuovendo cos\u00ec dal passato giacobino gli elementi pi\u00f9 scabrosi \u2013 la dittatura di salute pubblica \u2013 ma senza dimenticarlo. Nel 1884 fu ad esempio reintrodotto il divorzio. Una delle norme pi\u00f9 rappresentative fu la legge di separazione tra Stato e Chiese del 1905 che riport\u00f2 in vigore il concetto di totale separazione con libert\u00e0 di culto stabilita nel novembre 1793 in pieno periodo giacobino, rendendo inoltre di nuovo la Francia uno stato completamente aconfessionale; queste norme erano state abrogate di fatto gi\u00e0 da Napoleone con il concordato del 1801 e definitivamente con la Seconda Restaurazione del 1815; la nuova legge port\u00f2, per volere di Pio X, a una lunga rottura di relazioni diplomatiche tra Santa Sede e Francia per un ventennio, e al tipico concetto moderno di laicit\u00e0 dello Stato \"alla francese\", caratterizzato dalla totale divisione tra sfera pubblica e credenze private, con lo Stato che rimane indifferente alla questione.\nStoriografia socialista.\nLa diffusione del comunismo su scala europea, tra la fine del XIX e l'inizio del XX secolo, aliment\u00f2 le ipotesi di una sua discendenza dal giacobinismo. Karl Marx e Friedrich Engels, nel 1848, lo scrissero esplicitamente: \u201cIl giacobino del 1793 \u00e8 diventato il comunista dei giorni nostri\u201d. Lenin afferm\u00f2 con convinzione la filiazione del bolscevismo dal giacobinismo: esso rappresentava, sostenne, la rivoluzione intransigente in opposizione alla tendenza al compromesso e all'opportunismo dei girondini, identificati con i menscevichi.\nNel 1920 Albert Mathiez, fondatore della \"Societ\u00e0 di studi robespierristi\", pubblic\u00f2 due articoli fondamentali, \"Le bolch\u00e9visme et le jacobinisme\" e \"L\u00e9nine et Robespierre\", rilanci\u00f2 questa tesi, analizzando i parallelismi tra la Francia dell'antico regime e la Russia zarista, tra il modello politico dei giacobini \u2013 che assunsero il potere senza elezioni \u2013 e quello dei bolscevichi, contrari al suffragio universale. Entrambi avrebbero tentato di instaurare, nei rispettivi paesi, una democrazia sociale opposta ai regimi capitalisti. In seguito alla rottura con il Partito Comunista Francese, allineatosi sulle posizioni staliniste, Mathiez mut\u00f2 parere: nella Russia dei soviet egli non vedeva pi\u00f9 lo spirito del giacobinismo, espresso dal ruolo centrale dei club politici, la cui libert\u00e0 di espressione fu garantita anche all'apice del regime del Terrore, laddove la svolta stalinista mise a tacere il dibattito politico. Georges Lefebvre conferm\u00f2 questa svolta in una conferenza del 1939, parlando della dittatura giacobina dell'anno II come di un espediente temporaneo, necessario per la salvezza della Francia, reo di essersi per\u00f2 estesa oltre i limiti della sua necessit\u00e0; un esempio da non seguire, con riferimento all'Unione Sovietica, di cui biasim\u00f2 il \u201csistema permanente d'assolutismo giustificato da un'ideologia\u201d. La stessa storiografia sovietica, dando alle stampe nel 1941 una \"Storia della rivoluzione francese\" dell'Accademia delle Scienze dell'URSS, sanciva questa divisione, sostenendo che la Rivoluzione francese non poteva che terminare con il trionfo della borghesia.\nAntonio Gramsci, che al giacobinismo dedic\u00f2 approfondite riflessioni nei suoi \"Quaderni dal carcere\", respinse inizialmente il parallelismo tra giacobinismo e bolscevismo, definendo il primo un \u201cfenomeno puramente borghese\u201d tendente a fini particolari e non universali come quelli difesi dal comunismo. Successivamente, dopo aver tradotto su \"L'Ordine Nuovo\" il saggio di Mathiez \"Le bolch\u00e9visme et le jacobinisme\", Gramsci si schier\u00f2 su posizioni filogiacobine, elogiando l'alleanza tra borghesia e masse contadine tentata nell'anno II. Gramsci fu soprattutto colpito dall'organizzazione politica del governo giacobino, suggerendo che il Partito Comunista Italiano si ispirasse all'esempio del Comitato di salute pubblica \u201cal quale bisognava obbedire, come ad un organismo statale potenzialmente in funzione, come la vera e legittima assemblea nazionale rispecchiante i reali rapporti di forze politiche nel paese\u201d. Sostenne, tuttavia, i limiti dell'esperienza giacobina, che, nel rifiutare il diritto di sciopero e il maximum delle derrate, si alien\u00f2 il consenso delle masse popolari, aprendo la stagione termidoriana: e ci\u00f2 in quanto il giacobinismo non era maturo abbastanza da rispondere a queste istanze, restando inesorabilmente legato alla sua origine borghese.\nUso moderno del termine.\nNell'ambito politico contemporaneo, il giacobinismo \u00e8 diventato un termine di incerta caratterizzazione. Sta ad indicare, secondo alcuni dizionari, una \"opinione democratica esaltata o settaria\" e/o un repubblicanesimo \"ardente e intransigente\". Ma, come osserva Furet, \u201cl'elasticit\u00e0 semantica del termine\u201d consente il suo utilizzo pi\u00f9 vario nell'arco politico francese, tanto che \u201cpu\u00f2 anche far posto alla destra e dividere la sinistra; pu\u00f2 piacere ai gaullisti come ai comunisti, e tracciare una linea di demarcazione all'interno del partito socialista\u201d. Storici del totalitarismo moderno come Hannah Arendt ed Ernst Nolte vi hanno invece visto la radice del totalitarismo stesso, altri critici una delle molteplici ispirazioni, assieme a movimenti opposti, del neoconservatorismo americano.\nAl giorno d'oggi il termine \u00e8 spesso usato in maniera disparata in Francia e altrove (come \"bonapartismo\" e \"reazionario\"), indicando anche il riconoscersi in un populismo di varia misura, tant'\u00e8 che perfino l'estrema destra sovranista, nazionalista e conservatrice ha le sue correnti e i suoi riferimenti \"giacobini\" in quanto fondativi della Francia moderna, cos\u00ec come li hanno i populisti dell'estrema sinistra moderna.\n\"Jacobin\" \u00e8 inoltre il nome di una rivista statunitense di estrema sinistra, edita all'estero in versione italiana, il cui logo \u00e8 ispirato al giacobino afrocaraibico haitiano Toussaint Louverture che dopo l'abolizione della schiavit\u00f9 dei neri da parte della Convenzione giacobina (4 febbraio 1794), guid\u00f2 la rivolta anticolonialista contro il Direttorio e il Consolato.\nTalvolta, come in Italia viene usato spesso in senso spregiativo come sinonimo di un fautore della giustizia sommaria da parte di liberali o garantisti (in riferimento alla legge dei sospetti), o da parte di esponenti cattolici o moderati-conservatori, come epiteto rivolto a presunti anticlericali o fautori di una totale laicit\u00e0. In senso positivo \u00e8 usato solitamente da esponenti di estrema sinistra o sinistra laica (si veda Alessandro Galante Garrone) o da simpatizzanti dell'esperienza storica delle repubbliche giacobine del 1799, viste come \"atto fondativo\" del patriottismo repubblicano nel Risorgimento."}
{"id": "134945", "revid": "339392", "url": "https://it.wikipedia.org/wiki?curid=134945", "title": "SSUEm 118", "text": ""}
{"id": "134950", "revid": "123533402", "url": "https://it.wikipedia.org/wiki?curid=134950", "title": "Sinfonia", "text": " \nIl termine sinfonia (dal greco \u03c3\u03c5\u03bc\u03c6\u03c9\u03bd\u03af\u03b1, \u00absuono\u00bb) ha avuto, nella storia della musica, vari significati; in particolare ha indicato diverse forme musicali.\nL'accezione pi\u00f9 comune della parola deriva dall'uso tardo settecentesco del classicismo viennese e della scuola di Mannheim, secondo il quale la Sinfonia \u00e8 un brano orchestrale composto di pi\u00f9 movimenti, di proporzioni abbastanza ampie e articolati secondo procedimenti ben precisi. Si basa sulla cosiddetta forma-sonata, per cui la sinfonia pu\u00f2 essere definita la \u00absonata per orchestra\u00bb. Haydn contribu\u00ec a dare molti sviluppi\nStruttura.\nI movimenti della sinfonia classica sono generalmente quattro:\nIl primo e l'ultimo movimento sono quasi sempre nella stessa tonalit\u00e0 (che \u00e8 per definizione quella dell'intera sinfonia), mentre per i movimenti centrali \u00e8 presente una variabilit\u00e0 notevole; se la tonalit\u00e0 d'impianto \u00e8 minore, il movimento lento e il minuetto sono molto spesso nel relativo maggiore, mentre se la sinfonia \u00e8 basata sul modo maggiore essi sono di solito nella tonalit\u00e0 della dominante o della sottodominante.\nTalvolta la sequenza tra i due movimenti centrali, tempo lento e scherzo, risulta invertita.\nLe eccezioni a questo schema diventano sempre pi\u00f9 frequenti a partire da Beethoven, ma esso rimane comunque un riferimento importante fino alla met\u00e0 del XX secolo, come ci dimostrano Bruckner, Mahler, Prokofiev e \u0160ostakovi\u010d.\nStrumentazione.\nL'orchestra classica, formata da archi, oboi e corni a coppie, viene arricchita, a partire dalle ultime opere di Haydn, con le trombe e i timpani (a tal proposito si prendano ad esempio le \"Sinfonie londinesi\"); egli utilizz\u00f2 anche il clarinetto. Un'importante fonte di innovazioni timbriche viene apportata nei primi anni dell'Ottocento: strumenti come il corno inglese, il controfagotto, gli ottoni pi\u00f9 gravi (i tromboni) sono integrati sempre pi\u00f9 spesso nell'orchestrazione sinfonica a partire dal primo Ottocento. Beethoven ci ha lasciato il primo esempio di sinfonia con voci e cori (la celeberrima \"Nona Sinfonia, op. 125\"), che sar\u00e0 seguito pi\u00f9 volte nel corso della storia della musica\".\"\nPer fare un confronto, ecco la strumentazione completa di alcune opere:\nOltre alla variet\u00e0 timbrica, anche il numero di elementi dell'orchestra sinfonica, in particolare nella sezione degli archi, si accresce rapidamente in epoca romantica, passando dalle poche decine delle sinfonie di Mozart e Haydn ai circa cento elementi dell'ultimo Beethoven, per giungere alle colossali orchestre previste dalle sinfonie tardoromantiche.\nIl ruolo della sinfonia.\nIl genere sinfonico \u00e8 spesso il cuore della produzione artistica di un compositore del periodo classico-romantico. La diminuzione del numero di sinfonie (dalle circa duecento, tra sicure e attribuite, di Ditters von Dittersdorf, centoquattro di Haydn e quarantuno di Mozart, alle quindici di \u0160ostakovi\u010d, dieci di Schubert e Mahler, nove di Beethoven, Bruckner e Dvo\u0159\u00e1k, sette di Prokofiev, sei di \u010cajkovskij, cinque (pi\u00f9 tredici sinfonie per archi) di Mendelssohn, quattro di Berlioz, Schumann e Brahms e due di Liszt, per fare qualche esempio), lascia intendere un aumento di rilevanza e un diverso impegno, da parte del compositore di epoca romantica, profuso nel genere. A partire almeno da Beethoven alla sinfonia \u00e8 infatti associata quella dimensione \"pubblica\", quello sforzo comunicativo che di solito sono estranei alle opere da camera e per strumento solista.\nA questa dimensione pubblica della sinfonia si deve il fatto che molte opere siano caratterizzate da un titolo, e siano immediatamente riconoscibili per un gran numero di ascoltatori. Ecco alcuni esempi, ma si tenga presente che i titoli sono spesso postumi, o comunque opera di critici ed editori musicali:\nVivaldi: \"Improvvisata\". Haydn: il \"Mattino\", il \"Mezzogiorno\", la \"Sera\", il \"Filosofo\", \"Lamentatione\", \"Mercurio\", \"Echo\", \"Tempesta di mare\", \"Degli addii\", \"Maria Teresa\", il \"Fuoco\", il \"Maestro di scuola\", la \"Roxelane\", la \"Caccia\", la \"Regina\", \"Oxford\", il \"Miracolo\", \"Alleluia\", \"Col segnale del corno\", la \"Sorpresa\", il \"Distratto\", l\u2019\"Orso\", la \"Gallina\", l\u2019\"Orologio\", la \"Funebre\", \"In nomine Domini\", \"Londra\", la \"Militare\", \"Col rullo di timpani\", la \"Passione\". Mozart: \"Parigi\", \"Haffner\", \"Linz\", \"Praga\", \"Jupiter\". Beethoven: \"Del Destino\", \"Pastorale\", \"Eroica\", \"Corale\". Berlioz: \"Fantastica\", \"Aroldo in Italia\", \"Funebre e trionfale\", \"Romeo e Giulietta\". Schumann: \"Primavera\", \"Renana\". Schubert: \"Tragica\", la \"Piccola\", la \"Grande\", l\u2019\"Incompiuta\". \u010cajkovskij: \"Sogni d'Inverno\", \"Piccola Russia\", \"Polacca\", \"Patetica\". Liszt: \"Faust\", \"Dante\". Mendelssohn: \"Scozzese\", \"Italiana\", \"Riforma\", \"Inno di Lode\". Bruckner: \"Romantica\". Dvo\u0159\u00e1k: \"Le campane di Zlonice\", \"Dal Nuovo Mondo\". Mahler: \"Titano\", \"Resurrezione\", \"Tragica\", \"Dei Mille\". Vaughan Williams: \"A Sea Symphony\", \"A London Symphony\", \"Pastoral Symphony\", \"Sinfonia antartica\". Britten: \"Simple Symphony\", \"Sinfonia da Requiem\", \"Spring Symphony\". Gorecki: \"Dei canti lamentosi\". Prokofiev: \"Classica\". \u0160ostakovi\u010d: \"All'Ottobre\", \"Al Primo Maggio\", \"Leningrado\", \"L'anno 1905\", \"L'anno 1917\", \"Babij Jar\". Villa-Lobos: \"O Imprevisto\", \"Ascen\u00e7\u00e3o\", \"A Guerra\", \"A Vit\u00f3ria\", \"A Paz\", \"Sobre a linha das montanhas do Brasil\", \"Odiss\u00e9ia da paz\", \"Sum\u00e9 Pater Patrium: Sinfonia Amerindia\". Stravinsky: \"Sinfonia di Salmi\". Bernstein: \"Jeremiah\", \"The Age of Anxiety\", \"Kaddish\"."}
{"id": "134962", "revid": "6923", "url": "https://it.wikipedia.org/wiki?curid=134962", "title": "Seti II", "text": "Biografia.\nFiglio di Merenptah e di Isinofret, dovrebbe aver regnato per circa sei anni anche se il suo regno potrebbe essere stato inframmezzato a quello di Amenmose, altro pretendente al trono.\nLa situazione \u00e8 estremamente complessa in quanto i pochi dati a nostra disposizione non permettono neppure di definire, in modo sicuro, la sequenza degli ultimi sovrani della XIX dinastia.\nRamesse III, nella lista degli antenati non riporta alcuno dei successori di Seti II saltando direttamente a Sethnakht, suo padre e fondatore della XX dinastia.\nComunque in base alle datazioni dei monumenti sembra che al termine del suo regno Seti II avesse recuperato il pieno controllo dell'Egitto. I nostri dati non ci permettono comunque di stabilire se vi fu una vera e propria guerra civile o se si tratt\u00f2 di un confronto \"politico\" anche se \u00e8 ragionevolmente accettabile supporre che Amenmesse non abbia mai avuto il controllo di tutto lo stato ma solamente quello dell'Alto Egitto.\nSposa di Seti II fu Tausert, fatto che la rese matrigna di Siptah, il successore.\nSecondo una teoria Seti II spos\u00f2 anche Takhat (II) da cui sarebbe nato Amenmose. Questa ricostruzione \u00e8 stata resa poco verosimile dalla ricognizione moderna della mummia di Seti II che ha rivelato come alla sua morte fosse un uomo di media et\u00e0 circostanza che rende poco spiegabile la presenza di un figlio in et\u00e0 adatta a tentare la scalata al potere.\nMalgrado le traversie del suo regno Seti II esplic\u00f2 una certa attivit\u00e0 edilizia, restaur\u00f2 ed ampli\u00f2 alcuni monumenti, usurpando quelli eretti da Amenmesse ed anche da altri.\nNon sono documentate spedizioni all'estero, sia nell'area palestinese che il quelle nubiana e libica da parte dell'esercito egizio.\nMummia.\nLa mummia di Seti II fu rinvenuta nella tomba KV35 della Valle dei Re (il cui titolare \u00e8 il faraone Amenofi II), ma il luogo originario di sepoltura \u00e8 stato identificato con un'altra tomba, KV15, nella medesima necropoli. La salma di Seti II, sbendata dall'anatomista Elliot Smith il 5 settembre 1905, \u00e8 quella di un uomo di mezza et\u00e0, alto 1 metro e 64 centimetri, la cui imbalsamazione fu molto accurata; tuttavia, la sua salma fu oggetto di una particolare violenza da parte dei saccheggiatori che, in cerca di gioielli e amuleti preziosi, ne decapitarono il corpo con asce o coltelli, oltre a mozzarne le braccia e le dita. L'avambraccio destro, la mano destra e varie dita non sono mai stati ritrovati. A dispetto di tale veemente razzia, sono stati recuperati degli amuleti in faience blu, stretti con cordicelle alle gambe del re. La mummia cos\u00ec profanata venne restaurata pi\u00f9 di un secolo dopo, durante la XXI dinastia, in occasione della traslazione dalla KV15 alla KV35, e riavvolta in nuove bende e in un grande sudario su cui fu trascritta la concitata vicenda dei resti del faraone.\nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana.\nTitolatura.\nSu alcune statue, come quella conservate a Torino ed a Parigi, il prenomen compare nella forma\nwsr \u1e2bprw r\u02c1 mr i -mn - Userkheperura Meriamon, (grandi sono le manifestazioni di Ra, amato da Amon)\ninvece\nche nella forma\nUserkheperura Setepenra"}
{"id": "134965", "revid": "22475", "url": "https://it.wikipedia.org/wiki?curid=134965", "title": "L'Avanti!", "text": "L'Avanti! \u00e8 stato un quotidiano italiano fondato nel 1996.\nIl primo numero del quotidiano usc\u00ec l'8 marzo 1996, diretto da Sergio De Gregorio, fondatore del movimento politico Italiani nel Mondo. Proprietaria ed editrice era la cooperativa giornalistica \"International press\" di Valter Lavitola. Gi\u00e0 poco dopo la sua nascita, per\u00f2, il giornale venne chiuso a causa di difficolt\u00e0 economiche.\nIl 16 gennaio 2003, la testata riprese le pubblicazioni, sotto la direzione dello stesso Lavitola e come foglio (di 4 pagine) di dichiarata ispirazione \u00abliberalsocialista\u00bb degli ex PSI di Forza Italia, come Fabrizio Cicchitto, Paolo Guzzanti, Renato Brunetta, Gianni Baget Bozzo.. Dall'8 marzo 2006 si dichiar\u00f2 \u00abquotidiano socialista\u00bb, pur appoggiando lo schieramento politico di centro-destra ed i governi presieduti da Silvio Berlusconi. Il direttore responsabile era ancora Valter Lavitola, che diede al suo giornale un orientamento giudicato distante dalla tradizione del quotidiano socialista al quale tentava di ricollegarsi. Inoltre, la sua dichiarata vicinanza al premier del centro-destra Silvio Berlusconi poneva il suo giornale al di fuori dello schieramento del centro-sinistra.\nIl 1\u00ba settembre 2011, il direttore Lavitola venne raggiunto da ordinanza di custodia cautelare in carcere emessa dalla Procura della Repubblica di Napoli, nell'ambito di un'inchiesta su una presunta estorsione ai danni dell'allora Presidente del Consiglio, Silvio Berlusconi. Il 4 settembre dello stesso anno venne sospeso dall'ordine dei giornalisti del Lazio.\nLavitola e Sergio De Gregorio, ex-senatore del Pdl ed ex-direttore de \"L'Avanti!\", furono indagati dalla Procura di Napoli per i reati di associazione per delinquere finalizzata alla truffa ai danni dello Stato, per avere Lavitola \"\"quale proprietario e coamministratore di fatto della International Press\", De Gregorio \"quale socio effettivo dal 1997 e coamministratore occulto\" della stessa societ\u00e0, assieme ad altri dieci imputati, fatto risultare che l'editrice de \"L'Avanti!\" possedesse i requisiti per ottenere i contributi previsti dalla legge per l'editoria, percependo indebitamente, in tutto, 23 milioni e 200\u00a0000 euro, ricevuti dal 1997 al 2009. Per tali reati Lavitola il 9 novembre 2012 ha patteggiato davanti al GIP presso il Tribunale di Napoli la pena di 3 anni e 8 mesi, mentre il processo a carico di De Gregorio era ancora in corso alla data del 4 giugno 2015, con richiesta di patteggiamento della pena da parte dell'ex-parlamentare. La Corte dei conti del Lazio, con la sentenza n.24/2015 dell'11 marzo 2015, ha condannato Valter Lavitola e Sergio De Gregorio a restituire allo Stato 23 milioni e 879\u00a0000 euro per i fondi editoria percepiti illegittimamente da \"L'Avanti\"\" tra il 1997 ed il 2009.\nIl 19 settembre 2011, dopo un breve periodo di stop legato all'impossibilit\u00e0 per Lavitola di dirigere \"L'Avanti!\" essendo stato sospeso dall'ordine dei giornalisti, il quotidiano torn\u00f2 di nuovo in edicola sotto la direzione del giornalista romano Simone Chiarella. Anche alla guida della societ\u00e0 cooperativa che editava il giornale arriv\u00f2 un nuovo Amministratore unico, Gemma Delfino.\nDopo un breve periodo di uscita regolare in edicola nel settembre 2011, la testata interruppe di nuovo e definitivamente le pubblicazioni il 4 novembre dello stesso anno."}
{"id": "134969", "revid": "123997034", "url": "https://it.wikipedia.org/wiki?curid=134969", "title": "Ultraman (serie televisiva 1966)", "text": " \u00e8 una serie televisiva di fantascienza giapponese del 1966 con protagonista l'omonimo personaggio.\nTrama.\nUltraman, un componente della \u201cGuarnigione degli Ultra\u201d, \u00e8 in missione per scortare il mostro Bemular al Cimitero Spaziale quando, nelle vicinanze del pianeta Terra, un'astronave della Pattuglia Scientifica, incaricata di vegliare sulla sicurezza del pianeta e combattere mostri preistorici che si risvegliano e minacciano il mondo, entra in collisione con la sfera-prigione del mostro spaziale. L'incidente liberer\u00e0 Bemular che riuscir\u00e0 a rifugiarsi sulla Terra dopo aver ucciso il pilota dell'astronave terrestre, Hayata. L'Ultra di scorta, per\u00f2, non riesce ad accettare la morte del \u201ccollega\u201d terrestre, cos\u00ec decide di fondersi con lui in un unico corpo per riportarlo in vita. Da questo momento, grazie alla \u201cBeta Capsule\u201d, affidatagli dall'Ultra, l'umano pu\u00f2 trasformarsi in Ultraman e assumere le sembianze del poliziotto galattico per difendere la Terra da ogni possibile minaccia aliena.\nMa nell'ultimo episodio, Ultraman viene sconfitto e ridotto in fin di vita dal mostro Zetton che viene successivamente distrutto da un'arma miracolosa inventata da Ide, un membro della pattuglia scientifica.\nImprovvisamente compare Ultraman Zoffy, il capitano della Guarnigione degli Ultra che separa Hayata da Ultraman e riporta quest'ultimo sano e salvo sulla Nebulosa M78, la patria degli Ultraman.\nPersonaggi.\nI mostri della serie sono stati modificati dai costumi della Toho (appartenendo a Eiji Tsuburaya). Essi sono: Godzilla per \"Jirass\", Baragon per \"Neronga\".\nProduzione.\nLa serie \u00e8 composta da 40 episodi (39 + lo speciale prequel) ed \u00e8 stata prodotta dalla Tsuburaya Productions e trasmessa dalla Tokyo Broadcasting System (TBS) dal 17 luglio 1966 al 9 aprile 1967.\nTrasmissione.\nEdizione italiana.\nIn Italia nei primi anni ottanta alcune emittenti televisive private hanno trasmesso parte della prima serie doppiata in italiano. Nell'edizione italiana sono stati doppiati soltanto 26 dei 39 episodi originali.\nL'edizione italiana di \"Ultraman\" venne curata dalla New Mark Film S.a.s., una societ\u00e0 di Milano mentre le trasmissioni si ebbero su alcune TV locali dai primi anni ottanta.\nSeguiti.\nNegli anni seguenti sono state prodotte numerose altre serie tra le quali \"Ultraseven\", \"Kaettekita Ultraman\", \"Ultraman Ace\", \"Ultraman Taro\", \"Ultraman Leo\", \"Ultraman 80\", \"Ultraman Tiga\", \"Ultraman Dyna\", \"Ultraman Gaia\", \"Ultraman Cosmos\", \"Ultraman Nexus\", \"Ultraman Max\", \"Ultraman Mebius\" e numerose altre.\nLe serie di Ultraman appartengono al franchise di \"Ultra\".\nParallelamente alle serie televisive, nei cinema giapponesi sono stati proiettati numerosi lungometraggi che ampliavano o aggiungevano dettagli alle serie tv in onda in quel periodo.\nFilm reboot.\nHideaki Anno e Shinji Higuchi nel 2019 avevano annunciato che avrebbero realizzato un progetto dedicato a Ultraman, intitolato \"Shin Ultraman\". Il primo teaser del film \u00e8 stato pubblicato online il 28 gennaio 2021. Nel Teaser vengono mostrati i protagonisti, il design dei mostri e il protagonista Ultraman."}
{"id": "134972", "revid": "123948010", "url": "https://it.wikipedia.org/wiki?curid=134972", "title": "Sbandieratore", "text": "Lo sbandieratore \u00e8 un artista che si esibisce facendo compiere evoluzioni ad una o pi\u00f9 bandiere.\nStoria.\nGli sbandieratori nacquero alla fine del XIV secolo come \"segnalatori\" durante il periodo di guerra. La presenza della bandiera tra le truppe comunali era il segno dell'orgoglio cittadino ed esprimeva un'esigenza tattica, come punto di riferimento durante il combattimento. Gli sbandieratori, infatti, servivano per comunicare con i reparti attraverso lanci e sventolii dei vessilli, indicando, in questo modo, l'attimo pi\u00f9 propizio per l'attacco, i movimenti da effettuare con le truppe e le fasi salienti della battaglia, secondo un codice ben preciso. Il telo della bandiera era realizzato con una striscia di stoffa o di pelle in diversi e molteplici colori, in modo tale che gli sbandieratori potessero essere riconosciuti dalle proprie truppe.\nIl maneggio delle bandiere era affidato a bravi militi che avevano il compito di difendere le proprie insegne sino alla morte. Dovevano essere fedeli, discreti ed ingegnosi oltre che istruiti in diverse lingue per comunicare coi nemici sul campo di battaglia. Se i nemici catturavano uno sbandieratore, questi, nonostante violenze e torture, non doveva assolutamente rivelare i segreti e i segnali che gelosamente custodiva.\nNelle accademie militari e nei collegi di educazione militare veniva insegnata \"l'arte di sventolar la bandiera\", poich\u00e9 i Signori d'Italia vedevano in questo un nucleo di difensori utili al mantenimento del proprio principato. In seguito, nel Seicento, presso le corti dei grandi principi italiani era frequente l'esercitare dei giochi di bandiere in modo da intrattenere i cavalieri e le dame.\nIn Cina, l'antico Sun Tzu suggerisce l'utilizzo di bandiere e vessilli di giorno e di tamburi e campane di notte per migliorare l'organizzazione dei reparti nella foga della battaglia: \"essi sono gli occhi e le orecchie delle truppe.\"\nSe l'alfiere, sebbene giovane e forte, pu\u00f2 essere sopraffatto, la bandiera deve essere salva.\nDi tutto questo oggi e rimasto l'aspetto estetico e lo spettacolo che determinano un'atmosfera di festa: uno sventolio preciso e multicolore scandito dai tempi indicati dai tamburi e dalle chiarine.\nGli sbandieratori in campo religioso e folcloristico.\nGli sbandieratori in campo religioso e folkloristico e non militare, sono nati probabilmente intorno all'anno 1100-1200, a Carovigno, con la nascita della \"Nzegna\". Secondo la leggenda, un signore di Conversano invalido, una notte sogn\u00f2 la Madonna di Belvedere, che chiedeva di andarla a venerare a Carovigno, in provincia di Brindisi. Il conte, arrivato nella cittadina, chiese informazioni riguardo al Santuario di Maria Santissima di Belvedere, ma nessuno conosceva quel luogo, gli indicarono solo una contrada, a qualche chilometro a nord est del paese. Qui, trov\u00f2 un pastore in cerca della sua \"vaccherella\" smarrita e insieme ai suoi aiutanti iniziarono a cercarla. Un servo del Conte, trov\u00f2 in una grotta coperta di cespugli, la vaccherella in ginocchio davanti a un'immagine di una signora, tenente in braccio un bambino. Il conte riconobbe subito quell'immagine sognata precedentemente e miracolosamente si alz\u00f2 in piedi senza stampelle. Per la gioia, il pastore prese un bastone e ci attacc\u00f2 un fazzoletto multicolore iniziando a lanciarlo e sventolarlo in aria, anche per farsi vedere dagli altri e attirare l'attenzione. Da questa vicenda, ogni anno il luned\u00ec, marted\u00ec e sabato dopo Pasqua, viene \"battuta\" la Nzegna, che consiste nello sventolare, lanciare e girare intorno al corpo una bandiera multi colore, a ritmo di musica. Questo accade intorno alle ore 12 ed \u00e8 eseguito da due sbandieratori che secondo la leggenda sarebbero i discendenti del pastore. Secondo alcuni, la Nzegna \u00e8 la pi\u00f9 antica forma di sbandieramento legato al culto religioso in Italia. Oggi a Carovigno, vi sono tre gruppi di sbandieratori (Nzegna, Rione Terra e Carvinati) che si esibiscono in varie manifestazioni nell'arco dell'anno in campo religioso (come nelle processioni) ma anche in campo sportivo, come giochi nazionali, andando in giro per l'Italia e per il mondo, diffondendo cos\u00ec questa antica manifestazione carovignese.\nLo sbandieratore oggi.\nEsistono, in Italia, moltissimi gruppi di sbandieratori attivi, che usano la bandiera secondo differenti scuole.\nEsistono ad oggi due Associazioni che racchiudono e tutelano le singole associazioni: \nAlcuni gruppi di sbandieratori (provenienti per lo pi\u00f9 dalla Toscana, Emilia-Romagna, Lazio e dalle Marche), oltre alle esibizioni di tipo tecnico, affiancano veri e propri spettacoli narrativi di piazza, in cui l'arte del maneggiare la bandiera \u00e8 contaminata da elementi quali la danza e la recitazione.\nA livello europeo, si distinguono la Federazione Tedesca della Bandiera e la Federazione del Nord-Brabante, come tra le maggiori organizzazioni di bandiera al mondo, dopo quelle federali italiane.\nDal 1990 esiste a Rosario, Argentina, il Gruppo Storico del Centro Toscano, formazione unica di sbandieratori nel continente americano."}
{"id": "134975", "revid": "1494169", "url": "https://it.wikipedia.org/wiki?curid=134975", "title": "Alfiere", "text": ""}
{"id": "134979", "revid": "466539", "url": "https://it.wikipedia.org/wiki?curid=134979", "title": "Lago Ladoga", "text": "Il lago L\u00e0doga (, \"Lado\u017eskoe ozero\", in finlandese \"Laatokka\") \u00e8 il lago pi\u00f9 grande d'Europa, situato in Carelia e nell'Oblast' di Leningrado nel nord ovest della Russia europea, vicino ai confini con la Finlandia.\nGeografia.\nL'area del lago \u00e8 di (incluse le isole interne). Il lago ha circa 660 isole con un'area totale di 435 km\u00b2. La maggior parte delle isole sono situate vicino alla costa nord occidentale, tra di loro le famose isole Valaam e l'isola Konevec; una delle isole pi\u00f9 grandi del lago \u00e8 Mantsinsaari, situata presso la costa nord-orientale. Il lago contiene un volume d'acqua di , la sua profondit\u00e0 media \u00e8 di circa 52 metri.\nL'area del bacino \u00e8 di 276.000 km\u00b2 e comprende circa 50.000 laghi e 3.500 fiumi pi\u00f9 lunghi di 10\u00a0km. Circa l'85% dell'acqua del lago viene portata dai tre pi\u00f9 importanti immissari:\nL'unico emissario \u00e8 la Neva, che sbocca nel golfo di Finlandia del mar Baltico e sul cui delta sorge San Pietroburgo.\nIl lago comunica con il lago Onega attraverso il canale Mar Bianco-Mar Baltico, che lo costeggia lungo la costa meridionale.\nNel Ladoga vive una sottospecie endemica di foca degli anelli, la foca del Ladoga.\nStoria.\nNel X secolo venne costruito sull'isola di Valaam (in finlandese \"Valamo\"), l'isola pi\u00f9 grande dell'omonimo arcipelago nel lago Ladoga, il monastero di Valaam che fu abbandonato tra 1611-1715, poi restaurato nel XVIII secolo, ed evacuato nel 1940 dalla Finlandia durante la guerra d'inverno. Nel 1989 le attivit\u00e0 del monastero hanno ripreso vita. Sull'isola Konevec si trovano un altro monastero ed edifici religiosi connessi.\nDal 1617 al 1721 il confine tra l'Impero svedese e quello russo venne disegnato attraverso il lago Ladoga, come pi\u00f9 tardi tra il 1812 e il 1940 avvenne per il confine tra Finlandia e Russia. Durante l'assedio di Leningrado, 1941-1944, il lago Ladoga forniva l'unico accesso alla citt\u00e0 assediata. I rifornimenti venivano trasportati a Leningrado (ora San Pietroburgo) con camion sulle strade ghiacciate (la \"Strada della Vita\") in inverno, e con barche in estate.\nFilm.\nIl film del 2003 \"Il ritorno\" (\"Vozvra\u0161cenie\" in lingua originale), diretto da Andrej Zvjagincev, \u00e8 stato girato sul e attorno al lago Ladoga e al golfo di Finlandia."}
{"id": "134981", "revid": "1305772", "url": "https://it.wikipedia.org/wiki?curid=134981", "title": "Ladoga", "text": "Il toponimo Ladoga, , si pu\u00f2 riferire:\ntutti nella Russia europea.\nIndica inoltre:"}
{"id": "134985", "revid": "125821652", "url": "https://it.wikipedia.org/wiki?curid=134985", "title": "Golfo di Finlandia", "text": "Il golfo di Finlandia (in finlandese \"Suomenlahti\"; in estone \"Soome laht\"; in russo \u0424\u0438\u0301\u043d\u0441\u043a\u0438\u0439 \u0437\u0430\u043b\u0438\u0301\u0432, \"F\u00ednskij zal\u00edv\"; in svedese \"Finska viken\") si trova nella parte orientale del mar Baltico.\n Bagna la Finlandia a sud, l'Estonia a nord e raggiunge ad est la foce della Neva, presso la citt\u00e0 di San Pietroburgo in Russia. Oltre a questa vi si affacciano le citt\u00e0 di Helsinki, Porvoo e Vyborg sulla costa settentrionale, Tallinn e Narva-J\u00f5esuu, localit\u00e0 nei pressi di Narva, su quella meridionale."}
{"id": "134989", "revid": "712828", "url": "https://it.wikipedia.org/wiki?curid=134989", "title": "Godric Grifondoro", "text": ""}
{"id": "134990", "revid": "712828", "url": "https://it.wikipedia.org/wiki?curid=134990", "title": "Priscilla Corvonero", "text": ""}
{"id": "134991", "revid": "712828", "url": "https://it.wikipedia.org/wiki?curid=134991", "title": "Tosca Tassorosso", "text": ""}
{"id": "134998", "revid": "339392", "url": "https://it.wikipedia.org/wiki?curid=134998", "title": "Rifiuti solidi urbani", "text": ""}
{"id": "135001", "revid": "1611759", "url": "https://it.wikipedia.org/wiki?curid=135001", "title": "Meteora", "text": "Una meteora (comunemente chiamata anche stella cadente) \u00e8 un frammento di asteroide o altro corpo celeste che, entrando all'interno dell'atmosfera terrestre, si incendia a causa dell'attrito. I meteoroidi penetrano nella nostra atmosfera con velocit\u00e0 comprese fra 11,2 e 72,8\u00a0km/s, subendo una notevole pressione dinamica che ne riscalda la superficie. Ciascun urto con le molecole d'aria libera un'energia termica dell'ordine di 100 eV; quindi, a una altezza di 80\u201390\u00a0km, la temperatura del corpo raggiunge i 2500 K e la sua materia comincia a sublimare. Proseguendo nella sua caduta, si avvia un processo noto come \"ablazione\": il meteoroide comincia a perdere progressivamente massa, lasciando dietro di s\u00e9 gocce di materia fusa. Gli atomi del meteoroide e le molecole atmosferiche, a causa degli urti reciproci, si ionizzano. La radiazione emessa nella banda del visibile deriva per il 90% dai processi di ablazione del corpo e per il resto dalla ricombinazione elettronica dei gas atmosferici eccitati. Dal suolo un osservatore vedr\u00e0 quindi una scia luminosa: la meteora. Una meteora \u00e8 composta di due parti: la testa e la scia. La testa della meteora contiene il meteoroide in progressivo disfacimento avvolto da gas ionizzati, mentre la scia \u00e8 una lunga colonna di plasma, visibile solo per qualche secondo.\nIl meteoroide pu\u00f2 essere anche formato da detriti spaziali generati dall'uomo durante le numerose spedizioni orbitali o da satelliti danneggiati da impatti con altri corpi, ma anche da parti dei serbatoi dei razzi o da semplice spazzatura.\nUna meteora molto brillante viene chiamata bolide. L'International Meteor Organization (IMO) definisce bolide una meteora di magnitudine apparente pari a -3 o pi\u00f9 luminosa. D'altra parte, la sezione meteore della British Astronomical Association ha una definizione molto pi\u00f9 rigorosa, indicando come limite inferiore una magnitudine pari a -5.\nSe non si \u00e8 gi\u00e0 dissolto nell'aria, il meteoroide rallenta fino a 3\u00a0km/s, l'ablazione e l'emissione di luce cessano, entrando cos\u00ec nella fase di volo buio; se il meteoroide sopravvive al transito nell'atmosfera e allo schianto sulla superficie, l'oggetto risultante \u00e8 chiamato meteorite e colpendo la Terra pu\u00f2 produrre un cratere meteoritico.\nIl materiale terrestre fuso \"schizzato\" fuori da un cratere, si chiama impattite.\nLe particelle di polvere meteoriche rilasciate da meteoriti in caduta possono persistere nell'atmosfera per diversi mesi. Possono avere effetti sul clima, diffondendo radiazioni elettromagnetiche e/o catalizzando reazioni chimiche nell'atmosfera superiore.\nUno studio basato sull'evento di \u010celjabinsk ha approfondito le dinamiche alla base delle esplosioni dei meteorodi quando essi vengono a contatto con l'atmosfera terrestre: i ricercatori hanno analizzato gli scambi energetici che avvengono all'interno del corpo celeste in seguito alla presenza di aria ad alta pressione davanti a esso e di un vuoto d'aria dietro di esso. I materiali che compongono l'oggetto reagirebbero a contatto con l'aria creando crepe in cui si insinua l'aria ad alta velocit\u00e0 prima frenandolo e poi facendolo esplodere\nScie di ionizzazione.\nDurante l'ingresso di un meteoroide nell'atmosfera superiore, le molecole atmosferiche vengono eccitate dal passaggio della meteora e si crea una scia di ionizzazione. Tali scie possono persistere anche per 45 minuti. Piccoli meteoroidi delle dimensioni di granelli di sabbia entrano nell'atmosfera costantemente, e quindi le scie di ionizzazione possono essere trovate continuamente nell'atmosfera superiore. Quando le onde radio sono riflesse da queste scie, si parla di \"comunicazione meteor scatter\".\nIl \"meteor scatter\" \u00e8 stato usato per sperimentare sistemi di comunicazione militari sicuri da utilizzare in battaglia. L'idea base di questo sistema \u00e8 che una scia ionizzata si comporta come uno specchio, e le onde radio che le incontrano vengono riflesse. La sicurezza deriva dal fatto che, proprio come di fronte a un vero specchio, dove ci\u00f2 che si vede dipende dalle posizioni reciproche, solo le stazioni riceventi nella corretta posizione possono ascoltare la trasmissione. Data la natura sporadica delle meteore, tali sistemi sono limitati a basse frequenze di trasferimento dei dati, tipicamente 459600 baud.\nI radioamatori talvolta utilizzano le comunicazioni meteor scatter su bande VHF. Le informazioni sui ghiacciai delle montagne della Sierra Nevada, in California, inviate da stazioni remote, sono trasmesse utilizzando il meteor scatter.\nI radar meteorici sono strumenti altamente sensibili in grado di registrare la scia di plasma prodotta nell'atmosfera da un meteoroide del peso di pochi milionesimi di grammo e possono stimare densit\u00e0 e velocit\u00e0 del vento nell'atmosfera misurando il tempo di decadimento e l'effetto Doppler di una scia meteorica.\nI meteoroidi di notevoli dimensioni possono lasciarsi dietro scie di ionizzazione molto lunghe, che possono anche interagire con il campo magnetico terrestre. Quando la scia si dissipa, possono essere rilasciati diversi megawatt di energia elettromagnetica, con un picco dello spettro di potenza nelle frequenze audio. Curiosamente, anche se le onde sono elettromagnetiche, possono essere sentite: sono abbastanza potenti da far vibrare erba, piante, occhiali, capelli ricci e altri materiali. Uno studio NASA ha approfondito nel dettaglio il fenomeno uditivo.\nCredenze.\nPresso le trib\u00f9 dei Nilo Camiti Masai le meteore sono considerate gli occhi del Dio-padre Ngai che manda questi oggetti per vedere da vicino gli uomini."}
{"id": "135003", "revid": "12760", "url": "https://it.wikipedia.org/wiki?curid=135003", "title": "Stella cadente", "text": ""}
{"id": "135005", "revid": "1226", "url": "https://it.wikipedia.org/wiki?curid=135005", "title": "Edmond Hamilton", "text": "\u00c8 considerato uno dei maggiori autori del filone della space opera.\nBiografia.\nNato a Youngstown, nell'Ohio, nel 1904 da una famiglia economicamente decaduta di origini borghesi, Hamilton trascorse la sua infanzia in una fattoria finch\u00e9 la famiglia, riacquistato un po' di benessere, si trasfer\u00ec a Newcastle in Pennsylvania.\nIl giovane Edmond, brillante negli studi e dal carattere introverso e sognatore, fece il suo esordio letterario in fantascienza nel 1926 pubblicando su \"Weird Tales\", allora la principale rivista statunitense dedicata alla letteratura fantastica, il racconto \"Il Dio-Mostro di Mamurth\" (\"The Monster-God of Mamurth\"). La popolarit\u00e0 giunse nel 1928 con il racconto lungo \"I soli che si scontrano\", primo di una fortunata serie ispirata alla pi\u00f9 classica space opera, della quale Hamilton fu subito considerato uno dei principali esponenti.\nLa sua fama si consolid\u00f2 negli anni trenta con una serie di opere fra cui la famosa serie di \"Capitan Futuro\", da cui fu in seguito realizzata una serie animata giapponese.\nNel 1940 Hamilton conobbe a Los Angeles la scrittrice Leigh Brackett che aveva esordito proprio in quell'anno con un racconto su \"Astounding\" e che in seguito sarebbe diventata uno dei nomi pi\u00f9 famosi della fantascienza. I due si sposarono il 31 dicembre 1946 in California in mezzo ad amici quali Jack Williamson, Ray Bradbury, Henry Kuttner e molti altri.\nLa prosa pi\u00f9 raffinata ed elegante della Brackett influenz\u00f2 molto Hamilton, contribuendo notevolmente alla qualit\u00e0 delle sue opere successive, che univano all'avventura e al sense of wonder delle opere giovanili una pi\u00f9 profonda caratterizzazione umana.\nOpere.\nElenco parziale (dove tradotte, \u00e8 indicata la prima edizione in italiano)"}
{"id": "135007", "revid": "15756", "url": "https://it.wikipedia.org/wiki?curid=135007", "title": "E. E. Smith", "text": "Biografia.\nNato il 2 maggio 1890 a Sheboygan, Wisconsin da Fred J.Smith e Caroline Mills Smith e penultimo di cinque figli. Il padre era un ex baleniere che lavorava per una compagnia di navigazione dei Grandi Laghi. Lo stesso anno la famiglia si trasfer\u00ec a Spokane, Washington, dove il padre fond\u00f2 una ditta di falegnameria. Non avendo avuto molto successo in seguito si trasferirono di nuovo in una fattoria nell'Idaho dove si mantennero coltivando patate per i vagoni ristorante della Great Northern Railroad.\nIl giovane Smith frequent\u00f2 le scuole elementari a Spokane e le medie superiori a Priest River e intanto aiutava la famiglia facendo il boscaiolo. A diciotto anni, in seguito ad un litigio col padre, lasci\u00f2 la fattoria e torn\u00f2 a Spokane dove lavor\u00f2 per un certo tempo come conducente di tram.\nCon l'aiuto economico dei fratelli maggiori David e Rachel si iscrisse all'Universit\u00e0 dell'Idaho e dopo il primo anno decise di diventare ingegnere civile. A diciannove anni lavor\u00f2 alla costruzione della ferrovia che andava dal Montana al Canada, ma la durezza del territorio lo convinse a cambiare carriera. Mentre cercava di guadagnare i soldi per riprendere gli studi rimase ferito in un incendio in una pensione e riport\u00f2 una frattura ad un polso che lo torment\u00f2 per una decina d'anni. Ancora una volta i fratelli lo aiutarono a pagarsi l'universit\u00e0 e Smith riusc\u00ec a diplomarsi in ingegneria chimica. Ottenne poi un posto a Washington presso l'ufficio pesi e misure. Durante il viaggio per la capitale fece tappa a Boise (Idaho), per incontrare Jeanne Craig McDougall, la sorella del suo compagno di stanza all'universit\u00e0. I due si scrivevano da tempo e appena incontrati decisero di fidanzarsi. Smith prosegu\u00ec per Washington dove inizi\u00f2 a lavorare e nel 1915 aveva risparmiato abbastanza soldi per sposarsi. Poco dopo Jeanne trov\u00f2 lavoro come stenografa e Smith pot\u00e9 proseguire gli studi alla George Washington University dove ottenne il dottorato di ricerca nel 1919. Alla fine della guerra fu assunto da F.W. Stock &amp; Sons come responsabile chimico, specializzato nel campo dei preparati per ciambelle, dove lavor\u00f2 fino al 1936.\nLa carriera di scrittore di Smith inizi\u00f2 nel 1915 quando la signora Lee Hawkins Garby, moglie di un suo ex compagno di studi, gli propose una collaborazione per un racconto ambientato nello spazio: mentre lei si sarebbe occupata del lato romantico, lui avrebbe fornito la componente scientifica e avventurosa. Essendo gi\u00e0 un lettore di \"Argosy\" e fan di autori come H.G. Wells, Jules Verne Edgar Rice Burroughs Smith accett\u00f2 al volo, ma dopo circa due anni di lavoro l'interesse dei due si spense.\nNel 1919 Smith riprese in mano il racconto e lo concluse da solo. L'anno dopo cominci\u00f2 a inviarlo a numerosi editori ottenendo per\u00f2 una raffica di rifiuti finch\u00e9, nel 1927 lo sped\u00ec ad \"Amazing Stories\". L'opera fu pubblicata col titolo di \"L'allodola dello spazio\" (\"Skylark of Space\") e Smith ottenne un compenso di 125 dollari che divise con la signora Garby.\nFino alla seconda guerra mondiale continu\u00f2 a sviluppare la serie dell'allodola dello spazio e gett\u00f2 le basi di un nuovo ciclo: quello dei \"Lensman\", l'altra sua opera pi\u00f9 famosa.\nDopo Pearl Harbor si arruol\u00f2 nell'esercito dove fu assegnato alla produzione di esplosivi. Nel 1945 torn\u00f2 all'attivit\u00e0 dei preparati per ciambelle fino al 1957, anno della pensione, tuttavia non abbandon\u00f2 mai la scrittura.\nIl 1\u00ba settembre 1963, al \"21\u00ba Congresso mondiale di fantascienza\" a Washington, Smith, ormai ultrasettantenne e quasi cieco, ricevette il premio alla carriera (\"Hall of Fame\").\nMor\u00ec il 31 agosto 1965 per un attacco cardiaco, due settimane dopo la pubblicazione della sua ultima opera: \"Allodola DuQuesne\".\nStile.\nLetterariamente la produzione di Smith lascia molto a desiderare: le trame sono elementari, la caratterizzazione dei personaggi quasi assente, le avventure per quanto colorite e incalzanti diventano spesso ripetitive; inoltre (specialmente nella saga dei \"Lensmen\") l'autore mostra un debole per le \"escalation\" fra la dimensione, il numero e la potenza distruttiva delle astronavi coinvolte nelle vicende che descrive, tanto che la descrizione di colossali strutture \"pi\u00f9 grandi del buon senso\" \u00e8 diventata un ben definito archetipo della fantascienza pi\u00f9 infantile (come nelle fortunate saghe di \"Star Trek\" e \"Guerre stellari\", per intenderci).\nL'importanza di Smith tuttavia rimane, per il ruolo \"pionieristico\" che ha ricoperto nei confronti della \"seconda generazione\" degli scrittori di fantascienza (Asimov, Clarke, Heinlein), e per la fascinazione che le sue fantasie suscitarono fra alcuni esponenti della Beat Generation, primo fra tutti William Burroughs, cosa che facilit\u00f2 l'adozione di tropi e tematiche tipiche della fantascienza nella letteratura d'avanguardia."}
{"id": "135010", "revid": "226458", "url": "https://it.wikipedia.org/wiki?curid=135010", "title": "Istituto per la cooperazione nello spazio", "text": "L'istituto per la cooperazione nello spazio (ICIS - \"Institute for Cooperation In Space\") \u00e8 un'organizzazione \"non-profit\" la cui missione consiste nel sensibilizzare l'opinione pubblica sul motivo per cui le armi spaziali dovrebbero essere bandite.\nL'ICIS venne creato nel 2001 dalla dottoressa Carol Rosin, gi\u00e0 collaboratrice di Wernher von Braun e da Alfred Webre, ex ricercatore in scienze politiche e sociali allo Stanford Research Institute. L'ICIS continua ora i progetti dell'ISCOS (Institute for Security and Cooperation in Outer Space), fondato sempre da Carol Rosin nel 1983.\nL'ICIS \u00e8 ovviamente promotore del trattato per la preservazione dello spazio (Space Preservation Treaty). \nLa politica dell'ICIS si basa sull'utilit\u00e0 del bando delle armi spaziali al fine di orientare la ricerca sull'argomento verso progetti esplorativi."}
{"id": "135012", "revid": "123753953", "url": "https://it.wikipedia.org/wiki?curid=135012", "title": "Lex Canuleia", "text": "La legge Canuleia (in latino, \"lex Canuleia de conubio patrum et plebis\") fu una legge proposta dal tribuno della plebe Gaio Canuleio nel 445 a.C., con la quale venne abolito il divieto di nozze tra patrizi e plebei. Tale divieto risalente alle tradizioni dell'epoca arcaica di Roma e codificato dalle Leggi delle XII tavole, entrate in vigore nel 450 a.C.\nLa \"lex Canuleia\", dato il suo particolare \"iter\", \u00e8 ricordata anche come plebiscitum Canuleium.\nContesto.\nEssendo consoli Marco Genucio Augurino e Gaio Curzio Filone, un acceso dibattito politico scoppi\u00f2 a Roma fra l'ordine patrizio e l'ordine plebeo. Da anni veniva ripresentata la Lex Terentilia, che voleva mettere un limite al potere dei consoli. Solo l'anno precedente, l'azione di Publio Scapzio convinse la plebe e le trib\u00f9 a rivendicare al popolo romano la propriet\u00e0 di un territorio che Ardea e Ariccia si contendevano. Il fatto aggiunse antagonismo fra la plebe e il patriziato; quest'ultimo, attraverso i consoli, voleva gestire la situazione in modo differente.\nCome narra Tito Livio:\nLa plebe cominci\u00f2 dunque la sua secolare scalata alle massime istituzioni romane.\nReazione.\nQuando il tribuno della plebe Gaio Canuleio present\u00f2 la sua legge, l'effetto fu dirompente. Il patriziato romano si oppose. In pericolo era la gestione del potere. Ma naturalmente le motivazioni addotte furono del tutto diverse:\nIn realt\u00e0 la lex Canuleia non poteva all'epoca essere definita come una lex, n\u00e9 tanto meno come un vero e proprio plebiscito: infatti, l'iter legis doveva iniziare necessariamente con la proposta (\"rogatio\") da parte di un magistrato maggiore (mentre Canuleio era un tribuno della plebe); non poteva essere nemmeno un plebiscito perch\u00e9 all'epoca dell'emanazione della lex Canuleia, il plebiscito vincolava ancora solo i plebei, mentre questa norma interessava e vincolava necessariamente anche i patrizi. Fu, quindi, pi\u00f9 precisamente, un accordo concluso tra i rappresentanti patrizi e quelli plebei. Tuttavia, dal 287 a.C., con la lex Hortensia, il plebiscito fu equiparato alla \"lex\" e, pertanto, questo atto normativo \u00e8 passato alla storia come \"lex Canuleia\" o \"plebiscitum Canuleium\".\n\"All'inizio dell'anno\", Canuleio present\u00f2 la legge, poco dopo che furono eletti i consoli, per avere pi\u00f9 tempo di farla discutere. Se non fosse stata approvata prima dell'elezione dei successivi consoli, la legge avrebbe dovuto essere ripresentata. \nIl metodo migliore per non discutere e quindi non approvare la legge era la guerra. Se un nemico si avvicinava alla citt\u00e0, la plebe veniva chiamata alle armi e, sottoposta alla legge marziale, non poteva votare. La storia della Lex Terentilia, per esempio, \u00e8 costellata di interventi di Equi, Volsci e Sabini opportunamente sollevatisi ogni volta che la legge veniva proposta.\nCanuleio resistette e convoc\u00f2 l'assemblea popolare. I consoli, espressione del patriziato, si batterono contro la legge. Tra le ragioni addotte, Livio ne ricorda una:\nParticolarmente rilevante \u00e8 un'argomentazione portata avanti da Canuleio:\nUna \"gens\" come i Claudii, proveniente dalla nemica Sabina, era stata accolta a Roma, aveva ricevuto terre in dotazione, era stata annoverata come patrizia. Canuleio si domandava retoricamente come mai, se uno straniero poteva diventare patrizio e quindi console, l'accesso alla pi\u00f9 alta magistratura era negata ad un \"civis romanus\" solo perch\u00e9 plebeo.\nLa Repubblica romana, infatti, era stata assai attenta a legare con vincoli matrimoniali (e quindi economici) le varie famiglie delle classi superiori dei popoli vicini, che in tempi pi\u00f9 o meno lontani erano stati nemici. La rete di alleanze matrimoniali iniziate in tempi tanto remoti permise a Roma la sopravvivenza durante le guerre sannitiche e soprattutto durante l'invasione di Annibale e la Seconda guerra punica.\nLa diatriba toccava anche aspetti religiosi: ai plebei era precluso il consolato anche perch\u00e9 essi non possedevano il \"diritto di auspicio\" e quindi non potevano guidare l'esercito.\nAlla fine, i patrizi concessero la presentazione della legge, convinti che i tribuni, gratificati, non avrebbero presentato la parallela legge per il consolato ai plebei e questi avrebbero accettato la leva militare contro i nemici esterni. Il parziale successo infiamm\u00f2 ancor pi\u00f9 gli animi. I tribuni, visto il successo di Canuleio, accentuarono la pressione. Per il consolato ai plebei si giunse al compromesso: sarebbero stati eletti dei tribuni consolari, una figura politica simile al consolato come potere ma senza il nome e il titolo (consentendo di rispettare la forma che voleva il consolato riservato ai patrizi).\nLa legge Canuleia fu sottoposta a votazione e, come ricorda Cicerone:\nSecondo la tesi avanzata da parte della dottrina, i tribuni militari avevano una funzione diversa rispetto a quella dei consoli e non rappresentavano un modo per permettere ai plebei di poter accedere ai vertici dello stato. La facolt\u00e0 di compiere per intero il cursus honorum sarebbe stata ottenuta solo mediante la promulgazione delle leggi Licinie Sestie. Secondo tale teoria la lex Canuleia aveva esclusivamente la finalit\u00e0 di rimuovere il divieto di connubium introdotto da un passo della legge delle XII tavole stimato come iniquo. La societ\u00e0 romana non era pronta ad una equiparazione tra le due classi sociali, tuttavia cos\u00ec facendo si garantiva quantomeno ai plebei di ambire ad un'ascesa sociale grazie allo strumento del matrimonio. "}
{"id": "135017", "revid": "52076", "url": "https://it.wikipedia.org/wiki?curid=135017", "title": "Trattato per la preservazione dello spazio", "text": ""}
{"id": "135026", "revid": "174925", "url": "https://it.wikipedia.org/wiki?curid=135026", "title": "Asintoto", "text": "Una retta \u00e8 detta \"asintoto\" del grafico di una funzione quando la distanza di un punto qualsiasi della funzione da tale retta tende a 0 al tendere all'formula_1 dell'ascissa o dell'ordinata del punto.\nIl termine asintoto \u00e8 utilizzato in matematica per designare una retta, o pi\u00f9 generalmente una curva, alla quale si avvicina indefinitamente una funzione data. Con il termine \"asintoto\", senza ulteriori specificazioni, si intende, genericamente, una retta, a meno che dal contesto non emerga un altro significato, quando si vuole essere pi\u00f9 specifici si parla di retta asintotica o, pi\u00f9 in generale, di curva asintotica.\nDefinizione.\nIn matematica espressioni come \"avvicinarsi indefinitamente\" (o l'equivalente \"tendere a\") non sono definite rigorosamente, se non utilizzando in modo esplicito il concetto di limite. Volendo adottare un linguaggio pi\u00f9 conforme a quello che si impiega nello studio dei limiti, si pu\u00f2 dire che \"la curva A \u00e8 un asintoto della curva C\" se, comunque si fissi una distanza minima, esiste un tratto contiguo, non limitato, della curva C che dista dall'asintoto A meno della distanza minima fissata.\nIn generale, la curva C pu\u00f2 intersecare anche pi\u00f9 volte il suo asintoto A. Tuttavia storicamente e in modo intuitivo, l'asintoto era considerato una curva A alla quale la nostra curva C si avvicina senza mai raggiungerla. Questo rende ragione della etimologia del termine, che deriva dal greco \u1f00\u03c3\u03cd\u03bc\u03c0\u03c4\u03c9\u03c4\u03bf\u03c2 \"a-s\u00fdm-pt\u014dtos\", dove \"a-\" ha un valore privativo, mentre \"s\u00fdm-pt\u014dtos\" \u00e8 composto da \"syn-\", \"con\", e \"pt\u014dt\u00f3s\", un aggettivo che connota ci\u00f2 che \"cade\". Dunque \"s\u00fdm-pt\u014dtos\" descrive ci\u00f2 che \"cade assieme\", ovvero ci\u00f2 che \"interseca\", e \"a-s\u00fdm-pt\u014dtos\" etimologicamente descrive ci\u00f2 che \"non interseca\", nel senso che si diceva poco fa. Volendo si pu\u00f2 fare ricorso ad un linguaggio figurato e dire che c'\u00e8 una \"intersezione all'infinito\" fra A e C. \u00c8 questa particolare \"intersezione all'infinito\" che rende A \"asintoto\" di C.\nRette asintotiche.\nAsintoto verticale.\nLa retta di equazione formula_2 \u00e8 asintoto verticale alla curva rappresentativa della funzione formula_3, se vale almeno una delle seguenti relazioni\nLa retta di equazione formula_2 pu\u00f2 essere asintoto verticale ascendente o discendente a seconda che formula_7 tenda a pi\u00f9 infinito o a meno infinito. In generale la ricerca degli asintoti verticali per una funzione si effettua calcolando i limiti destro e sinistro (o uno di questi), e, in tal caso, vale comunque la definizione data.\nPer esempio la funzione tangente ha un numero infinito di asintoti verticali in corrispondenza dei valori formula_8 con formula_9, cio\u00e8 le rette formula_10 sono asintoti verticali.\nUn altro esempio \u00e8 il logaritmo naturale il quale ha come asintoto verticale la retta formula_11.\nAsintoto orizzontale.\nLa retta di equazione formula_12 \u00e8 asintoto orizzontale alla curva di equazione formula_3, se:\nIn generale, si ha un asintoto orizzontale quando la funzione \u00e8 scrivibile nella forma: formula_15\ndove formula_16 \u00e8 una funzione infinitesima nell'intorno dell'infinito (tende a zero per formula_17 tendente ad infinito) e formula_18 \u00e8 un valore finito.\nAsintoto obliquo.\nA volte pu\u00f2 esistere un asintoto obliquo, ovvero la funzione tende asintoticamente ad una retta di equazione formula_19.\nQuesto accade quando si ha \ne una condizione analoga si ha per i limiti a formula_21.\nEsiste un teorema che afferma che la condizione necessaria e sufficiente affinch\u00e9 formula_19 sia asintoto obliquo del grafico di formula_7 per formula_24 \u00e8 che esista finito:\ne che esista finito anche:\nL'enunciato per formula_29 \u00e8 identico.\nCome esempio notevole consideriamo la funzione\nil cui grafico \u00e8 contenuto in una iperbole. Si pu\u00f2 facilmente verificare che le rette formula_31 sono asintoti rispettivamente a formula_32.\nPunto di vista proiettivo.\nLe tre situazioni precedenti ne formano solo una in geometria proiettiva, con un asintoto visto come tangente all'infinito.\nAltri asintoti.\nPunto asintotico.\nUn esempio \u00e8 la spirale.\nCurva asintotica.\nUna curva di equazione formula_33 ammette una parabola asintoto di equazione formula_34 e un'iperbole asintoto di equazione formula_35. La figura costituisce un tridente di Newton."}
{"id": "135032", "revid": "365417", "url": "https://it.wikipedia.org/wiki?curid=135032", "title": "Ciclo di Dune", "text": "Il Ciclo di Dune \u00e8 una serie di sei romanzi di fantascienza scritti da Frank Herbert fra il 1965 e il 1985.\nIl ciclo \u00e8 ambientato prevalentemente sul pianeta Arrakis, chiamato anche \"Dune\", una landa desertica e inospitale, unico luogo nella galassia in cui \u00e8 possibile la produzione, la raccolta e la raffinazione del \"Melange\" o \"Spezia\", una preziosa e insostituibile sostanza psichedelica, che permettendo il viaggio interstellare conferendo il dono della premonizione risulta fondamentale per la struttura economica della societ\u00e0 galattica, organizzata in modo simil-feudale attorno al \"Landsraad\", all'Impero e alle Gilde. Arrakis e la sua complessa ecologia fanno da sfondo alla sfida per il controllo del pianeta, narrata inizialmente tra la dinastia Atreides e quella Harkonnen.\nIl primo romanzo \"Dune\" e, in generale l'intera serie di Herbert, hanno influenzato profondamente gli ideatori di mondi fantascientifici, a cominciare da \"Guerre stellari\", per stessa ammissione di George Lucas.\nCon l'ingresso sempre pi\u00f9 importante degli effetti speciali nel cinema statunitense, nel 1984 venne prodotto un film, \"Dune\", diretto da David Lynch, che cerc\u00f2 di condensare in 137 minuti l'intera vicenda del primo romanzo.\nIn seguito al film vennero prodotti anche numerosi videogiochi, di cui \u00e8 in particolare rilevante \"Dune II: battle for Arrakis\", del 1992, in quanto capostipite del genere dei \"real-time strategy games\", mentre nel 2000 venne realizzata una miniserie televisiva, \"Dune il destino dell'universo\", seguita nel 2003 da \"I figli di Dune\", tratta dal secondo e terzo romanzo del ciclo.\nDopo la morte di Frank Herbert, suo figlio Brian Herbert e lo scrittore di fantascienza Kevin J. Anderson produssero alcuni libri ambientati negli anni precedenti il Ciclo (raccolti ne \"Il preludio a Dune\") e negli anni del Jihad Butleriano (raccolti nel ciclo \"Legends of Dune\"), basandosi sugli appunti di Frank Herbert, scoperti una decina di anni dopo la sua morte. Nel 2006 scrissero inoltre il primo romanzo dei sequel del Ciclo, \"I cacciatori di Dune\" e, nel 2007, il volume conclusivo della saga, \"Sandworms of Dune\".\nAmbientazione.\nL'universo immaginario di Dune \u00e8 l'ambientazione politica, fantascientifica e sociale basata sul ciclo di Dune di F. Herbert. Si tratta di uno degli universi immaginari pi\u00f9 complessi, coerenti e dettagliati della fantascienza.\nIl ciclo \u00e8 ambientato prevalentemente sul pianeta \"Arrakis\", chiamato anche \"Dune\", una landa desertica e inospitale, unico luogo di produzione, raccolta e raffinazione del \"Melange\" o \"Spezia\", una preziosa e insostituibile sostanza, fondamentale per la struttura simil feudale della societ\u00e0 galattica, organizzata attorno al \"Landsraad\", un sistema politico simil-feudale, all'Impero e alle Gilde. Arrakis e la sua complessa ecologia fanno da sfondo alla sfida per il controllo del pianeta, narrata inizialmente tra la dinastia Atreides e quella Harkonnen.\nGli eventi narrati in Dune avvengono 24.000 anni nel futuro (26.391 d.C.) e l'intero ciclo di romanzi arriva a coprire circa 16.000 anni di narrazione discontinua.\nOpere derivate.\n\"Il preludio a Dune\".\nTrilogia di romanzi di Brian Herbert e Kevin J. Anderson ambientati alcuni anni prima degli eventi narrati nella serie originaria. \n\"Legends of Dune\".\nSeconda trilogia di Brian Herbert e Kevin J. Anderson ambientata agli albori della civilt\u00e0 di Dune durante il periodo di guerra contro le macchine pensanti denominato Jihad Butleriano. Inedita in italiano.\nCompletamento della serie originale.\nBrian Herbert e Kevin J. Anderson con \"I cacciatori di Dune\" (uscito in Italia nel 2020) e \"I vermi della sabbia di Dune\" (uscito in Italia nel 2021) hanno completato la progressione cronologica della serie originale portando a termine le questioni lasciate aperte dall'ultimo romanzo scritto da Frank Herbert, \"La rifondazione di Dune\". I due romanzi si basano su due pagine e mezzo di appunti ritrovati dal figlio, dopo la morte di Frank Herbert, che avevano il titolo provvisorio di \"Dune 7\". Brian Herbert stesso per\u00f2 riporta altrove che le pagine di appunti lasciate dal padre arrivavano a trenta, contenute in un floppy disk ritrovato dopo la sua morte in una cassetta di sicurezza. Nel 2020 la Fanucci pubblica Dune 7 con il titolo \"I cacciatori di Dune\".\n\"Heroes of Dune\".\nTetralogia interquel di Brian Herbert e Kevin J. Anderson che analizza alcuni personaggi della serie. Finora sono usciti due romanzi, inediti in Italia.\nNon \u00e8 chiaro attualmente se la tetralogia verr\u00e0 mai completata. I titoli successivi \"The Throne of Dune\" (precedentemente pensato col titolo \"Irulan of Dune\") e \"Leto of Dune\" (successivamente pensato col titolo \"The Golden Path of Dune\") sono stati annunciati nel 2010 come titoli sospesi, in favore della trilogia \"Schools of Dune\", successivamente rinominata \"Great Schools of Dune\". Al Duca Leto \u00e8 comunque stato successivamente dedicato il primo volume della trilogia \"The Caladan Trilogy\".\n\"Great Schools of Dune\".\nTrilogia sequel di \"Legends of Dune\" in cui si racconta la nascita delle confraternite presenti nei romanzi successivi: il Bene Gesserit, i Mentat, la Gilda e l'Impero della casata Corrino. I tre romanzi pubblicati sono inediti in Italia.\n\"The Caladan Trilogy\".\nTrilogia che si focalizza sui personaggi del Duca Leto, Lady Jessica e Paul Atreides. A ottobre del 2020 \u00e8 comparso il primo volume, dedicato al Duca Leto. Gli altri due titoli per ora sono solo annunciati. \nRacconti ambientati nell'universo di Dune.\nBrian Herbert e Kevin J. Anderson hanno scritto alcuni racconti ambientati nell'universo fantascientifico di Dune, nessuno dei quali tradotto in italiano.\nI primi cinque racconti elencati sono contenuti nell'antologia \"The Road To Dune\", 2005, compreso \"Sea Child\" apparso su rivista l'anno successivo. L'antologia manca degli ultimi quattro racconti perch\u00e9 scritti successivamente alla sua comparsa, e contiene inoltre anche il racconto \"Spice Planet\", mai presentato prima e che \u00e8 basato su una versione alternativa della saga di \"Dune\". In aggiunta \u00e8 presente anche il racconto di Frank Herbert che d\u00e0 il titolo al volume, gi\u00e0 apparso nell'antologia \"La Strada per Dune\" (\"Eye\", 1985). Una seconda antologia di Brian Herbert e Kevin J. Anderson \u00e8 comparsa nel 2011, \"Tales of Dune\", e contiene sia \"Sea Child\", racconto gi\u00e0 comparso nella precedente antologia, che i successivi due racconti della lista (\"Treasure in the Sand\" e \"Wedding Silk\"). Gli ultimi due racconti, \"Red Plague\" e \"The Waters of Kanly\", sono apparsi solo su rivista e non ancora inclusi in alcuna antologia.\nAltri media.\nVideogiochi.\nNumerosi videogiochi sono basati sul ciclo di Frank Herbert:\nGioco da tavolo.\nIl gioco da tavolo di strategia fu edito nel 1979 dalla Avalon Hill. \u00c8 l'unico basato ufficialmente su \"Dune\": dopo di esso il figlio di Frank Herbert, Brian Herbert, non concesse la licenza per nessun altro prodotto.\n \u00e8 un gioco da tavolo di strategia edito nel 2020 dalla Dire Wolf, e portato in Italia dalla Asmodee. Il gioco riprende i personaggi e l'aspetto artistico del film \"Dune\" del 2021 di Denis Villeneuve.\nGioco di Ruolo.\nIl gioco di ruolo di Dune \u00e8 edito dalla Modiphius Entertainment, ed utilizza il loro sistema 2d20. \nL'edizione italiana \u00e8 curata dalla Need Games.\nInfluenza culturale.\n\"Dune\", e in generale l'intera serie di Herbert, hanno influenzato profondamente l'immaginario fantascientifico, a partire da \"Guerre stellari\". Il primo romanzo detiene il record di vendite nell'ambito del genere fantascientifico, con oltre 12 milioni di copie; nel 1975 in un sondaggio i lettori della rivista \"Locus\" lo elessero il migliore romanzo fantascientifico.\nLe planitiae di Titano portano i nomi di pianeti del ciclo di Dune.\nMusica.\nI Blind Guardian hanno scritto una canzone sull'universo di Dune, \"Traveler in Time\", nel loro album \"Tales from the Twilight World\".\nGli Iron Maiden hanno scritto una canzone su Paul Muad'dib. Inizialmente volevano intitolarla \"Dune\", ma alla richiesta di autorizzazione Frank Herbert neg\u00f2 loro i diritti di uso sul nome; decisero quindi di intitolarla \"To Tame a Land\", titolo con cui risulta presente nel loro album \"Piece of Mind\".\nIl tastierista David Matthews incide nel 1977 l\u2019LP \"Dune\" il cui lato A \u00e8 interamente ispirato al romanzo di Herbert in stile funk-fusion.\nLa cantante e musicista sperimentale Grimes, ispira il suo intero album di esordio Geidi Primes, pubblicato nel 2010 dalla Arbutus Records, alla serie di romanzi.\nI Dvne sono una band progressive metal scozzese il cui nome rimanda chiaramente al ciclo di romanzi scritto da Frank Herbert. Nonostante il nome, il gruppo tratta s\u00ec tematiche fantascientifiche ma non collegate unicamente ai romanzi del \"Ciclo di Dune\"."}
{"id": "135035", "revid": "287204", "url": "https://it.wikipedia.org/wiki?curid=135035", "title": "Impero (Dune)", "text": "L'impero di Dune \u00e8 un immaginario impero galattico descritto nel fantascientifico \"Ciclo di Dune\" ideato dallo scrittore Frank Herbert. L'impero, detto anche il Trono del Leone d'Oro, fu fondato nell'anno 0 dell\"Era della Gilda\" dalla Casa Corrino, che da allora detiene il potere sul \"Landsraad\", il sistema feudale dominato dalle grandi Case. La Casa Corrino \u00e8 originaria di Salusa Secundus, ma prende il suo nome dalla battaglia di Corrino combattuta nell'88 BG nei pressi di Sigma Draconis, battaglia che segn\u00f2 la definitiva ascesa al potere della famiglia. Dal 1487 AG la capitale \u00e8 stata spostata su Kaitain, a seguito di un attacco nucleare da parte di una Casa (poi cancellata dalla storia).\nBuona parte dell'autorit\u00e0 dell'imperatore si basa sulla forza del suo esercito. L'armata imperiale \u00e8 costituita da due componenti. La prima sono le forze di leva fornite obbligatoriamente da tutte le Case Maggiori e che rappresentano soprattutto un tributo per rafforzare la loro fedelt\u00e0. La seconda e pi\u00f9 importante \u00e8 costituita dai soldati \"Sardaukar\", i guerrieri personali dell'imperatore fanaticamente fedeli a lui solo. Prima che fossero sconfitti dai \"Fremen\", erano giustamente considerati i migliori guerrieri della galassia e temuti da tutti per la loro crudele efficienza.\nNonostante tale forza, neppure i Sardaukar basterebbero contro una coalizione di Grandi Case, perci\u00f2 il mantenimento del potere imperiale richiede un continuo equilibrio di forze fra le Grandi Case, in modo che esse non si uniscano fra loro e che nessuna di loro diventi abbastanza forte da spodestare i Corrino. \nProprio per evitare quest'ultima eventualit\u00e0, l'imperatore Shaddam IV, preoccupato dalla crescente influenza del duca Leto Atreides ord\u00ec un complotto contro di lui. Per quanto il piano sembr\u00f2 inizialmente funzionare provocando la morte del duca, alla fine il tradimento si ritorse contro di lui tramite il figlio di Leto, Paul Muad'dib, che depose Shaddam.\nA partire dall'anno 10196 AG il trono passa quindi alla \"Casa Atreides\" sotto la guida di Paul Muad'dib.\nA lui succedette il figlio Leto II che, reso quasi immortale dalla pelle del verme delle sabbie, regner\u00e0 per i successivi 3.000 anni."}
{"id": "135036", "revid": "15756", "url": "https://it.wikipedia.org/wiki?curid=135036", "title": "Gilda spaziale", "text": "La Gilda spaziale \u00e8 una organizzazione fittizia presente nei romanzi di fantascienza del ciclo di Dune di Frank Herbert.\nLa Gilda \u00e8 l'organizzazione che detiene il monopolio dei trasporti fra i mondi dell'impero. Mentre ogni Casa possiede i suoi mezzi di trasporto sia planetari che per lo spazio intersistema, l'unico modo di viaggiare da un sistema solare ad un altro per merci e persone \u00e8 tramite le astronavi della Gilda. Da ci\u00f2 si pu\u00f2 capire come la Gilda sia non solo il principale soggetto economico dell'impero, ma, in quanto forza di coesione fra i mondi che lo compongono, anche un importantissimo soggetto politico. Le navi della Gilda, infatti, sono non solo l'unico mezzo con cui le Grandi Case e l'Impero possono commerciare fra loro, ma anche l'unico mezzo per inviare truppe da un pianeta ad un altro. La Gilda mantiene una rigorosa politica di neutralit\u00e0, perci\u00f2 non interferisce con i conflitti, tuttavia essa richiede per il trasporto di truppe d'invasione un prezzo talmente elevato da esercitare, di fatto, un ruolo pacificatore in tutto l'impero.\nLa Gilda possiede inoltre un sistema bancario con filiali su tutti i pianeti dell'impero che costituisce un altro monopolio, stavolta sui flussi finanziari attraverso la galassia.\nIl potere della Gilda rappresenta anche una potenziale via di fuga per le Grandi Case che si trovano in una situazione particolarmente difficile. Se una Casa rischia l'annientamento da parte di un nemico troppo forte, o addirittura vuole sottrarsi ad un ordine diretto dall'imperatore che la porterebbe alla rovina (come era tentato di fare il Duca Leto Atreides, sapendo che l'affidamento del pianeta Arrakis da parte di Shaddam IV era una trappola) pu\u00f2 chiedere alla Gilda di trasportarla su Tupile, il pianeta santuario. L'ubicazione di questo mondo (probabilmente pi\u00f9 di uno) \u00e8 nota solo alla Gilda e mantenuta segreta.\nDa quanto detto finora appare chiaro che il potere della Gilda \u00e8 potenzialmente illimitato e perci\u00f2 richiede un contrappeso. Tale contrappeso \u00e8 la \"spezia\".\nLe astronavi della Gilda, infatti, sono in grado di viaggiare a velocit\u00e0 superiori a quella della luce grazie ai loro motori iperspaziali, tuttavia il pilotaggio a queste velocit\u00e0 \u00e8 praticamente impossibile per degli esseri umani. Grazie alla spezia per\u00f2 i navigatori della Gilda (umani mutati da generazioni di esposizione alla sostanza) hanno acquisito una limitata capacit\u00e0 di preveggenza che consente loro di condurre le loro astronavi a destinazione con sicurezza. Questa dipendenza \u00e8 il mezzo con cui l'impero riesce ancora a controllare la Gilda Spaziale, in quanto la produzione di spezia \u00e8 affidata alla Grande Casa che controlla Arrakis, che a sua volta riceve questo privilegio dall'imperatore.\nTutto ci\u00f2 fu vero fin quando non si insedi\u00f2 Paul Muad'dib Atreides, dopo un truce combattimento, utilizzando la \"forza del deserto\", i Fremen. Costui minacciando la gilda e l'imperatore di distruggere la spezia con l'acqua, si autoproclam\u00f2 imperatore. Da allora in poi, con il motto \"chi pu\u00f2 distruggere la spezia la controlla\" \u00e8 direttamente l'imperatore, da Arrakis (o Dune), che manipola e gestisce l'afflusso di spezia sia per i rifornimenti per i navigatori sia per i rifornimenti per il Bene Gesserit.\nLa gilda ha anche l'obbligo di fornire dati geo fisici e climatici tramite particolari satelliti spia. Tuttavia questa funzione di spia non \u00e8 sempre stata fedele all'imperatore. Di fatto, come fu capito subito dagli astuti Atreides, la gilda spaziale \u00e8 stata pagata dai popoli del deserto per non trasmettere i dati dei loro insediamenti all'imperatore.\nL'inizio del monopolio dei viaggi spaziali della Gilda \u00e8 usato come data iniziale da cui partono i calendari dell'Impero.\nNegli ultimi romanzi del ciclo, \"Gli eretici di Dune\" e \"La rifondazione di Dune\", che si collocano circa 5000 anni dopo il regno di Paul Atreides (3500 anni di regno di Leto II e 1500 anni successivi alla sua caduta), i tecnocrati di Ix hanno sviluppato un sostituto per i navigatori della Gilda, una qualche sorta di tecnologia che non necessita la prescienza per guidare in sicurezza le navi spaziali. Inoltre, il dominio presciente di Leto II durato 3500 anni ha fatto capire all'universo i rischi di un tale potere: l'intero universo pu\u00f2 essere bloccato nella visione di una singola entit\u00e0, dando cos\u00ec a questa un potere assoluto. La Gilda quindi, obsoleta e vista con sospetto, si allea con Ix nel suo declino; i navigatori continuano ad esistere, ma la loro importanza nell'universo \u00e8 seriamente ridimensionata.\nStoria della Gilda.\nSecondo quanto raccontato in \"Legends of Dune\", serie scritta da Anderson e Herbert, la Gilda Spaziale fu creata durante il Jihad Butleriano da Norma Cenva, un genio matematico dotato di grandi poteri psichici che le permisero di mutare utilizzando la spezia melange.\nNavigatore della Gilda.\nI Navigatori della Gilda spaziale trascorrono tutto il loro addestramento esposti a intense dosi di vapore di spezia, che muta la loro natura tipicamente umana in una sorta di stato anfibio, in cui dispongono di una limitata prescienza, fatto indispensabile che permette loro di pilotare le astronavi a grandissima velocit\u00e0 lungo aree di spazio sicure. In seguito i Navigatori della Gilda, che vivono dentro una capsula completamente satura di Melange, usano la spezia per abbreviare il percorso tra due mete."}
{"id": "135037", "revid": "891239", "url": "https://it.wikipedia.org/wiki?curid=135037", "title": "Eisner Award", "text": "Gli Eisner Award sono premi conferiti per meriti artistici nel campo dei fumetti, tra i pi\u00f9 prestigiosi riconoscimenti statunitensi. Sono dedicati a Will Eisner, in onore del suo grande contributo nel campo; Eisner ha presenziato personalmente alla cerimonia fino alla sua morte, avvenuta nel 2005. Il premio \u00e8 stato istituito per sopperire alla fine dei Kirby Awards del 1987. Ogni premio \u00e8 assegnato a uno dei cinque candidati, votati da professionisti e presentati durante la \"convention\" tenuta a San Diego. Gli Eisner Award non sono stati assegnati nel 1990.\nNel 2020 i vincitori del premio sono stati annunciati online, tramite video pre-registrato, siccome, a causa dell'emergenza COVID-19, il San Diego Comic-Con non si \u00e8 tenuto."}
{"id": "135041", "revid": "123134824", "url": "https://it.wikipedia.org/wiki?curid=135041", "title": "Landsraad", "text": "Il Landsraad \u00e8 un'organizzazione immaginaria nell'universo fantascientifico di \"Dune\" creato da Frank Herbert. Il Landsraad \u00e8 un'assemblea di tutti i nobili dell'\"Imperium\", nobili che quasi sempre provengono da una delle casate grandi o minori.\nSignificato.\nLa parola \"Landsraad\" significa letteralmente consiglio (\"raad\" o \"raed\" o \"rede\" dall'Inglese medievale) delle terre (o della nobilt\u00e0 che le possiede in un sistema feudale, e da \"lands\"). Non si sa per\u00f2 se il termine \"landsraad\" sia mai stato usato all'esterno dell'universo di Dune e Herbert potrebbe averlo semplicemente inventato. \"Landsraad\" o \"Landsr\u00e5d\" \u00e8 una moderna parola danese con il significato di \"consiglio regionale\". La parola \"raad\", o parole con pronunce simili, esistono in molte moderne lingue germaniche (\"rat\" in tedesco, \"raad\" in olandese e afrikaans, \"r\u00e5d\" in danese, norvegese e svedese) e quasi universalmente indica una sorta di consiglio governativo. La versione danese, olandese e afrikaans \u00e8 \"Landraad\", quella tedesca \"Landesrat\".\nCase.\nA differenza della casata imperiale, la Casa Corrino, le altre nobili Case non arrivano singolarmente ad uguagliare l'Imperatore e sono in competizione per feudi, potere politico e finanziario e favore imperiale. La loro unione nel Landsraad e le loro forze armate riunite sono per\u00f2 in grado di osteggiare i poteri della casata Corrino e dell'Imperatore. Le pi\u00f9 importanti casate presenti nel Landsraad sono:\nIn totale circa 100 grandi casate sono rappresentate nel Landsraad anche se il loro numero preciso pu\u00f2 variare. A queste case si aggiunge anche la casa Ordos, assente per\u00f2 nei romanzi ed esclusiva nei videogiochi, e dunque la sua presenza nel Landsraad \u00e8 data solo tramite la cosiddetta \"The Dune Encyclopedia\", inedita in Italia.\nPoteri del Landsraad.\nIl Landsraad gioca un ruolo molto importante all'interno dell'equilibrio politico e finanziario dell'Imperium, il cui potere \u00e8 sostanzialmente condiviso da quattro organizzazioni: la CHOAM, la Gilda Spaziale, l'Imperatore ed il Landsraad. La sorellanza del Bene Gesserit e il Bene Tleilax preferiscono da sempre una posizione di manipolazione da dietro le quinte, cosa che rimarr\u00e0 tale fino alla morte di Leto II, mentre l'Ordine dei Mentat e l'Ordine degli Spadaccini Ginaz sono al servizio di chiunque.\nIl grande potere militare detenuto dall'Imperatore tramite i soldati Sardaukar, unito con la sua ricchezza sostanzialmente illimitata, lo rende una delle principali potenze dell'universo conosciuto. Il Landsraad rappresenta l'unificazione di tutte le altre Case che si contrappone al potere imperiale in modo da tenerlo sotto controllo, arrivando ad avere, unite nel consiglio, un potere pari a quello del Padishah. In compenso, sia le Case che l'Imperatore sono completamente dipendenti dalla Gilda per i viaggi interstellari, e il commercio \u00e8 monopolizzato dalla CHOAM.\nQuesto delicato equilibrio di potere \u00e8 servito ad impedire a fazioni particolarmente ambiziose e distruttive di intaccare la stabilit\u00e0 della societ\u00e0.\nStruttura del Landsraad.\nIl Landsraad come corpo politico precede l'Impero dei Corrino di almeno 2000 anni. La sua struttura originaria era quella di un corpo democratico, creato per facilitare la risoluzione pacifica di dispute e per aiutare la regolazione del commercio internazionale fra quelli che erano grandi governi indipendenti. Il corpo era dominato da un alto consiglio che era deciso in parte tramite estrazione e in parte tramite elezione. I voti erano determinati a seconda della popolazione rappresentata dai vari governi. Le riunioni del Landsraad si tenevano ogni cinque anni, con sottodivisioni che si incontravano pi\u00f9 spesso.\nCon l'avvento del Vecchio Impero, questa struttura \u00e8 stata preservata con modifiche minime. L'Alto Consiglio era inizialmente eletto dal corpo al completo e i nuovi membri successivamente scelti internamente. Il numero totale di voti all'interno del Landsraad era di 1000: 100 per la casata imperiale, 100 per la Gilda, 400 per le Case Maggiori e 400 per le Case Minori. Il rappresentante imperiale riceveva i 100 voti in aggiunta a quelli ottenuti come casata Maggiore. I voti dati alle Case Minori erano distribuiti per regioni spaziali o 'Circoli' con un rappresentante per ogni circolo. I voti assegnati alle Case Maggiori erano distribuiti dalla Gilda come osservatori imparziali a seconda della potenza relativa delle varie Case. La distribuzione dei voti era resa pubblica un anno prima di ogni sessione del Landsraad e poteva essere contestata entro un certo periodo. Ogni casata Maggiore poteva avere da un minimo di 1 ad un massimo di 10 voti, ma questo valore poteva essere aumentato in alcuni casi.\nKanly.\nI frequentissimi conflitti tra le Grandi Case, detti \"Kanly\", sono regolati dagli articoli della Grande Intesa, il codice principale che regola a grandi linee tutto l'universo conosciuto stipulato dopo il Jihad Butleriano. La \"Kanly\" consiste in una faida o vendetta che una dei casati formanti il \"Landsraad\" fa ad un altro casato, per motivi politici o di orgoglio ferito.\nLa regola di base del conflitto consiste nel non usare armi nucleari e non attaccare centri civili e non militari, e qualsiasi danno che venga arrecato alla popolazione \u00e8 severamente punito; \u00e8 invece possibile limitare gli scontri tra le due case coinvolte nella kanly ad una guerra condotta da soli professionisti, la cosiddetta Guerra degli Assassini.\nTale guerra prevede l'utilizzo degli eserciti personali delle Case, anche se preferibilmente viene usato il \"Kanly\", una forma di guerra privata che prevede l'eliminazione dell'avversario tramite utilizzo di spie, traditori, assassini e veleni (solo quelli autorizzati). \u00c8 comunque necessaria la dichiarazione formale di guerra da parte di una delle Case per utilizzare il Kanly o la Guerra di Assassini. Il Landsraad incarica una persona speciale, denominata Arbitro del Cambio, di accertarsi che tutte le regole vengano rispettate.\nIn principio queste regole erano state stese per impedire che terzi innocenti potessero rimanere coinvolti nello scontro."}
{"id": "135045", "revid": "1745361", "url": "https://it.wikipedia.org/wiki?curid=135045", "title": "Moldava (fiume)", "text": "La Moldava (in italiano \"M\u00f2ldava\" o \"Mold\u00e0va\"; in ceco: \"Vltava\"; in tedesco \"Moldau\") \u00e8 un fiume dell'Europa centrale che scorre interamente nella Repubblica Ceca, di cui \u00e8 il maggior corso d'acqua.\nPercorso e dati.\nDopo la sorgente nella Selva Boema il fiume bagna \u010cesk\u00fd Krumlov, \u010cesk\u00e9 Bud\u011bjovice e Praga (\"Praha\"), confluendo nell'Elba (\"Labe\") a M\u011bln\u00edk.\nIl fiume \u00e8 lungo per un bacino di circa ; alla confluenza la Moldava ha una portata maggiore rispetto all'Elba, ma vi confluisce con un angolo quasi retto, tanto da sembrare sulle carte geografiche come un affluente.\nIl fiume nella cultura.\nLa Moldava ha dato il nome a un omonimo poema sinfonico del ciclo \"M\u00e1 vlast\" (\"La mia patria\") del compositore ceco Bed\u0159ich Smetana. L'opera rappresenta un'evocazione del corso del fiume. Anche la poesia di Berthold Brecht \"Canzone della Moldava\" cita il fiume."}
{"id": "135046", "revid": "767487", "url": "https://it.wikipedia.org/wiki?curid=135046", "title": "Ricette d'amore", "text": "Ricette d'amore (\"Bella Martha\") \u00e8 un film del 2001, esordio della regista tedesca Sandra Nettelbeck, che \u00e8 anche l'unica autrice della sceneggiatura.\nTrama.\nMartha \u00e8 una cuoca professionista, dipendente in un ristorante di Amburgo. Poich\u00e9 la raffinatezza dei suoi piatti rende il locale famoso in tutta la citt\u00e0, la proprietaria asseconda pazientemente lo strano carattere della donna, chiuso e volitivo, poco disponibile nei confronti del personale e sempre teso a una maniacale cura dei particolari, a una perfezione gastronomica non di rado eccessiva.\nMartha non accetta critiche e non condivide con altri nessun aspetto della sua arte, della quale si ritiene padrona assoluta ma che totalizza per\u00f2 la sua esistenza, non lasciandole altro spazio per alcun tipo di rapporto umano. Conscia di questo e sofferente per la sua condizione, la bella cuoca segue una terapia con uno psicanalista.\nLa routinaria vita di Martha subisce per\u00f2 un giorno un brusco cambiamento. Sua sorella, divorziata e madre di una bambina di soli otto anni, muore improvvisamente in un incidente stradale e Martha \u00e8 costretta a occuparsi temporaneamente della bambina, fin quando almeno non verr\u00e0 rintracciato il padre, un italiano del quale la donna conosce a malapena il nome (Giuseppe Lorenzi) e il recapito in Italia. Ne risultano sconvolti non solo i tempi, incompatibili con le esigenze educative della bambina, ma anche gli affetti, i sentimenti, l'idea di s\u00e9.\nAttraverso la giovane nipotina, Martha \u00e8 costretta a rielaborarsi in direzioni a lei ancora sconosciute, scopre l'importanza dei legami e l'impegno che essi esigono, un impegno che lei deve sottrarre alla sua attivit\u00e0 professionale. Sopraggiunge una crisi che mette a dura prova il rapporto tra Martha e la tollerante proprietaria del ristorante, che non licenzia la bella cuoca tedesca, bens\u00ec le affianca uno sconosciuto cuoco italiano, Mario (Sergio Castellitto), apparentemente estraneo ai canoni dell'alta cucina accademica, ma dotato invece di una grande carica umana e sociale, che conquista dapprima il resto del personale e poi la stessa nipotina di Martha, che pur rifiutando sistematicamente le prelibatezze preparate dalla zia, divora con appetito i semplici piatti di spaghetti del cuoco.\nLa vitalit\u00e0 e la semplicit\u00e0 di Mario, unite a una certa discrezione e a una puntuale intraprendenza, nascondono invece una raffinata maestria culinaria e aprono lentamente un varco nella personalit\u00e0 rigida e arroccata di Martha, che grazie al cuoco stesso riesce a stringersi ancor pi\u00f9 a sua nipote della quale \u00e8 finalmente pronta a riconoscere le esigenze affettive.\nMa, proprio nel momento in cui le cose sembrano volgere al meglio, in un rapporto a tre tra Martha, Mario e la bambina, che si configura equilibrato e sereno, ecco arrivare in Germania il padre della bimba pronto a prendere con s\u00e9 la figlia e a portarla in Italia. Il distacco per Martha \u00e8 dolorosissimo e causa di una nuova crisi interiore, dalla quale riesce a liberarsi soltanto abbandonando il ristorante.\nCon l'aiuto di Mario, Martha scende in Italia per far visita alla bambina e scopre finalmente una realt\u00e0 a lei congeniale, un ambiente accogliente e umano, nel quale sceglier\u00e0 di vivere e di continuare a lavorare, con l'affetto del suo cuoco italiano e di sua nipote.\nIl film nella critica.\n\"Bella Martha\", distribuito in Italia con un titolo forse eccessivamente retorico (\"Ricette d'amore\"), \u00e8 il vero film d'esordio della regista tedesca Sandra Nettelbeck che figura anche come unica autrice della sceneggiatura.\nSi tratta di una commedia lineare e gradevole ma rifinita di toni drammatici, fedele ai canoni sobri e minimalisti di un certo cinema tedesco che tenta di raccontare storie di umanit\u00e0 con misurato trasporto, leggerezza e soprattutto con una sapiente arte cinematografica, spesso appresa in lunghi periodi di formazione negli \"studios\" californiani.\nDa un punto di vista tipicamente nostrano, stridono e forse infastidiscono certi luoghi comuni con il quale il film presenta l'italianit\u00e0 di Mario,\nil cuoco che piomba nella vita privata della bella Martha al punto di sconvolgerla e redimerla al tempo stesso con il suo carattere estroverso e le sue doti umane, secondo i tedeschi, tipicamente italiane. Pregiudizi questi in fondo di natura positiva, ancora fortemente radicati nella societ\u00e0 tedesca contemporanea, acquisibili come accessori a una narrazione che non ne risulta affatto stravolta.\nNel film, a dispetto del titolo sentimentale, \u00e8 centrale il dramma vissuto dalla protagonista, rappresentata da una eccellente Martina Gedeck, una matura interprete tedesca, attiva soprattutto nelle produzioni televisive.\nLa bravissima cuoca professionista, fulcro centrale intorno al quale ruota l'attivit\u00e0 di un famoso ristorante, vive nella assoluta incapacit\u00e0 di comunicare, prigioniera di una realt\u00e0 asettica e immune che essa stessa ha contribuito a determinare, ma che inesorabilmente ne provoca la sofferenza; il suo mondo si limita alla perfezione professionale ed \u00e8 incapace di aprirsi ad altre categorie di pensiero e di sentimenti.\nLe immagini fredde del film costruiscono bene il dramma muto di Martha, la sua bellezza ascetica \u00e8 ben dosata e l'attenzione per la fotografia di interni mette ben a fuoco i due personaggi principali. Si tratta di un film certamente nordico per ispirazione e costruzione, ma che tende e volge a sud, seppur verso un sud ipotetico, immaginifico, irreale, costituito ancora una volta da quegli stereotipi che gravitano intorno a una certa pretesa superiorit\u00e0 del nostro modello di vita edonistico, bucolico, mediterraneo.\nIl cibo svolge il ruolo di terzo e fondamentale protagonista nel film. La sua \u00e8 una presenza forte ma non elegiaca. Non si assiste comunque a una competizione culinaria, a uno scontro di culture e di cucine. Martha rimane, nei suoi dolori di donna e al pari di Mario, un personaggio molto reale e non un semplice chef a \"tre stelle\" di una qualsiasi guida gastronomica.\nUlteriore chiave d'interpretazione del film \u00e8 quindi l'attenzione al cibo che del resto ritroviamo in tanti film da \"La grande abbuffata\" (cibo e morte), a \"Miseria e nobilt\u00e0\" (cibo e fame), a \"Il pranzo di Babette\", a \"Come l'acqua per il cioccolato\" (cibo e carnalit\u00e0). In questo film il rapporto \u00e8 tra cibo e amore. Il cibo come metafora dei sentimenti dei personaggi: il cibo elaborato e tecnicamente perfetto della protagonista, ma privo di sapore perch\u00e9 freddo e non coinvolgente, ostinatamente rifiutato della nipote, che cerca amore e affetto, cose che trova nel cibo offertole dal cuoco italiano, un cibo semplice ma caldo e saporito. Il cibo come seduzione ed espressione reale di amore verso quello per cui lo si confeziona e al quale lo si offre. Il cibo con i suoi odori, sapori e colori coinvolge tutti i nostri sensi ed \u00e8 inevitabile quindi che ispiri la nostra sessualit\u00e0: cos\u00ec accade per Martha conquistata dall'apparente rozzezza e semplicit\u00e0 dei cibi del cuoco italiano. \n\u00abNon c'\u00e8 dubbio che i profumi, i sapori, gli assaggi nel piatto dell'altro, sono tutti movimenti di seduzione, infatti la prima cosa che si chiede a una donna \u00e8 quella di andare a cena insieme\u00bb.\nBravissimo Sergio Castellitto: il suo calore dilaga nel film dal momento della sua comparsa e gioca da contrappunto alla performance della Gedeck.\nSostanziale il contributo musicale di Keith Jarrett.\nNel 2007 \u00e8 stato realizzato un remake statunitense, intitolato \"Sapori e dissapori\" con Catherine Zeta Jones e Aaron Eckhart a giudizio della critica di levatura molto inferiore all'originale."}
{"id": "135052", "revid": "15756", "url": "https://it.wikipedia.org/wiki?curid=135052", "title": "Parenzo", "text": "Parenzo (in croato \"Pore\u010d\"; in veneto \"Parenso; \"in tedesco \"Parenz\") \u00e8 una citt\u00e0 croata di 17.460 abitanti situata sulla costa occidentale della penisola istriana. \u00c8 uno dei maggiori centri turistici della regione.\nDi antiche origini romane, si \u00e8 sviluppata attorno al porto, protetto dall'isolotto di San Nicola (oggi in croato \"Sveti Nikola\"). La popolazione della citt\u00e0 si aggira attorno alle 7.600 persone, residenti in gran parte nelle periferie; comprendendo l'intero territorio comunale (142\u00a0km\u00b2), la popolazione sfiora le 20.000 unit\u00e0.\nL'area conta circa 37\u00a0km di coste comprese, da nord, tra il fiume Quieto (\"Mirna\"), a sud di Cittanova (\"Novigrad\"), e Fontane (\"Funtana\"), nei pressi di Orsera (\"Vrsar\"). Parenzo \u00e8 sede vescovile con la Diocesi di Parenzo e Pola, suffraganea dell'Arcidiocesi di Fiume.\nGeografia fisica.\nTerritorio.\nIl centro storico della cittadina si trova in una piccola penisola situata nella parte centrale dell\u2019area comunale parenzana che possiede circa 37 km di costa che vanno, a nord dal fiume Quieto, fino al comune di Fontane situato a sud. Il paesaggio interno \u00e8 caratterizzato da una ricca\u00a0vegetazione\u00a0mediterranea con\u00a0pinete e il terreno \u00e8 costituito da fertile terra\u00a0rossa, tipica di buona parte della penisola istriana.\nIl comune di Parenzo comprende anche l\u2019isola di San Nicol\u00f2 pi\u00f9 altri isolotti occasionalmente abitati o disabitati, come quello di Altese e Regata e da scogli pi\u00f9 o meno rocciosi come Barbaran, Botassel, Calbula, Sarafel e Zontolo. \nClima.\nIl clima locale \u00e8 estremamente mite, libero dall'opprimente afa estiva.\nIl mese di agosto \u00e8 il pi\u00f9 caldo, con una temperatura media di 24 \u00b0C in condizioni di bassa umidit\u00e0, mentre gennaio \u00e8 il pi\u00f9 freddo, con una media di 5\u00a0\u00b0C.\nCi sono pi\u00f9 di 2500 ore di sole all'anno, con una media di oltre 10 ore di sole nelle giornate estive. Le temperature del mare arrivano a 25\u00a0\u00b0C.\nLe precipitazioni annuali di 920\u00a0mm sono equamente distribuite nel corso dell'anno.\nI venti sono la bora, che d'inverno porta l'aria fredda e tersa dal nord, lo scirocco, il vento caldo che porta la pioggia da sud.\nLa brezza diurna che soffia dal mare verso terra \u00e8 detta \"Maestral\", mentre la brezza notturna, che soffia dalla terra verso il mare, \u00e8 detta \"Levante\".\nCaratteristiche fisiche.\nLa grotta di Baredine \u00e8 l'unico monumento geologico nelle vicinanze. \nIl canale di Leme (\"Limski Kanal\") \u00e8 una struttura lunga 12\u00a0km simile a un fiordo, ultimo tratto del profondo vallone (\"Draga\") creato dal torrente Foiba (\"Pazin\u010dica\"), che scende dal cuore dell'Istria erodendo il terreno nel suo corso verso il mare.\nOccasionalmente si trovano blocchi di quarzo, solitamente esposti dall'erosione marina.\nIl territorio \u00e8 ricco di pinete e di macchia mediterranea, principalmente composta da olmi.\nPer generazioni, la fertile terra rossa (o \"Cirquenizza\"), mescolata a pietre, \u00e8 stata usata nella coltivazione di cereali, frutteti, ulivi, ortaggi.\nOggi, \u00e8 significativa la produzione di cibi biologici, ulivi, e vini di qualit\u00e0 tipicamente italiani, come Borgogna e Terrano (vitigni Malvasia, Merlot, Pinot).\nStoria.\nIl luogo \u00e8 abitato fin dalla preistoria. Nel II secolo a.C. i Romani costruirono un accampamento su una piccola penisola dalle dimensioni di circa 400 per 200 metri, che corrisponde all'odierno centro cittadino.\nDurante il regno dell'imperatore Augusto, nel 12 a.C., divenne un municipio ed entr\u00f2 a far parte della \"X Regio Venetia et Histria\"; in seguito, all'inizio del I secolo d.C., fu elevato a colonia di cittadinanza romana col nome di \"Colonia Iulia Parentium\".\nNel III secolo, nel luogo era presente una comunit\u00e0 di cristiani con un iniziale complesso edilizio destinato a scopi religiosi. Fu eretta a diocesi e una basilica fu costruita nel V secolo da parte del santo vescovo Mauro, divenuto poi patrono della citt\u00e0.\nDopo la caduta dell'Impero romano d'Occidente nel 476, segu\u00ec una serie di diverse forme di governo e di sovrani: inizialmente fu parte del territorio controllato dagli Ostrogoti e dopo il 539 divenne parte dell'Impero bizantino. In questo periodo il vescovo Eufrasio termin\u00f2 la costruzione della grande Basilica che da lui prese il nome.\nA cavallo tra il VI secolo e il VII secolo si verificarono anche nel Parentino le prime devastanti incursioni di trib\u00f9 slave, che invasero e razziarono il territorio e cinsero d'assedio la citt\u00e0 senza per\u00f2 riuscire a sopraffarla. Successivamente si ritirarono nell'entroterra montagnoso. A questi lutti e saccheggi si aggiunsero ripetute epidemie di peste che congiuntamente portarono a un netto spopolamento del territorio, cosicch\u00e9 alcuni anni dopo s'inizi\u00f2 a favorire l'insediamento, questa volta pacifico, di singoli gruppi slavi nel contado. Secondo alcune fonti, un primo insediamento di Croati risale circa al 620.\nDal 788 fu governata dai Franchi.\nNel XII secolo ci fu un breve periodo di indipendenza, interrotto poi dal governo del patriarca di Aquileia.\nNel 1267 divenne parte del territorio controllato dalla Repubblica di Venezia, situazione che si protrasse per oltre cinque secoli.\nNel 1797 fu per breve tempo tenuta dall'Impero d'Austria, pass\u00f2 quindi all'Impero Francese di Napoleone per tornare infine, dopo la sconfitta di quest'ultimo, austriaca.\nNel 1861 divenne il capoluogo della regione istriana, ospitando la sede del parlamento regionale (\"Dieta Istriana\"), di scuole, di uffici giudiziari e amministrativi.\nDopo la prima guerra mondiale fu annessa con tutta l'Istria all'Italia di cui condivise le sorti. \nIl trattato di Pace di Parigi del 1947, al termine della Seconda guerra mondiale, assegn\u00f2 l'Istria alla Jugoslavia. Successivamente vi fu l'esodo massiccio di gran parte della popolazione italiana da tutta l'Istria e la Dalmazia. Nel 1991, con la secessione dalla Jugoslavia della Croazia, Parenzo pass\u00f2 sotto la sovranit\u00e0 di quest'ultima.\nHa una certa notoriet\u00e0 nella cultura popolare del Triveneto, grazie alla canzone \"La mula de Parenzo\".\nSociet\u00e0.\nEvoluzione demografica.\nLa popolazione di Parenzo era in prevalenza di lingua e cultura italiana (in genere parlanti il dialetto istro-veneto) sino all'annessione alla Jugoslavia (fine della seconda guerra mondiale) e al successivo esodo di gran parte degli italiani dall'Istria. Con il tipico contrasto fra la citt\u00e0 italiana e la campagna slava che caratterizzava questa parte dell'Istria, la citt\u00e0 e i paesi del circondario erano popolati quasi esclusivamente da italiani, mentre nelle campagne era consistente (32,4% della popolazione dell'intero comune nel 1910) la componente croata.\nSecondo il censimento austroungarico del 1910, Parenzo citt\u00e0 era abitata da 3992 persone delle quali 3962 (99,2%) erano italiani, 21 tedeschi, e 9 croati.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Parenzo \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nLa presenza della minoranza italiana di Parenzo resta relativamente forte nonostante l'esodo. Il bilinguismo \u00e8 applicato ma limitato alla doppia dicitura delle vie nella citt\u00e0 di e in alcune frazioni. Sul territorio comunale operano due comunit\u00e0 italiane: la \"Comunit\u00e0 degli Italiani di Parenzo\", in citt\u00e0 con 1.376 affiliati e la \"Comunit\u00e0 degli Italiani di Mompaderno\" con circa 276 affiliati (secondo i dati dell'Unione Italiana, l'organizzazione della minoranza italiana di Slovenia e Croazia). Quindi circa il 9,89% della popolazione \u00e8 iscritta alle locali comunit\u00e0 italiane. Tale dato per\u00f2 \u00e8 riferito solo agli iscritti che hanno compiuto la maggiore et\u00e0.\nSecondo il censimento croato del 2011, la minoranza autoctona italiana nel comune di Parenzo \u00e8 il 3,23% della popolazione complessiva.\nLocalit\u00e0.\nIl comune di Parenzo \u00e8 diviso in 55 insediamenti (\"naselja\"):\nEconomia.\nTradizionalmente, le attivit\u00e0 della popolazione sono sempre state collegate alla terra e al mare. L'unica industria importante \u00e8 quella alimentare. Essendo completamente integrata con l'Europa dal 1994, i settori di commercio, finanza e comunicazioni sono in crescita. La primaria fonte di reddito \u00e8 il turismo. I prezzi degli immobili sono molto alti a causa della notevole posizione della citt\u00e0.\nPatrimonio.\nLa pianta della citt\u00e0 mostra ancora la struttura del castrum romano: le strade principali, il \"Decumanus\" e il \"Cardo Maximus\" sono infatti conservate nelle loro forma antiche. \"Marafor\" (che deriva dal latino \"Major Forum\") \u00e8 la piazza romana con due templi; uno di questi (dimensioni 30x11m), eretto nel I secolo \u00e8 dedicato al dio romano Nettuno. \nCi sono poi nella citt\u00e0 alcune case romaniche, fra cui:\nVi sono dei bei palazzi gotici veneziani come la chiesa francescana con la barocca sede dell'Assemblea istriana.\nFra il XII e il XIX secolo la citt\u00e0 ha avuto famose fortificazioni.\nTurismo.\nStoria.\nNel 1844 la societ\u00e0 dei vaporetti, il Lloyd Austriaco di Trieste, apr\u00ec una linea turistica che comprendeva Parenzo. Gi\u00e0 nel 1845 venne stampata la prima guida turistica che descriveva la citt\u00e0. L'aristocrazia austro-ungarica fu la prima a scoprire Parenzo, nel 1866, quando l'arciduchessa austriaca Stephanie introdusse la citt\u00e0 al pubblico entrando nel porto di Parenzo a bordo del suo yacht \"Phantasy\". Nel 1867 l'arciduca Carlo Stefano e l'arciduchessa Maria Teresa d'Asburgo-Lorena vi passarono le vacanze, mentre nel 1868 fu visitata da Carlo Luigi d'Austria. Il pi\u00f9 vecchio hotel della citt\u00e0 \u00e8 il celeberrimo \"Riviera\", costruito nel 1910. In seguito fu la volta del \"Parentino\" e di altri.\nLa \"capitale\" del turismo.\nParenzo oggi \u00e8 la \"capitale croata del turismo\". La citt\u00e0 offre pi\u00f9 di 100.000 posti letto, pi\u00f9 di 30 hotel, 15 campeggi, campeggi e villaggi per naturisti, 15 complessi di appartamenti, ville, bungalow, e numerose case e camere in affitto. L'infrastruttura turistica \u00e8 sparsa lungo i 40\u00a0km di costa, tra il fiume Quieto (\"Mirna\") e il Canale di Leme (\"Limski Kanal\"). Pi\u00f9 del 30% dei turisti in vacanza sulle coste occidentali dell'Istria (la regione pi\u00f9 visitata della Croazia), soggiornano qui.\nNell'alta stagione, tutta l'area ha una popolazione che supera i 200.000 residenti. Il pi\u00f9 grande campeggio marino-nudista-naturista d'Europa \u00e8 in questa zona, nei pressi della frazione di Vrsar-Orsera; pu\u00f2 ospitare fino a 10.000 ospiti, prevalentemente provenienti dai paesi di lingua tedesca. Poich\u00e9 gran parte delle attivit\u00e0 vacanziere si svolgono fuori dalla citt\u00e0, il centro di Parenzo si affolla solo durante la sera, quando i turisti si riversano nei ristoranti, nei bar e nelle discoteche.\nOltre che dal sole e dal mare, i turisti sono attratti dal centro storico, con i suoi musei e gallerie in strade costruite dagli antichi romani, arricchite da tracce di altre culture.\nFuori stagione la zona \u00e8 visitata nei fine settimana da turisti provenienti soprattutto dall'Italia e dal resto della Croazia, dalla Slovenia e dall'Austria. Si stanno sviluppando diversi \"agriturismi\". Le strutture sportive sono sviluppate e utilizzabili tutto l'anno. Durante la guerra nei Balcani (1991-1994), vennero in gran parte destinate ad ospitare i rifugiati provenienti da altre parti della nazione.\nInfrastrutture e trasporti.\nLe principali vie di comunicazione sono stradali. Parenzo \u00e8 ben connessa al resto dell'Istria e a tutte le citt\u00e0 principali come Trieste, Fiume, Lubiana e Zagabria. L'aeroporto commerciale pi\u00f9 vicino si trova a Pola. Il traffico marittimo \u00e8 meno importante rispetto ai secoli passati, e oggi \u00e8 composto principalmente da barche da diporto. La connessione ferroviaria pi\u00f9 vicina \u00e8 a Pisino (\"Pazin\"), sede del governo regionale, (Regione Istriana). Nel 1902 venne inaugurata una linea ferroviaria a scartamento ridotto, chiamata \"Parenzana\" o \"Parenzaner Bahn\", che collegava Parenzo a Trieste. Rest\u00f2 in servizio fino al 1935."}
{"id": "135055", "revid": "1528099", "url": "https://it.wikipedia.org/wiki?curid=135055", "title": "Carmine Stallone", "text": "Biografia.\nLaureato in medicina, specializzato in cardio-reumatologia e in nefrologia medica, \u00e8 stato primario della divisione di nefrologia e dialisi alla \"Casa Sollievo della Sofferenza\" di San Giovanni Rotondo. Dal 1992 \u00e8 presidente provinciale dell'Ordine nazionale dei medici italiani.\n\u00c8 stato eletto Presidente della Provincia nel turno elettorale del 2003 (elezioni del 25 maggio), raccogliendo il 59,2% dei voti in rappresentanza di una coalizione di centrosinistra. Il suo mandato amministrativo \u00e8 scaduto nel 2008.\nPer le elezioni provinciali del 2008 il centrosinistra ha deciso di non ricandidare Stallone, preferendogli il sindaco di Manfredonia Francesco Paolo Campo.\nL'ultima seduta del consiglio Provinciale prima di tali elezioni si \u00e8 tenuta il 13 marzo, in seguito alla quale Stallone si \u00e8 congedato dallo scranno di Palazzo Dogana e durante la campagna elettorale ha dichiarato il suo appoggio al candidato di centrodestra, Antonio Pepe."}
{"id": "135056", "revid": "599013", "url": "https://it.wikipedia.org/wiki?curid=135056", "title": "Notazione di Leibniz", "text": "La notazione di Leibniz per la derivata totale \u00e8 formula_1 o anche formula_2\nStoria.\nQuesta \u00e8 la pi\u00f9 antica notazione di derivata tuttora in uso e fu introdotta da Leibniz tra il 1675 e il 1676; formula_3 e formula_4 sono i simboli usati da Leibniz per gli infinitesimi che egli aveva posto alla base del calcolo che fu per questo detto infinitesimale. In un primo tempo aveva indicato l'infinitesimo con formula_5 ma poi opt\u00f2 per formula_4 (leggi \"de-ics\").\nNel XIX secolo gli infinitesimi furono banditi dall'analisi matematica, in seguito alla riformulazione di Augustin Cauchy e Karl Weierstrass basata sul concetto di limite; la notazione di Leibniz avrebbe dovuto di conseguenza essere abbandonata, e in effetti oggi \u00e8 molto diffusa la meno ingombrante notazione di Lagrange; nonostante questo i simboli formula_3, formula_4 e consimili sono rimasti in uso con il nuovo nome di differenziali sia in matematica sia in fisica.\nCon la rifondazione dell'analisi operata da Abraham Robinson, tra il 1960 e il 1966, con il nome di analisi non standard, basata appunto sul ritorno degli infinitesimi, ci si poteva aspettare un rilancio della notazione di Leibniz, ma cos\u00ec non \u00e8 stato; nei testi di analisi non standard vengono usati di preferenza simboli nuovi (p.es. \u03b5 e \u03b7 per gli infinitesimi) o ancora quello di Lagrange.\nLa simbologia di Leibniz, inoltre, \u00e8 la pi\u00f9 utilizzata quando si deve rappresentare la derivata parziale. Tale notazione prevede che si sostituisca formula_9 alla classica formula_10, in questo modo:\nNotazione per le derivate successive.\nformula_12, \nformula_13, \nformula_14.\nPer le derivate successive la notazione di Leibniz prevede l'uso di un esponente per la formula_15 al numeratore e per la formula_16 al denominatore."}
{"id": "135057", "revid": "1534511", "url": "https://it.wikipedia.org/wiki?curid=135057", "title": "Notazione di Newton", "text": "La notazione di Newton in fisica matematica riguarda la derivata totale di una funzione nella variabile tempo e permette di sintetizzare molto la scrittura delle equazioni differenziali in presenza di molte derivazioni di funzioni note e quindi esprimibili con un semplice simbolo. Il primo utilizzo documentato risale ad un manoscritto dell'Autore del 20 maggio 1665.\nQuindi si definisce anche la derivata seconda, senza andare oltre di solito:"}
{"id": "135060", "revid": "858648", "url": "https://it.wikipedia.org/wiki?curid=135060", "title": "Salvatore Leonardi", "text": "Sposato, tre figli (uno dei quali, Giovanni, \u00e8 professore associato presso la facolt\u00e0 di ingegneria dell'Universit\u00e0 di Reggio Calabria e Direttore del dipartimento DICEAM), laureato in giurisprudenza, \u00e8 stato segretario generale del Policlinico universitario di Messina (dal 1973 al 1985), direttore amministrativo dell'Universit\u00e0 di Reggio Calabria e Catanzaro (1985-1996), direttore generale dell'Azienda policlinico universitario di Messina (1996-1998). Esponente della Democrazia Cristiana, \u00e8 stato consigliere comunale e assessore di Messina (1980-1994). Nel 1993 \u00e8 stato eletto sindaco di Messina per 10 mesi, riconfermato poi dal '98 fino al 2003. Aderisce all'UDC.\n\u00c8 stato eletto Presidente della provincia nel turno elettorale del 2003 (elezioni del 25 maggio), raccogliendo il 65,5% dei voti in rappresentanza di una coalizione di centrodestra.\nEra sostenuto, in Consiglio provinciale, da una maggioranza costituita da:\nIl mandato amministrativo \u00e8 scaduto nel 2008."}
{"id": "135068", "revid": "1418004", "url": "https://it.wikipedia.org/wiki?curid=135068", "title": "Klaus Mann", "text": "Conosciuto anche per la sua attivit\u00e0 di antifascista, \u00e8 stato autore di romanzi, novelle, drammi e saggi.\nBiografia.\nKlaus era il figlio secondogenito di Thomas Mann (1875-1955) e quindi fratello di Erika Mann. Inizi\u00f2 a scrivere racconti nel 1924 e nell'anno successivo divenne critico teatrale per un quotidiano di Berlino. Le sue prime opere letterarie furono edite entrambe nel 1925, una di esse era \"Der fromme Tanz\" (trad. it.: \"La pia danza\", Gammalibri, Milano 1983), una descrizione autobiografica, insolitamente franca, della Berlino omosessuale degli anni del dopoguerra.\nLa prima giovinezza di Klaus Mann fu tormentata: la sua omosessualit\u00e0 dichiarata lo rese spesso bersaglio del pregiudizio, ed oltre a ci\u00f2 ebbe un rapporto difficile col padre, che aveva poco rispetto di lui, anche per le scelte del figlio sulla comune condizione omosessuale, che erano diametralmente opposte a quelle che aveva fatto lui stesso. Oltre a ci\u00f2, ovviamente, il nome e la figura del padre incombettero sempre come un termine di paragone schiacciante da cui n\u00e9 lui, n\u00e9 la sorella Erika riuscirono mai a liberarsi, nonostante gli autentici meriti letterari del loro lavoro.\nKlaus (la cui madre era di famiglia ebraica convertitasi nel 1800 al protestantesimo) lasci\u00f2 la Germania nel 1933, trasferendosi ad Amsterdam. Divenne poi cittadino della Cecoslovacchia, essendo stato privato della cittadinanza tedesca dal regime nazista. Nel 1936 Klaus emigr\u00f2 negli USA, stabilendosi a Princeton, nel New Jersey, e poi a New York. Divenne cittadino statunitense nel 1943. Durante la seconda guerra mondiale si arruol\u00f2 nell'esercito degli Usa e fu membro del corpo speciale dei Ritchie Boys.\nKlaus Mann mor\u00ec suicida, per overdose di barbiturici, a Cannes. \u00c8 sepolto al cimeti\u00e8re du Grand Jas.\nOpere.\nIl romanzo pi\u00f9 famoso di Klaus Mann \u00e8 \"Mephisto\", scritto nel 1936 e pubblicato ad Amsterdam. Si tratta del ritratto a malapena celato del suo ex cognato, l'attore Gustaf Gr\u00fcndgens, sposato con Erika Mann dal 1926 al 1929. Uno scandalo letterario rese celebre l'opera, sia pure solo a titolo postumo, nella Germania Ovest, quando il figlio adottivo di Gr\u00fcndgrens intent\u00f2 causa per proibirne la ristampa dopo la prima edizione tedesca negli anni Sessanta. Dopo una battaglia legale durata sette anni, la Corte Costituzionale tedesca band\u00ec l'opera con un voto di tre contro tre. Dal romanzo fu anche tratto il film omonimo.\n\"Flucht in den Norden\" (\"Fuga al Nord\") del 1934 fu il primo romanzo tedesco contro il Nazismo e diede inizio a quella che i tedeschi chiamano letteratura dell'esilio cio\u00e8 degli scrittori esiliati. \u00c8 la delicata e coinvolgente storia di Johanna, una ragazza tedesca di idee comuniste, che durante l'esilio in Finlandia vive il dilemma della scelta tra l'amore e l'impegno politico. \n\"Symphonie Path\u00e9tique\" (\"Sinfonia patetica\") \u00e8 una biografia romanzata dedicata al musicista russo Tchaikovsky.\n\"Finestra con le sbarre\" \u00e8 il possente ritratto degli ultimi giorni di vita di Ludwig, il sognante Re di Baviera e della sua tragica fine.\n\"Der Vulkan\" (\"Il vulcano\") \u00e8 uno dei pi\u00f9 celebri romanzi sulla generazione degli esiliati tedeschi prima e durante la Seconda guerra mondiale con personaggi toccanti e ben descritti.\nAltre opere.\nPostumo:"}
{"id": "135070", "revid": "200568", "url": "https://it.wikipedia.org/wiki?curid=135070", "title": "Attacco a terra", "text": "L'attacco a terra formante la frontiera orizzontale inferiore di una costruzione costituisce un problema rilevante per quanto riguarda l'isolamento e l'aerazione delle strutture e degli ambienti inferiori alla quota del piano di campagna.\nUn elevato tasso di umidit\u00e0 dovuto ad esempio alla presenza di falde freatiche, contatto con il terreno, risalita d'acqua per capillarit\u00e0, possono determinare problemi di tipo strutturale e di salubrit\u00e0 nelle strutture verticali e orizzontali.\nOccorre quindi un opportuno isolamento ed impermeabilizzazione delle strutture a contatto con il terreno.\nUna possibile soluzione per quanto riguarda le strutture verticali, consiste nel creare una intercapedine aerata, a muri ed elementi strutturali, questo sistema viene comunemente chiamato scannafosso.\nQuesta intercapedine deve essere abbastanza larga da permettere il passaggio di una persona per eventuali interventi di manutenzione (minimo 60\u00a0cm di larghezza).\nTutti i vani parzialmente o totalmente interrati devono essere protetti tramite applicazione di uno strato termo-isolante (4\u20135\u00a0cm) e di uno strato impermeabilizzante (1\u00a0cm circa). Questa impermeabilizzazione pu\u00f2 essere applicata in guaine o cartoni catramati.\nMentre per la protezione delle aree orizzontali pu\u00f2 essere prevista la presenza di un vespaio in pietrame, o di un solaio su muretti.\nI vespai sono le strutture pi\u00f9 economiche per la protezione nell'attacco a terra dei solai. I conci che costituiscono il vespaio devono essere selezionati in base alla loro forma e dimensione e vengono successivamente posti in opera con la punta rivolta verso il basso, ogni due-tre metri devono essere interposti dei canali di aerazione con sfogo diretto all'esterno del fabbricato. \nSopra il pietrame viene disposto uno strato di pietrisco fine in modo da creare una superficie piana e regolare su cui gettare il massetto di calcestruzzo. \nSpesso all'interno di questo massetto viene inserita una rete elettrosaldata, per aumentare la ripartizione dei carichi ed avr\u00e0 uno spessore che pu\u00f2 variare dai 4 ai 10\u00a0cm.\nSul massetto verr\u00e0 poi collocato l'isolante termico (4\u20135\u00a0cm), una guaina impermeabilizzante (1\u00a0cm), un sottofondo in sabbia e cemento (3\u00a0cm) ed il pavimento (dallo spessore variabile a seconda del tipo di materiale di rivestimento scelto).\nL'alternativa molto utilizzata nell'architettura tradizionale prevedeva la realizzazione di muretti alti circa 1 metro (gattaiolati) su cui veniva poggiato il solaio. Questi muretti creavano un'intercapedine aerata che fungeva da isolante termico ed impermeabilizzante.\nOggi si tende per\u00f2 a risolvere il problema della protezione delle strutture orizzontali, tramite la collocazione un solaio strutturale (prefabbricato su travi), in modo da lasciare un'intercapedine d'aria tra il solaio e il terreno."}
{"id": "135073", "revid": "466539", "url": "https://it.wikipedia.org/wiki?curid=135073", "title": "Golo Mann", "text": "Biografia.\nTerzo figlio di Thomas Mann e di sua moglie Katia, studi\u00f2 alla Odenwaldschule e all'Universit\u00e0 di Heidelberg. Fu uno storico popolare, anche se occasionalmente criticato per il suo metodo non scientifico e romanzato. Golo Mann fu autore del libro \"Storia della Germania moderna\"."}
{"id": "135079", "revid": "599013", "url": "https://it.wikipedia.org/wiki?curid=135079", "title": "Equazioni di Cauchy-Riemann", "text": "In matematica, e pi\u00f9 precisamente in analisi complessa, le equazioni di Cauchy-Riemann sono due equazioni alle derivate parziali che esprimono una condizione necessaria affinch\u00e9 una funzione sia olomorfa (che, nel campo complesso, equivale alla condizione di analiticit\u00e0, a differenza di quanto succede nel campo reale). Se sia la parte reale sia quella immaginaria (funzioni reali in due variabili reali) della funzione complessa sono anche differenziabili, oltre a soddisfare le equazioni di Cauchy-Riemann, allora la condizione per l'olomorfia \u00e8 anche sufficiente.\nUna versione lievemente pi\u00f9 generale di queste equazioni esprime una condizione perch\u00e9 una funzione sia armonica.\nStoria.\nLe equazioni furono usate per la prima volta in alcuni lavori di D'Alembert nel 1752. Successivamente, nel 1777 Eulero stabil\u00ec una connessione fra le equazioni e le funzioni analitiche. Cauchy le utilizz\u00f2 quindi per costruire una teoria delle funzioni olomorfe nel 1814 nell'articolo \"Sur les int\u00e9grales d\u00e9finies\". Infine, Riemann ne fece largo uso nella sua tesi nel 1851.\nDefinizione.\nSia \nuna funzione complessa, definita su un insieme aperto formula_3 del piano complesso formula_4, a valori in formula_5. Scritta in questa forma, formula_6 e formula_7 sono variabili reali, mentre formula_8 e formula_9 sono funzioni a valori reali, definite su formula_10 interpretato come sottoinsieme di formula_11 Infine, formula_12 \u00e8 l'unit\u00e0 immaginaria.\nLe equazioni di Cauchy-Riemann stabiliscono che:\nLa funzione formula_13 \u00e8 olomorfa su formula_3 se e solo se \u00e8 differenziabile con derivate parziali continue e verificanti le equazioni\nLe equazioni possono essere riformulate nell'ambito complesso nel modo seguente:\nInterpretazione geometrica.\nLe equazioni corrispondono alla condizione che la matrice jacobiana sia della forma\nGeometricamente, questo esprime il fatto che la funzione \u00e8 una mappa conforme. Infatti un tale jacobiano \u00e8 composizione di rotazioni \ne omotetie\nArmonicit\u00e0.\nEsiste una versione pi\u00f9 generale delle equazioni di Cauchy-Riemann che garantisce che una funzione \ndefinita su un insieme aperto formula_10 di formula_22 sia armonica. Poich\u00e9 una funzione armonica \u00e8 olomorfa o antiolomorfa, le equazioni sono quelle appena descritte, oppure le opposte\nQueste ultime, se verificate, garantiscono che la funzione \u00e8 antiolomorfa. Una funzione differenziabile con derivate parziali continue \u00e8 quindi armonica se e solo se soddisfa queste equazioni oppure quelle sopra. Un esempio di funzione antiolomorfa \u00e8 la coniugazione complessa\nCondizione sufficiente.\n\u00c8 facile verificare che le equazioni di Cauchy-Riemann garantiscono che la funzione \u00e8 armonica, nell'ipotesi che formula_13 abbia derivate parziali seconde continue. Derivando parzialmente la prima equazione rispetto a formula_27 e la seconda rispetto a formula_28 si ottengono rispettivamente \nSommando le due equazioni e usando il teorema di Schwarz si ottiene l'equazione di Laplace\nche determina l'armonicit\u00e0 di una funzione. Si ottiene un risultato analogo per formula_9."}
{"id": "135080", "revid": "119982", "url": "https://it.wikipedia.org/wiki?curid=135080", "title": "Valchiria", "text": "La Valchiria nella mitologia norrena \u00e8 un essere femminile al servizio di Odino che sceglie i guerrieri caduti in battaglia, portandoli al Valhalla o al F\u00f3lkvangr.\nIl mito.\nDopo aver scelto i caduti in battaglia, le valchirie portano una parte dei loro prescelti al Valhalla, la sala dell'aldil\u00e0 dei guerrieri governata da Odino e la restante parte al campo F\u00f3lkvangr, presieduto dalla dea Freyja. L\u00ec i guerrieri diventano Einherjar; quando essi non si stanno preparando alla grande battaglia finale di Ragnar\u01ebk, dove combatteranno insieme ad Odino, le valchirie portano loro dell'idromele. Le valchirie talvolta appaiono come amanti di eroi e mortali e qui sono descritte come distruttibili e indifese all\u2019amore terreno.\nLe valchirie sono attestate nell'Edda poetica, una raccolta di poemi composti nel XIII secolo derivanti da fonti tradizionali anteriori: L'Edda in prosa, l'Heimskringla di Snorri Sturluson e la Nj\u00e1ls saga ossia una delle Saghe degli Islandesi. Appaiono anche nei componimenti degli scaldi, in una formula magica del XIV secolo e in varie iscrizioni runiche.\nI termini di antico inglese \"w\u00e6lcyrge\" e \"w\u00e6lcyrie\" sono presenti in numerosi manoscritti di antico inglese; gli studiosi hanno indagato se compaiono nell'antico inglese per mediazione dell'influenza norrena, o riflettono una tradizione natia nel paganesimo anglosassone. Le ipotesi degli studiosi si basano sulla relazione tra valchirie, Norne e D\u00edsir tutte figure mitologiche legate al fato.\nCuriosit\u00e0.\nLa Valchiria (Die Walk\u00fcre) \u00e8 il secondo dei quattro drammi musicali che costituiscono la Tetralogia dell'Anello del Nibelungo di Richard Wagner.\nEtimologia.\nLa parola valchiria deriva dal norreno \"valkyrja\" (plurale \"valkyrjur\") che \u00e8 formata da due parole: il sostantivo \"vain\" (i guerrieri caduti in battaglia) e il verbo \"kj\u00f3sa\" (scegliere). Valchiria dunque significa \"colei che sceglie i guerrieri caduti in battaglia\". La parola norrena \"valkyirja\" \u00e8 analoga all'antico inglese \"w\u00e6lcyrge\". Altri termini per valchiria includono \"\u00f3skmey\" (norreno \"vergine desiderabile\"), che compare nel poema \"Oddr\u00fanargr\u00e1tr\" e \"\u00d3\u00f0ins meyjar\" (in norreno: \"vergini di Odino\"), nel \"Nafna\u00feulur\". \"\u00d3skmey\" potrebbe riferirsi al nome di Odino \"\u00d3ski\" (in norreno, col significato di \"realizzatrice di auspicio\"), in riferimento al fatto che Odino riceve i guerrieri caduti nel Valhalla.\nDescrizione.\nNell'arte moderna le valchirie sono dipinte come graziose ragazze armate sopra cavalli alati, con elmo e lancia, tuttavia nell'inglese antico \"valkyrie horse\" era un sinonimo di lupo.\nPiuttosto che i cavalli alati, le loro cavalcature erano i branchi di lupi che profanavano i cadaveri dei guerrieri morti in battaglia.\nDal momento che il lupo era la cavalcatura della valchiria, la valchiria stessa appariva simile ad un corvo e volava sopra i campi di battaglia per \"scegliere\" i corpi. Cos\u00ec, i branchi di lupi e i corvi che spazzavano un campo dopo una battaglia potevano essere stati visti come mezzo per la scelta degli eroi.\nLe valchirie sono cos\u00ec citate al verso 30 della V\u01eblusp\u00e1:\nLe valchirie maggiori.\nMolte valchirie appaiono con caratteri principali in alcuni miti:\nAltre valchirie sono quelle del ciclo di Richard Wagner \"Der Ring des Nibelungen\", citate nella prima giornata \"Die Walk\u00fcre\":\nSono in totale dieci, figlie di Odino e Nerthus, e sono state definite \"figure mitologiche fondamentali, visto che decidono loro quali soldati sopravvivranno a una battaglia e quali invece soccomberanno\". Tra queste, la pi\u00f9 importante \u00e8 Sigrdr\u00edfa, che incarna la volont\u00e0 stessa del padre e che, compiendo questa, viene punita per aver disubbidito ad un ordine impostole controvoglia da Odino. Addormentata, verr\u00e0 svegliata da Siegfried nell'omonima giornata, per poi diventare essenziale nello svolgimento dell'ultima giornata, \"G\u00f6tterd\u00e4mmerung\"."}
{"id": "135085", "revid": "1948203", "url": "https://it.wikipedia.org/wiki?curid=135085", "title": "Hai paura del buio? (album)", "text": "Hai paura del buio? \u00e8 il quinto album in studio del gruppo musicale italiano Afterhours, pubblicato nel 1997 dalla Mescal.\nIl disco.\nSi tratta del secondo album cantato in lingua italiana dopo il precedente \"Germi\" (1995).\nL'album nasce da un periodo difficile, poich\u00e9 la fine dell'etichetta Vox Pop aveva segnato il percorso musicale degli Afterhours, che rimasero senza casa discografica. Fu la Mescal ad accettare il lavoro.\nDopo questo album, il bassista Alessandro Zerilli abbandoner\u00e0 il gruppo.\nStile e critica.\n\u00c8 considerato anche dalla critica non italiana il migliore tra gli album del gruppo, che proprio grazie ad esso verr\u00e0 consacrato definitivamente come una delle band pi\u00f9 significative della scena indie rock italiana.\n\u00c8 l'opera pi\u00f9 completa del gruppo, nel quale si fondono punk (\"Sui giovani d'oggi ci scatarro su\"), hardcore punk (\"Dea\" e \"Lasciami leccare l'adrenalina\"), pop-rock (\"Voglio una pelle splendida\") e post grunge (\"Male di miele\" e \"Elymania\"). Nasce in un periodo di vitalit\u00e0 produttiva del gruppo (ben 19 le tracce) e si caratterizza per la capacit\u00e0 di misurarsi con generi e sonorit\u00e0 differenti.\nI testi si contraddistinguono per l'ironia, per l'irriverenza nei confronti degli ideali borghesi e dei falsi miti; una sorta di manifesto \u00e8 \"Sui giovani d'oggi ci scatarro su\", nella quale Manuel Agnelli, in un ritmo incalzante, urla: \"Come pararsi il culo e la coscienza \u00e8 un vero sballo / Sabato in barca a vela, Luned\u00ec al Leoncavallo / l'alternativo \u00e8 tuo pap\u00e0\". Si fa uso anche della tecnica del cut-up, come gi\u00e0 nel precedente \"Germi\".\nTra le tracce del disco alcune tra le pi\u00f9 importanti della discografia della band milanese: la forsennata \"Dea\", la violenta \"Lasciami leccare l'adrenalina\", il riff travolgente di \"Male di miele\", la dolcezza di \"Pelle\", il sarcasmo di \"Questo pazzo pazzo mondo di tasse\". Probabilmente \"Rapace\" e \"Punto G\" sono due canzoni simbolo per l'album, visto che al loro interno si fondono diversi generi musicali.\nNel 2013 il disco ha vinto il referendum indetto tra una giuria di giornalisti dal Meeting delle etichette indipendenti come miglior album indipendente degli ultimi 20 anni. Ha vinto anche un sondaggio di preferenza tra il pubblico del sito rockit.it sugli album italiani degli ultimi 15 anni.\nFestival \"Hai paura del buio?\".\nNel luglio 2013 \"Hai paura del buio?\" d\u00e0 il nome ad un nuovo progetto: un festival culturale itinerante promosso dagli Afterhours a cui prendono parte non solo altri musicisti (tra cui Marta sui Tubi, Il Teatro degli Orrori, i Ministri, Daniele Silvestri e Verdena), ma anche attori di cinema e teatro (Antonio Rezza con Flavia Mastrella, Michele Riondino), scrittori (Chiara Gamberale, Paolo Giordano), disegnatori e ballerini.\n\"Hai paura del buio?\" Reloaded and Remastered.\nL'11 marzo 2014 \u00e8 stata pubblicata per Universal Music un'edizione speciale di \"Hai paura del buio?\", contenente la versione rimasterizzata dell'album originale (Remastered) ed un nuovo CD che vede coinvolti diversi artisti di spicco della musica italiana ed internazionale, che hanno collaborato con gli Afterhours per reinterpretare tutti i brani che compongono l'album e proporre al pubblico una versione nuova e particolare (Reloaded). Alla realizzazione di questo lavoro partecipano tra gli altri Marta sui tubi, Il Teatro degli Orrori, Piero Pel\u00f9, Eugenio Finardi, Samuel Romano (Subsonica), John Parish, Mark Lanegan, Damo Suzuki, Rachele Bastreghi (Baustelle), Bachi da pietra, Piers Faccini, Nic Cester, Joan as Policewoman e altri.\nIl disco viene anticipato dal singolo \"Voglio una pelle splendida\" (feat. Samuel Romano) e viene reso disponibile in tre formati: doppio CD, digitale (con l'inserimento del brano \"Voglio una pelle splendida\" feat. Daniele Silvestri) e boxset edizione deluxe in tiratura limitata (1000 copie) composto da due doppi vinili e doppio CD\nIl disco \u00e8 entrato direttamente al secondo posto degli album pi\u00f9 venduti in Italia (classifica FIMI).\n\"Hai paura del buio?\" Il film.\nIl 26 novembre 2014 \u00e8 stato pubblicato con Feltrinelli Real Cinema il DVD dedicato al tour \"Hai paura del buio? Remastered\", realizzato da Giorgio Testi. Uscito in versione cofanetto DVD + booklet fotografico a cura di Andrea Samon\u00e0, viene registrato all'Alcatraz di Milano il 26 marzo 2014 e presenta l'album nella sua interezza seguendo la scaletta originale.\nTracce.\nVersione originale (1997) e CD 1 Edizione speciale (2014).\nTutti i brani sono composti da Manuel Agnelli eccetto dove diversamente indicato.\nFormazione.\nNota: Le informazioni su musicisti e autori dei brani provengono dal libretto che accompagna il CD. Nelle note di copertina non vengono accreditati i musicisti che suonano basso e archi."}
{"id": "135086", "revid": "767487", "url": "https://it.wikipedia.org/wiki?curid=135086", "title": "Charente (fiume)", "text": "La Charente \u00e8 un fiume della Francia centro-occidentale, nella regione della Nuova Aquitania. Essa d\u00e0 il nome anche ai dipartimenti della Charente e Charente Marittima (fino al 1941 Charente Inf\u00e9rieure).\nIl fiume, lungo 360\u00a0km \u00e8 navigabile nell'interno fino a Montignac-Charente. Sulla Charente hanno sede numerose industrie, specialmente nella zona di Angoul\u00eame.\nAffluenti.\nI principali affluenti sono:\nDipartimenti, citt\u00e0 e comuni attraversati.\nIl fiume attraversa 120 comuni."}
{"id": "135089", "revid": "123568013", "url": "https://it.wikipedia.org/wiki?curid=135089", "title": "High-Speed Downlink Packet Access", "text": "High Speed Downlink Packet Access, \u00e8 un protocollo di rete appartenente alla famiglia di protocolli HSPA, introdotto nello standard UMTS per migliorarne le prestazioni in download, ampliandone la larghezza di banda, e aumentando cos\u00ec la capacit\u00e0 di trasmissione delle reti radiomobili cellulari che, in download (o anche downlink), pu\u00f2 raggiungere attualmente la velocit\u00e0 massima teorica di 42,2 Mb/s sulla singola portante da 5\u00a0MHz (con la tecnologie MIMO e 64QAM). In Italia \u00e8 stato inizialmente utilizzato anche il termine ADSM (coniato unendo ADSL + mobile) da parte di H3G per pubblicizzare il suo servizio di connettivit\u00e0 mobile a larga banda.\nDescrizione.\nNella cronistoria delle tecnologie e dei relativi acronimi, l'HSDPA pu\u00f2 essere considerato l'anello successivo della catena costituita dalla tecnologia GSM (2G), GPRS (2,5G), EDGE (2,75G), UMTS (3G) e infine HSDPA (3.5G).\nSi pu\u00f2 considerare quindi l'HSDPA come un'evoluzione, in termini di sola velocit\u00e0, cos\u00ec come EDGE lo \u00e8 stato per il GPRS.\nL'HSDPA, per\u00f2, sar\u00e0 tutt'altro che l'ultimo anello. L'HSUPA, l'HSPA Evolution e l'LTE si sono gi\u00e0 aggiunti alla lista, preparando il terreno per ulteriori potenziamenti delle reti mobili.\nCon le prestazioni dell'HSDPA, oltre ai servizi gi\u00e0 presenti nelle reti UMTS come la videochiamata, si possono ottenere delle velocit\u00e0 di navigazione pari a quelle che erano precedentemente disponibili solo attraverso collegamenti fissi ADSL, ovvero superiori ai 2 Mb/s teorici (e 385 kb/s pratici) dell'UMTS.\nNel panorama italiano al 2007 tutte le Compagnie di Telefonia Mobile hanno aggiunto la tecnologia HSDPA alle loro reti UMTS.\nAlcuni gestori hanno creato offerte semi-flat che consentono la navigazione in internet sfruttando la nuova tecnologia e che sono molto concorrenziali con le offerte degli operatori di rete fissa.\nAl 2009 Vodafone Italia predispone gi\u00e0 per la maggior parte della sua copertura HSDPA una velocit\u00e0 di 14,4 Mbit/s in download e 2 Mbps in upload (o anche uplink), mentre la restante frazione di rete raggiunge i 7,2 Mbps in download. TIM e H3G predispongono una velocit\u00e0 HSDPA completamente 7,2 Mbit/s in download e 2 Mbit/s in upload. Wind fornisce prestazioni di velocit\u00e0 sino ad un massimo di 7,2 Mbit/s in download e 384 kbit/s in upload.\n3 Italia ed Ericsson hanno annunciato il 16 luglio 2008 di aver effettuato con successo i test della tecnologia HSUPA con upload a 5,8 Mbit/s nella rete live di 3 Italia.\nSecondo Motorola, quando il servizio avr\u00e0 diffusione massima, le velocit\u00e0 si ridurranno a oscillare fra 500 kb/s e 1,5 Mb/s, molto al di sotto delle velocit\u00e0 teoriche.\nNel 2007, il primo cellulare ad essere dotato della tecnologia HSDPA \u00e8 stato il Sony Ericsson W910i.\nCon l'introduzione del DC-HSDPA (Dual Carrier o Dual Cell HSDPA) \u00e8 possibile combinare due portanti da 5\u00a0MHz HSDPA su una singola connessione. Con il DC-HSDPA \u00e8 cos\u00ec possibile offrire la velocit\u00e0 di 42 Mbit/s in download utilizzando 10\u00a0MHz di banda (contro i 5\u00a0MHz utilizzati normalmente) senza ricorrere all'impiego della tecnologia MIMO 2x2. Il DC-HSDPA \u00e8 la tecnologia utilizzata in Italia dalle compagnie telefoniche che pubblicizzano il servizio a 42 Mbit/s.\nVersioni ancora pi\u00f9 evolute del sistema permettono invece di combinare la modulazione 64QAM con il MIMO ed il DC-HSDPA, raggiungendo cos\u00ec 84 Mbit/s di velocit\u00e0 teorica su un canale da 10\u00a0MHz. Ulteriori evoluzioni prevedono la combinazione di altri canali (3, 4, 6 o addirittura 8), e l'impiego del MIMO 4x4 per raggiungere velocit\u00e0 teoriche crescenti, fino a 337 Mbit/s (Quad-Cell + MIMO 4x4 oppure Octa-Cell), al momento il limite pi\u00f9 alto previsto dallo standard HSPA.\nBanda larga teorica dalle compagnie mobili.\nInformazioni aggiornate al 10 maggio 2017"}
{"id": "135090", "revid": "1008732", "url": "https://it.wikipedia.org/wiki?curid=135090", "title": "45 Eugenia", "text": "45 Eugenia \u00e8 un grande asteroide della Fascia principale, con un diametro di 214\u00a0km. \u00c8 conosciuto come uno dei primi asteroidi per i quali sia stato individuato un satellite naturale in orbita attorno ad essi. \u00c8 stato il secondo asteroide per cui si \u00e8 accertato che fosse un sistema triplo.\nEugenia fu scoperto il 27 giugno 1857 da Hermann Mayer Salomon Goldschmidt all'Osservatorio astronomico di Parigi. Goldschmidt stesso lo battezz\u00f2 cos\u00ec in onore dell'Imperatrice Eugenia de Montijo, moglie di Napoleone III, e fu il primo asteroide ad essere chiamato con il nome di una persona realmente esistente, piuttosto che una figura delle leggende classiche (anche se la coincidenza del nome del pianetino 12 Victoria con quello della Regina Vittoria allora regnante, scaten\u00f2 una controversia, alimentata da chi sostenne che in realt\u00e0 il nome non fosse riferito alla figura mitologica, ma alla sovrana).\nEugenia \u00e8 un asteroide di tipo F, ci\u00f2 significa che \u00e8 di colore molto scuro (nero come la fuliggine) con una composizione carboniosa. Come 253 Mathilde, la sua densit\u00e0 sembra essere stranamente bassa; potrebbe quindi trattarsi di un cumulo di pietrisco altamente poroso e non di un oggetto monolitico.\nNel 1998, gli astronomi del Canada-France-Hawaii Telescope a Mauna Kea, Hawaii, scoprirono una piccola luna orbitante attorno a Eugenia. IAUC 7503 Il nuovo satellite fu chiamato Petit-Prince (45 Eugenia I, S/1998 (45) 1), in onore del figlio dell'Imperatrice Eugenia, il Principe Imperiale Napoleone Eugenio; \u00e8 stata la prima luna asteroidale a essere individuata da un telescopio situato al suolo. Petit-Prince \u00e8 molto pi\u00f9 piccolo di Eugenia (circa 13\u00a0km di diametro) e impiega cinque giorni per descrivere un'orbita completa intorno ad esso.\nNel 2004 dall'analisi delle immagini raccolte dal telescopio \"Yepun\" del VLT dell'ESO a Cerro Paranal in Cile, \u00e8 stato individuato un secondo satellite pi\u00f9 piccolo (diametro stimato 6 km) a cui \u00e8 stato assegnato il nome provvisorio di S/2004 (45) 1"}
{"id": "135091", "revid": "1181", "url": "https://it.wikipedia.org/wiki?curid=135091", "title": "Equazione di Cauchy-Riemann", "text": ""}
{"id": "135092", "revid": "194688", "url": "https://it.wikipedia.org/wiki?curid=135092", "title": "Sigurd", "text": ""}
{"id": "135093", "revid": "1181", "url": "https://it.wikipedia.org/wiki?curid=135093", "title": "Equazioni di Cauchy-Reimann", "text": ""}
{"id": "135097", "revid": "599013", "url": "https://it.wikipedia.org/wiki?curid=135097", "title": "Okh", "text": ""}
{"id": "135099", "revid": "110157", "url": "https://it.wikipedia.org/wiki?curid=135099", "title": "Federazione Italiana American Football", "text": "La Federazione Italiana American Football (FIAF) \u00e8 stata una federazione sportiva, naturale continuazione della Associazione Italiana Football Americano (AIFA), attiva dal 1988 al 2000 ed affiliata al CONI fino al 2000, che si occupava della organizzazione e della gestione dei campionati di football americano in Italia. Dal 2002 con la sigla NFLI ha condotto l'organizzazione del Football americano in Italia fino al 2008. Dal 2015 \u00e8 attiva la continuazione di AIFA-FIAF-NFLI con la costituzione di AIFA/IAAFL www.aifa.eu \nStoria.\nLa federazione si costitu\u00ec come \"Associazione Italiana Football Americano\" nel 1980 a opera di cinque societ\u00e0: Rhinos Milano, Rams Milano, Frogs Busto Arsizio, Giaguari Torino e Aquile Ferrara. Presidente fu eletto Giovanni Colombo, al quale segu\u00ec nella carica nel 1987 Gianantonio Arnoldi (poi deputato di Forza Italia) che organizz\u00f2 diversamente i campionati nazionali disputati da circa 100 societ\u00e0 e adott\u00f2 la denominazione di \"Federazione Italiana American Football\" che nel 1988 si associ\u00f2 al CONI.\nNel 1994 Lucio Zanetti divent\u00f2 presidente e dopo la sua morte improvvisa venne eletto Giovanni Cant\u00f9, che in seguito avrebbe fondato la NFL Italia.\nLa Federazione Italiana American Football venne disconosciuta dal CONI nell'ottobre 2000 a seguito del commissariamento per motivi di insolvenza. I campionati della FIAF continuarono e a distanza di due anni vennero poi costituite due organizzazioni in competizione: la NFLItaly che oper\u00f2 fino al 2008, sostituita poi dalla Federazione Italiana Football (FIF) , e la Federazione Italiana di American Football (FIDAF), fondata nel 2001 da 6 societ\u00e0 (Corsari Palermo, Delfini Taranto, Dragons Brindisi, Elephants Catania, Sharks Palermo e Vipers Casteldaccia).\nCampionati.\nI campionati della FIAF si organizzarono in quattro categorie:\nIl primo anno della Serie A1 si disput\u00f2 con 24 squadre organizzate in 4 gironi (Nord, Centro, Est e Sud) di 6 squadre ciascuno. Le prime 4 classificate di ogni girone accedevano ai play-off insieme alle migliori 8 della Serie A2. Il campionato terminava con il Superbowl italiano che assegnava il titolo nazionale. Il secondo anno la A1 fu ridotta a 18 squadre divise in 2 gironi con qualificazione ai play-off delle prime 4 squadre di ogni girone assieme alle prime 2 della A2.\nLa formula a due gironi rimase in vigore, seppure con alcune variazioni (nel 1993 e 1998 si giocarono 3 gironi), fino al 1998. Dal 1995 la Serie A1 assunse la denominazione di \"Golden League\". Dal 1999 venne adottata la suddivisione in \"American Conference\" e \"Italian Conference\". Le due conference si differenziavano per la possibilit\u00e0 nella \"American\" di utilizzare giocatori stranieri. "}
{"id": "135100", "revid": "831312", "url": "https://it.wikipedia.org/wiki?curid=135100", "title": "Giro d'Italia 1986", "text": "Il Giro d'Italia 1986, sessantanovesima edizione della \"Corsa Rosa\", si svolse in ventidue tappe precedute un cronoprologo iniziale dal 12 maggio al 2 giugno 1986, per un percorso totale di 3\u00a0858,6 km. Fu vinto da Roberto Visentini.\nVisentini, all'apice della carriera, si aggiudic\u00f2 il Giro mostrandosi superiore sia a cronometro sia in salita. Un redivivo Saronni combatt\u00e9 con energia, cedendo la maglia rosa solo nella tappa di Foppolo. Cinque successi di tappa per Bontempi, velocista del momento.\nDurante la prima tappa, da Palermo a Sciacca, il ventiduenne ciclista Emilio Ravasio, in forza all'Atala-Ofmega, fu vittima di una caduta; si rialz\u00f2 e concluse la frazione, ma dopo due ore entr\u00f2 in coma. Trasportato all'ospedale di Palermo, venne operato d'urgenza ma non riprese pi\u00f9 conoscenza: mor\u00ec 16 giorni dopo, il 28 maggio.\nVenne trasmesso in TV da Raidue e in radio da Rai Radio1."}
{"id": "135101", "revid": "124579333", "url": "https://it.wikipedia.org/wiki?curid=135101", "title": "Oberkommando der Wehrmacht", "text": "L'Oberkommando der Wehrmacht o OKW (traducibile in italiano come \"Alto comando delle forze armate tedesche\") era il comando supremo delle forze armate tedesche durante la seconda guerra mondiale.\nIstituzione.\nSin dalla nascita del Terzo Reich, le forze armate tedesche rappresentarono un centro di potere difficile da assoggettare per il nuovo regime nazista. I vertici dell'Esercito tedesco, in particolare, costituivano per ragioni storiche una struttura di grande autorevolezza e prestigio, difficilmente controllabile da parte del nuovo regime.\nNel 1935, il Ministero della Difesa riprese la sua vecchia denominazione di \"Ministero della Guerra\" (tedesco: \"Reichskriegsministerium\"); al nuovo ministero furono affidate le responsabilit\u00e0 di coordinare l'organizzazione delle forze armate tedesche (Wehrmacht) e di conciliare le operazioni militari con le necessit\u00e0 politiche, economiche e di propaganda della guerra moderna. Furono parallelamente istituiti gli Stati Maggiori delle tre armi che costituivano la Wehrmacht: Esercito (\"Oberkommando des Heeres\"), Marina (\"Oberkommando der Marine\") e Aviazione (\"Oberkommando der Luftwaffe\").\nNonostante questa riorganizzazione, mancava per\u00f2 ancora un vero e proprio Stato Maggiore Generale congiunto delle tre armi. Sotto la guida del Feldmaresciallo Werner von Blomberg (Ministro della Guerra e Comandante in capo della Wehrmacht) si avviarono cos\u00ec i primi tentativi di costituire uno Stato Maggiore Generale sovraordinato alle tre armi; particolarmente attivo in questo settore fu il \"Wehrmachtamtes\", l'ufficio ministeriale preposto al coordinamento della Wehrmacht, guidato prima da Walter von Reichenau e successivamente da Wilhelm Keitel. Il \"Wehrmachtamtes\" fu dotato di un piccolo gruppo di ufficiali con funzioni di collegamento con gli Stati Maggiori.\nFunzioni.\nNonostante i desideri di Adolf Hitler e di altri ufficiali, l'OKW non riusc\u00ec ad affermarsi come un vero e proprio Stato Maggiore Generale: il suo organico fu sempre molto limitato, mentre la responsabilit\u00e0 di pianificazione operativa rimase per lo pi\u00f9 in capo all'Oberkommando des Heeres.\nAll'OKW spettava principalmente la direzione strategica della guerra, con l'incarico di trasformare le indicazioni di Hitler in ordini e direttive militari per i comandi delle tre armi ad esso formalmente sottoposte:\nNella realt\u00e0, specialmente nella prima fase della seconda guerra mondiale, i tre comandi, soprattutto quelli di aeronautica e marina, continuarono a godere di un'ampia autonomia operativa.\nLinea di comando.\nIl comandante in capo della Wehrmacht sin dal 1938 era il F\u00fchrer in persona; tale situazione lo poneva necessariamente anche al vertice dell'OKW. Tuttavia venne lo stesso nominato un Capo del Comando supremo della Wehrmacht, cos\u00ec da fornire un riferimento per le questioni amministrative e burocratiche legate alla struttura dell'OKW: tale incarico fu affidato al generale Wilhelm Keitel che lo mantenne fino alla fine del conflitto.\nLa struttura dell'OKW fu divisa in quattro macro sottosezioni. La prima e la pi\u00f9 rilevante di questa fu l'Ufficio Comando e Operazioni, che si occupava della pianificazione delle operazioni della Wehrmacht e della trasmissione degli ordini di Hitler per i comandi delle tre armi. A capo di questa struttura fu posto il generale Alfred Jodl, il cui ruolo fu sostanzialmente equiparabile a quello di un Capo di Stato Maggiore.\nLe rimanenti tre sezioni erano quelle legate ai servizi di intelligence (Abwehr), ai rifornimenti e alle altre questioni organizzative relative alla Wehrmacht.\nL'OKW in guerra.\nAllo scoppio della guerra la struttura bicefala del vertice delle forze armate tedesche si pales\u00f2 pienamente: da un lato la pianificazione strategica del conflitto era gestita personalmente da Hitler (con il supporto dello staff dell'OKW); dall'altro la pianificazione operativa rimase ancora saldamente in mano all'Oberkommando des Heeres.\nL'OKW non si afferm\u00f2 mai quindi come il vero Stato Maggiore Generale delle forze armate tedesche, rimanendo spesso in contrasto con i vertici dell'Esercito. In una sola occasione questo comando seppe muoversi effettivamente come una struttura congiunta delle tre armi: si tratt\u00f2 dell'operazione Weser\u00fcbung, la conquista della Danimarca e della Norvegia. Tale operazione fu completamente pianificata e diretta dall'OKW, secondo il piano messo a punto dal \"Capo dell'Ufficio Comando e Operazioni\" generale Alfred Jodl.\nCon il prosieguo della guerra e l'avvio delle operazioni nell'Unione Sovietica si determin\u00f2 un'ulteriore frattura nella direzione del conflitto in seno ai comandi militari tedeschi: l'OKH conserv\u00f2 il comando e la pianificazione delle operazioni sul fronte orientale, mentre l'OKW assunse la direzione del conflitto negli altri teatri operativi. Una tale situazione non fu determinata da una specifica direttiva; fu pi\u00f9 invece una linea che emerse \"de facto\" per assecondare la visione di Hitler circa la direzione delle operazioni militari.\nIn questo contesto le responsabilit\u00e0 militari vennero divise tra i due Stati Maggiori; tuttavia una simile spartizione fin\u00ec col danneggiare una visione unitaria dello sforzo bellico da parte dei comandi militari, favorendo al contempo l'emergere di visioni legate alle esigenze dei singoli fronti e accentuando, cos\u00ec, il ruolo di Hitler quale unico elemento di raccordo sulla conduzione della guerra.\nPer coordinare le operazioni della Wehrmacht nei teatri di guerra assegnati all'OKW, furono istituiti dei comandi speciali che avrebbero diretto le operazioni in base alle direttive di Hitler e dell'OKW. Nel 1942 questi incarichi di comando erano tre:\nNel corso del conflitto inoltre furono istituite ulteriori figure di comando territoriale, cos\u00ec da rispondere all'evoluzione della situazione dei vari fronti.\nLa resa tedesca.\nDopo la caduta di Berlino e il suicidio di Hitler, il nuovo Presidente del Reich, l'Ammiraglio Karl D\u00f6nitz, cerc\u00f2 di istituire un nuovo governo con l'obiettivo di giungere a un accordo di pace con gli Alleati.\nCome da disposizioni testamentarie di Hitler, il comando supremo della Wehrmacht rest\u00f2 in capo al \"Reichspr\u00e4sident\" D\u00f6nitz. La maggior parte degli alti comandi militari vennero confermati nei loro ruoli: il Feldmaresciallo Wilhelm Keitel e il Colonnello generale Alfred Jodl rimasero cos\u00ec rispettivamente Comandante e Capo di stato maggiore dell'OKW.\nData la particolare situazione venutasi a creare nella catena di comando dell'OKH, con il nuovo Comandante in capo designato dal F\u00fchrer (Feldmaresciallo Ferdinand Sch\u00f6rner) isolato nella sacca di Praga e il Capo di stato maggiore (Generale Hans Krebs) morto suicida a Berlino, D\u00f6nitz affid\u00f2 \"ad interim\" la guida dell'Esercito all'OKW.\nFu cos\u00ec che alla guida di ci\u00f2 che rimaneva dell'Esercito tedesco fu dapprima posto il Feldmaresciallo Keitel, che mantenne questo incarico fino al suo arresto il 13 maggio 1945, e poi il Colonnello generale Jodl, che rimase in carica fino allo scioglimento del Governo di Flensburg.\nTocc\u00f2 agli esponenti dell'OKW firmare l'Atto di resa incondizionata del Terzo Reich, lo strumento che pose formalmente fine alla seconda guerra mondiale in Europa. La scelta di far firmare questo documento dai rappresentanti del comando supremo della Wehrmacht fu fortemente voluta da parte degli Alleati; in tal modo si voleva infatti evitare che in futuro circoli nazionalisti e militari potessero riproporre il mito della \"pugnalata alle spalle\" come al termine della prima guerra mondiale.\nStruttura di comando dell'OKW.\nUfficiale dello Stato Maggiore presso il Capo WFSt:\nAiutante capo del WFSt:\nVicecomandante del WFSt:\nPrimo ufficiale dello Stato maggiore dell'Esercito al WFSt:\nPrimo ufficiale dello Stato maggiore della Marina al WFSt:\nPrimo ufficiale dello Stato maggiore dell'Aviazione al WFSt:\nCapo dell'armamento della Wehrmacht:"}
{"id": "135104", "revid": "124402931", "url": "https://it.wikipedia.org/wiki?curid=135104", "title": "Oberkommando der Marine", "text": "L'Oberkommando der Marine o OKM era il Comando supremo della marina tedesca durante la Seconda guerra mondiale.\nIl comando (\"Oberbefehlshaber des Marine\", o OBdM) dell'OKM e quindi della \"Kriegsmarine\" furono affidati a:"}
{"id": "135105", "revid": "599013", "url": "https://it.wikipedia.org/wiki?curid=135105", "title": "Okm", "text": ""}
{"id": "135107", "revid": "599013", "url": "https://it.wikipedia.org/wiki?curid=135107", "title": "Okw", "text": ""}
{"id": "135108", "revid": "547034", "url": "https://it.wikipedia.org/wiki?curid=135108", "title": "Realt\u00e0 aumentata", "text": "Per realt\u00e0 aumentata (abbreviato in AR), o realt\u00e0 mediata dall'elaboratore, si intende l'arricchimento della percezione sensoriale umana mediante informazioni, in genere manipolate e convogliate elettronicamente, che non sarebbero percepibili con i cinque sensi.\nIl cruscotto dell'automobile, l'esplorazione della citt\u00e0 puntando lo smartphone o la chirurgia robotica a distanza sono tutti esempi di realt\u00e0 aumentata.\nStoria.\nGli occhiali a realt\u00e0 aumentata avevano fatto la loro apparizione in un lavoro di Ivan Sutherland del 1968.\nNegli anni novanta sono nate le prime visioni coerenti e organizzate di come l'elettronica miniaturizzata, i dispositivi portatili, Internet e la geolocalizzazione possano condurre a mondi virtuali e/o arricchiti, mediati. La visione matura si stabilizza nei primi anni duemila e i primi prodotti d'uso comune si affacciano sul mercato alla fine di quel decennio.\nDescrizione.\nDefinizione.\nGli elementi che \u00abaumentano\u00bb la realt\u00e0 possono essere aggiunti attraverso un dispositivo mobile, come uno smartphone, con l'uso di un PC dotato di webcam o altri sensori, con dispositivi di visione (per es. occhiali a proiezione sulla retina), di ascolto (auricolari) e di manipolazione (guanti) che aggiungono informazioni multimediali alla realt\u00e0 gi\u00e0 normalmente percepita.\nLe informazioni \u00abaggiuntive\u00bb possono in realt\u00e0 consistere anche in una \"diminuzione\" della quantit\u00e0 di informazioni normalmente percepibili per via sensoriale, sempre al fine di presentare una situazione pi\u00f9 chiara o pi\u00f9 utile o pi\u00f9 divertente. Anche in questo caso si parla di AR.\nNella realt\u00e0 virtuale, le informazioni aggiunte o sottratte elettronicamente sono preponderanti, al punto che le persone si trovano immerse in una situazione nella quale le percezioni naturali di molti dei cinque sensi non sembrano neppure essere pi\u00f9 presenti e sono sostituite da altre. Nella realt\u00e0 aumentata (AR), invece, la persona continua a vivere la comune realt\u00e0 fisica, ma usufruisce di informazioni aggiuntive o manipolate della realt\u00e0 stessa.\nLa distinzione tra VR e AR \u00e8 peraltro artificiosa: la realt\u00e0 mediata, infatti, pu\u00f2 essere considerata come un continuo, nel quale VR e AR si collocano adiacenti e non sono semplicemente due concetti opposti.\nLa mediazione avviene solitamente in tempo reale. Le informazioni circa il mondo reale che circonda l'utente possono diventare interattive e manipolabili digitalmente.\nTipi di realt\u00e0 aumentata.\nEsistono due tipi principali di realt\u00e0 aumentata:\nLa \u00abpubblicit\u00e0 aumentata\u00bb (\"Augmented advertising\") \u00e8 esplosa nel 2009 attraverso numerose campagne di marchi (Toyota, Lego, Mini, Kellogg, General Electrics), cantanti (Eminem, John Mayer) o riviste (\"Colors\", \"Esquire Magazine\" o \"Wallpaper\"). Spam Magazine, nata nel 2012 in Italia, \u00e8 la prima rivista gratuita totalmente in realt\u00e0 aumentata, sia per quanto riguarda i contenuti editoriali sia per quelli commerciali.\nEsempi.\nGi\u00e0 usata in ambiti molto specifici come militare, medico o nella ricerca, nel 2009 grazie al miglioramento della tecnologia la realt\u00e0 aumentata \u00e8 arrivata al grande pubblico sia come campagne di comunicazione augmented advertising pubblicate sui giornali o sulla rete, sia attraverso un numero sempre crescente di applicazioni per telefonini, in particolare per Windows Phone, Android e iPhone.\n\u00c8 oggi infatti possibile con la realt\u00e0 aumentata trovare informazioni rispetto al luogo in cui ci si trova (come alberghi, bar, ristoranti, stazioni della metro e altri \"punti di interesse\") ma anche visualizzare le foto dai social network come Flickr o voci Wikipedia sovrapposte alla realt\u00e0; trovare i Twitter vicini; ritrovare la macchina parcheggiata; giocare a catturare fantasmi e fate invisibili usando una intera citt\u00e0 come campo di gioco; taggare luoghi, inserire dei messaggini in realt\u00e0 aumentata in un luogo specifico (metodo usato dai teenager giapponesi per incontrarsi e oggetto di un film di Keiichi Matsuda).\nUn altro esempio di realt\u00e0 aumentata sono alcune funzioni di cui sono dotate determinati modelli di automobile:\nSettori di applicazione.\nArcheologia.\nAR \u00e8 stato utilizzato per aiutare la ricerca archeologica. Aumentando le caratteristiche archeologiche nel paesaggio moderno, l'AR consente agli archeologi di formulare possibili configurazioni del sito da strutture esistenti. I modelli generati al computer di rovine, edifici, paesaggi o persino persone antiche sono stati riciclati nelle prime applicazioni AR archeologiche.\nArchitettura.\nL'AR pu\u00f2 aiutare a visualizzare i progetti di costruzione. Le immagini generate al computer di una struttura possono essere sovrapposte a una vista locale reale di una propriet\u00e0 prima che l'edificio fisico venga costruito l\u00ec; questo \u00e8 stato dimostrato pubblicamente da Trimble Navigation nel 2004. L'AR pu\u00f2 anche essere impiegato all'interno dello spazio di lavoro di un architetto, per il rendering di visualizzazioni 3D animate dei loro disegni 2D. La panoramica dell'architettura pu\u00f2 essere migliorata con le applicazioni AR, consentendo agli utenti che guardano l'esterno di un edificio di vedere virtualmente attraverso le sue pareti, visualizzando i suoi oggetti interni e il layout.\nProgettazione e pianificazione urbana.\nI sistemi AR vengono utilizzati come strumenti collaborativi per la progettazione e la pianificazione nell'ambiente gi\u00e0 costruito. Ad esempio, l'AR pu\u00f2 essere utilizzato per creare mappe di realt\u00e0 aumentata, edifici e feed di dati proiettati su tavoli per la visualizzazione collaborativa da parte di professionisti.\nIstruzione STEM.\nNegli ambienti educativi, l'AR \u00e8 stato utilizzato per integrare un curriculum standard. Testo, grafica, video e audio possono essere sovrapposti nell'ambiente in tempo reale di uno studente. Libri di testo, flashcard e altro materiale di lettura educativo possono contenere \"marcatori\" o trigger incorporati che, quando scansionati da un dispositivo AR, hanno prodotto informazioni supplementari per lo studente rese in un formato multimediale.\nProduzione industriale.\nL'AR viene utilizzato per sostituire i manuali cartacei con istruzioni digitali che vengono sovrapposte al campo visivo dell'operatore di produzione, riducendo lo sforzo mentale necessario per operare. AR rende efficiente la manutenzione della macchina perch\u00e9 offre agli operatori l'accesso diretto alla cronologia di manutenzione di essa. I manuali virtuali aiutano i produttori ad adattarsi ai progetti di prodotti in rapida evoluzione, poich\u00e9 le istruzioni digitali sono pi\u00f9 facilmente modificabili e distribuite rispetto ai manuali fisici.\nLe istruzioni digitali aumentano la sicurezza eliminando la necessit\u00e0 per gli operatori di guardare uno schermo o un manuale lontano dall'area di lavoro, che pu\u00f2 essere pericoloso. Le istruzioni sono infatti in questo modo sovrapposte all'area di lavoro. L'uso dell'AR pu\u00f2 aumentare la sensazione di sicurezza degli operatori quando lavorano vicino a macchinari industriali ad alto carico fornendo agli operatori informazioni aggiuntive sullo stato di una macchina e sulle funzioni di sicurezza, nonch\u00e9 sulle aree pericolose dell'area di lavoro.\nCommercio.\nL'AR viene utilizzato per integrare il marketing cartaceo (opuscoli, etichette, biglietti da visita...) e video. Il materiale di marketing cartaceo pu\u00f2 essere progettato con determinate immagini \"trigger\" che, se scansionate da un dispositivo abilitato per AR utilizzando il riconoscimento delle immagini, attivano una versione video del materiale promozionale. Una delle principali differenze tra la realt\u00e0 aumentata e il riconoscimento diretto delle immagini \u00e8 che \u00e8 possibile sovrapporre pi\u00f9 media contemporaneamente nella schermata di visualizzazione, come i pulsanti di condivisione dei social media, il video, l'audio e gli oggetti 3D. Le pubblicazioni tradizionali utilizzano la realt\u00e0 aumentata per connettere diversi tipi di media.\nL'AR pu\u00f2 migliorare le anteprime dei prodotti, ad esempio consentendo a un cliente di visualizzare cosa c'\u00e8 all'interno della confezione di un prodotto senza aprirlo. AR pu\u00f2 essere utilizzato anche come ausilio nella selezione dei prodotti da un catalogo o tramite un chiosco. Le immagini scansionate dei prodotti possono attivare visualizzazioni di contenuti aggiuntivi come opzioni di personalizzazione e immagini aggiuntive del prodotto nel suo utilizzo.\nLetteratura.\nLa prima descrizione dell'AR come \u00e8 conosciuta oggi \u00e8 stata in \"Virtual Light\", il romanzo del 1994 di William Gibson. Nel 2011 AR \u00e8 stata usata con una poesia del poeta giapponese Nika della Sekai Camera di Tokyo. La prosa di queste poesie AR proviene da Paul Celan, \"Die Niemandsrose\", che esprime le conseguenze del terremoto e dello tsunami del T\u014dhoku del 2011.\nArte visiva.\nL'AR applicata nelle arti visive consente a oggetti o luoghi di innescare esperienze artistiche multidimensionali e interpretazioni della realt\u00e0.\nLa realt\u00e0 aumentata pu\u00f2 aiutare nella progressione dell'arte visiva nei musei consentendo ai visitatori dei musei di visualizzare le opere d'arte nelle gallerie in modo multidimensionale attraverso gli schermi del telefono. Il Museum of Modern Art di New York ha creato una mostra nel suo museo d'arte che illustra le funzionalit\u00e0 AR che gli spettatori possono vedere utilizzando un'app sul proprio smartphone.\nFitness.\nL'hardware e il software AR per l'uso nel fitness includono occhiali intelligenti realizzati per la bicicletta e la corsa, con analisi delle prestazioni e navigazione della mappa proiettata sul campo visivo dell'utente e boxe, arti marziali e tennis, dove gli utenti rimangono consapevoli del loro fisico ambiente per la sicurezza. Giochi e software relativi al fitness includono Jurassic World Alive.\nInterazione uomo-computer.\nHuman Computer Interaction \u00e8 un'area interdisciplinare dell'informatica che si occupa della progettazione e dell'implementazione di sistemi che interagiscono con le persone. I ricercatori in HCI provengono da una serie di discipline, tra cui informatica, ingegneria, design, fattore umano e scienze sociali, con l'obiettivo condiviso di risolvere i problemi nella progettazione e nell'uso della tecnologia in modo che possa essere utilizzata pi\u00f9 facilmente ed efficacemente, in modo efficiente, sicuro e con soddisfazione.\nGestione delle emergenze/ricerca e soccorso.\nI sistemi di realt\u00e0 aumentata sono utilizzati in situazioni di sicurezza pubblica, dalle super tempeste ai rischi in generale.\nGi\u00e0 nel 2009 due articoli di \"Emergency Management\" hanno discusso della tecnologia AR per la gestione delle emergenze. Il primo \u00e8 stato \"Augmented Reality - Emerging Technology for Emergency Management\" di Gerald Baron.\nInterazione sociale.\nL'AR pu\u00f2 essere utilizzato per facilitare l'interazione sociale. Un framework di social network di realt\u00e0 aumentata chiamato Talk2Me consente alle persone di diffondere informazioni e visualizzare le informazioni pubblicizzate di altri in un modo di realt\u00e0 aumentata. Le funzionalit\u00e0 di condivisione e visualizzazione delle informazioni tempestive e dinamiche di Talk2Me aiutano ad avviare conversazioni e fare amicizia per gli utenti con persone nelle vicinanze.\nVideogiochi.\nL'industria dei giochi ha abbracciato la tecnologia AR. Sono stati sviluppati numerosi giochi per ambienti interni preparati, come l'air hockey AR, \"Titans of Space\", il combattimento collaborativo contro i nemici virtuali e i giochi da tavolo da biliardo potenziati con AR.\nLa realt\u00e0 aumentata ha permesso ai giocatori di videogiochi di sperimentare il gioco digitale in un ambiente reale. Niantic ha rilasciato il gioco mobile in realt\u00e0 aumentata \"Pok\u00e9mon Go\". Disney ha collaborato con Lenovo per creare il gioco di realt\u00e0 aumentata \"\" che funziona con un visore Lenovo Mirage AR, un sensore di tracciamento e un controller Lightsaber, il cui lancio \u00e8 stato nel dicembre 2017. La Sony \u00e8 stata un pioniere della realt\u00e0 aumentata pubblicando i primi giochi come \"The Eye of judgement\", \"Invizimals\".\nDesign industriale.\nL'AR consente ai progettisti industriali di sperimentare la progettazione e il funzionamento di un prodotto prima del completamento. Volkswagen ha utilizzato l'AR per confrontare le immagini dei crash test calcolate e quelle effettive. AR \u00e8 stato utilizzato per visualizzare e modificare la struttura della carrozzeria e il layout del motore. \u00c8 stato anche utilizzato per confrontare i modelli digitali con i modelli fisici per trovare discrepanze tra loro.\nPianificazione, pratica e formazione sanitaria.\nUna delle prime applicazioni della realt\u00e0 aumentata \u00e8 stata nel settore sanitario, in particolare per supportare la pianificazione, la pratica e la formazione delle procedure chirurgiche. Gi\u00e0 nel 1992, il miglioramento delle prestazioni umane durante l'intervento chirurgico era un obiettivo formalmente dichiarato durante la costruzione dei primi sistemi di realt\u00e0 aumentata nei laboratori dell'aeronautica statunitense. Dal 2005 ad esempio per localizzare le vene \u00e8 stato utilizzato un dispositivo chiamato \"cercatore di vene nel vicino infrarosso\" che filma le vene sottocutanee, elabora e proietta l'immagine delle vene sulla pelle. Altri esempi includono una vista virtuale a raggi X basata su una precedente tomografia o su immagini in tempo reale da sonde di microscopia confocale e ad ultrasuoni, sulla visualizzazione della posizione di un tumore nel video di un endoscopio, o sui rischi di esposizione alle radiazioni da dispositivi di imaging a raggi X. L'AR pu\u00f2 migliorare la visualizzazione di un feto all'interno dell'utero materno. Siemens, Karl Storz e IRCAD hanno sviluppato un sistema per la chirurgia epatica laparoscopica che utilizza l'AR per visualizzare tumori e vasi sotto la superficie. L'AR \u00e8 stata utilizzata per il trattamento della fobia degli scarafaggi. Ai pazienti che indossano occhiali per realt\u00e0 aumentata pu\u00f2 essere ricordato di assumere i farmaci prescritti.\nImmersione spaziale e interazione.\nLe applicazioni di realt\u00e0 aumentata, in esecuzione su dispositivi palmari utilizzati come cuffie per realt\u00e0 virtuale, possono anche digitalizzare la presenza umana nello spazio e fornire un modello generato dal computer, in uno spazio virtuale in cui possono interagire ed eseguire varie azioni. Tali capacit\u00e0 sono dimostrate da Project Anywhere, sviluppato da uno studente nel post-laurea presso l'ETH di Zurigo, che \u00e8 stato soprannominato \"un'esperienza fuori dal corpo\".\nAddestramento al volo.\nBasandosi su decenni di ricerca percettivo-motoria in psicologia sperimentale, i ricercatori dell'Aviation Research Laboratory dell'Universit\u00e0 dell'Illinois a Urbana-Champaign hanno utilizzato la realt\u00e0 aumentata sotto forma di una traiettoria di volo nel cielo per insegnare agli studenti di volo come far atterrare un aeroplano usando un simulatore di volo. Fu un intervento formativo che si rivel\u00f2 pi\u00f9 efficace di un programma di addestramento tradizionale.\nUso militare.\nUn'interessante applicazione iniziale dell'AR si \u00e8 verificata quando Rockwell International ha creato sovrapposizioni di mappe video di tracce di detriti satellitari e orbitali per aiutare nelle osservazioni spaziali presso l'Air Force Maui Optical System. Nel loro articolo del 1993 \"Debris Correlation Using the Rockwell WorldView System\" gli autori descrivono l'uso di mappe sovrapposte applicate ai video dei telescopi di sorveglianza spaziale. Le sovrapposizioni della mappa indicavano le traiettorie di vari oggetti in coordinate geografiche. Ci\u00f2 ha permesso agli operatori del telescopio di identificare i satelliti e anche catalogare detriti spaziali potenzialmente pericolosi.\nNavigazione.\nL'X-38 della NASA \u00e8 stato pilotato utilizzando un sistema di visione sintetica ibrido che ha sovrapposto i dati della mappa al video per fornire una navigazione avanzata per il veicolo spaziale durante i test di volo dal 1998 al 2002. Ha utilizzato il software LandForm che \u00e8 stato utile per periodi di visibilit\u00e0 limitata, incluso un esempio quando la finestra della videocamera si \u00e8 ghiacciata lasciando gli astronauti a fare affidamento sulle sovrapposizioni della mappa.\nLuogo di lavoro.\nLa realt\u00e0 aumentata pu\u00f2 avere un impatto positivo sulla collaborazione lavorativa poich\u00e9 le persone possono essere inclini a interagire pi\u00f9 attivamente con il loro ambiente di apprendimento. Pu\u00f2 anche incoraggiare il tacito rinnovamento della conoscenza che rende le imprese pi\u00f9 competitive. L'AR \u00e8 stata utilizzata per facilitare la collaborazione tra i membri del team distribuiti tramite conferenze con partecipanti locali e virtuali. Le attivit\u00e0 di AR includono brainstorming e riunioni di discussione utilizzando la visualizzazione comune tramite tavoli touch screen, lavagne digitali interattive, spazi di progettazione condivisi e sale di controllo distribuite.\nTrasmissione ed eventi dal vivo.\nL'AR viene anche utilizzata in associazione con eventi calcistici e altri eventi sportivi per mostrare pubblicit\u00e0 commerciali sovrapposte alla vista dell'area di gioco. Sezioni di campi da rugby e piazzole per il cricket mostrano anche immagini sponsorizzate. Le trasmissioni televisive di nuoto spesso aggiungono una linea attraverso le corsie per indicare la posizione dell'attuale detentore del record mentre una competizione procede per consentire agli spettatori di confrontare la gara attuale con la migliore prestazione. Altri esempi includono il tracciamento del disco da hockey, le annotazioni delle prestazioni delle auto da corsa e le traiettorie della palla da biliardo.\nL'AR \u00e8 stata utilizzata per migliorare le performance di concerti e teatro. Ad esempio, gli artisti consentono agli ascoltatori di aumentare la propria esperienza di ascolto aggiungendo la propria performance a quella di altre band.\nTurismo e visite turistiche.\nI viaggiatori possono utilizzare l'AR per accedere a display informativi in tempo reale relativi a una posizione, alle sue caratteristiche e ai commenti o ai contenuti forniti dai visitatori precedenti. Le applicazioni AR avanzate includono simulazioni di eventi storici, luoghi e oggetti resi nel paesaggio.\nLe applicazioni AR collegate a posizioni geografiche presentano le informazioni sulla posizione tramite audio, annunciando le caratteristiche di interesse in un particolare sito non appena diventano visibili all'utente.\nTraduzione.\nI sistemi AR come Word Lens possono interpretare il testo straniero su cartelli e menu e, nella vista aumentata dell'utente, visualizzare il testo nella lingua dell'utente. Le parole pronunciate di una lingua straniera possono essere tradotte e visualizzate nella vista dell'utente come sottotitoli.\nMusica.\n\u00c8 stato ipotizzato che la realt\u00e0 aumentata possa essere utilizzata in nuovi metodi di produzione musicale, mixaggio, controllo e visualizzazione.\n\u00c8 stato concettualizzato uno strumento per la creazione di musica 3D nei club che, oltre alle normali funzioni di mixaggio del suono, consente al DJ di riprodurre decine di campioni sonori, posizionati ovunque nello spazio 3D.\nI team del Leeds College of Music hanno sviluppato un'app AR che pu\u00f2 essere utilizzata con i banchi Audient e consentire agli studenti di utilizzare il proprio smartphone o tablet per mettere strati di informazioni o interattivit\u00e0 sopra un banco di missaggio Audient.\nARmony \u00e8 un pacchetto software che utilizza la realt\u00e0 aumentata per aiutare le persone a imparare uno strumento.\nSnapchat.\nGli utenti di Snapchat hanno accesso alla realt\u00e0 aumentata nell'app di messaggistica istantanea dell'azienda attraverso l'uso dei filtri della fotocamera. A settembre 2017 Snapchat ha aggiornato la sua app per includere un filtro della fotocamera che consentiva agli utenti di eseguire il rendering di una versione animata di se stessi in un cartone animato chiamata \"Bitmoji\". Questi avatar animati vengono proiettati nel mondo reale attraverso la fotocamera e possono essere fotografati o registrati in video. Nello stesso mese, Snapchat ha anche lanciato una nuova funzionalit\u00e0 chiamata \"Filtri Sky\". Questa nuova funzionalit\u00e0 utilizza la realt\u00e0 aumentata per modificare l'aspetto di una foto scattata al cielo, proprio come gli utenti possono applicare i filtri dell'app ad altre immagini. Gli utenti possono scegliere tra filtri come notte stellata, nuvole tempestose, tramonti e arcobaleno.\nI pericoli dell'AR.\nModifiche alla realt\u00e0.\nIn un articolo intitolato \"Death by Pok\u00e9mon GO\", i ricercatori della Krannert School of Management della Purdue University affermano che il gioco ha causato \"un aumento sproporzionato di incidenti e danni veicolari associati, lesioni personali e decessi nelle vicinanze di luoghi, chiamati Pok\u00e9Stop, dove gli utenti possono giocare durante la guida\". Utilizzando i dati di un comune, il documento estrapola ci\u00f2 che potrebbe significare a livello nazionale e ha concluso che \"l'aumento degli incidenti attribuibile all'introduzione di Pok\u00e9mon GO \u00e8 di 145.632 unit\u00e0 con un aumento associato del numero di feriti di 29.370 unit\u00e0 e di morti di 256 unit\u00e0 nel periodo dal 6 luglio al 30 novembre 2016\". Gli autori hanno concluso che il costo di quegli incidenti e decessi si aggira tra 2 miliardi e 7,3 miliardi di dollari per quel periodo. Inoltre pi\u00f9 di un utente di Internet di livello avanzato su tre intervistati vorrebbe eliminare gli elementi di disturbo intorno a s\u00e9, come spazzatura o graffiti.\nI problemi di sovraccarico e dipendenza eccessiva sono il pi\u00f9 grande pericolo dell'AR. Per lo sviluppo futuro di nuovi prodotti relativi all'AR, l'interfaccia utente dovrebbe seguire determinate linee guida per non sovraccaricare l'utente di informazioni, impedendogli di fare eccessivo affidamento sul sistema AR. Questo fenomeno \u00e8 chiamato \"chiave virtualmente aumentata\" (virtually-augmented key). Una volta che la chiave viene ignorata, le persone potrebbero non desiderare pi\u00f9 il mondo reale.\nProblemi di privacy.\nIn termini di privacy individuale, esiste la facilit\u00e0 di accesso alle informazioni che non si dovrebbe possedere prontamente su una data persona. Ci\u00f2 si ottiene attraverso la tecnologia di riconoscimento facciale. Supponendo che l'AR intercetti automaticamente le informazioni sulle persone che l'utente vede, potrebbe trasmettere qualsiasi cosa estrapolata dai social media, dalla fedina penale e dallo stato civile.\nIl Codice etico sull'incremento umano, originariamente introdotto da Steve Mann nel 2004 e ulteriormente perfezionato con Ray Kurzweil e Marvin Minsky nel 2013, \u00e8 stato infine ratificato alla conferenza di Virtual Reality Toronto il 25 giugno 2017.\nNella cultura di massa.\nLa realt\u00e0 aumentata \u00e8 presente nei seguenti film:"}
{"id": "135110", "revid": "1658", "url": "https://it.wikipedia.org/wiki?curid=135110", "title": "Augmented reality", "text": ""}
{"id": "135114", "revid": "599013", "url": "https://it.wikipedia.org/wiki?curid=135114", "title": "Mri", "text": ""}
{"id": "135115", "revid": "599013", "url": "https://it.wikipedia.org/wiki?curid=135115", "title": "Rmn", "text": ""}
{"id": "135116", "revid": "287204", "url": "https://it.wikipedia.org/wiki?curid=135116", "title": "Grant Wood", "text": "Biografia.\nGrant Wood nacque il 13 febbraio 1891 a Anamosa (Iowa).\nDopo essersi diplomato ai corsi serali dell'istituto d'arte di Chicago, nel 1920 part\u00ec per Parigi dove frequent\u00f2 l'Acad\u00e9mie Julian e dove pot\u00e9 osservare da vicino le opere pi\u00f9 importanti degli impressionisti francesi. Nel 1928 fece un viaggio in Germania avvicinandosi, soprattutto durante la permanenza a Monaco, alla pittura fiamminga, a quella del Rinascimento tedesco e al movimento della Nuova oggettivit\u00e0. In questi anni il suo stile si allontan\u00f2 dall'impressionismo per avvicinarsi ad un realismo analitico.\nTornato negli Stati Uniti, insegn\u00f2 arte all'Universit\u00e0 dell'Iowa. Divenne allora un grande fautore del regionalismo artistico: i suoi ritratti e i suoi paesaggi, ispirati al mondo in cui viveva e ai ricordi d'infanzia, descrivono il mondo rurale della campagna americana con una figurazione nitida, analitica nei dettagli e raffinata nelle scelte cromatiche.\n\u00c8 del 1930 la sua opera pi\u00f9 nota, \"Gotico Americano\", in cui ritrae una coppia di agricoltori dallo sguardo fiero e austero davanti alla propria abitazione. Quest'opera divenne ben presto un simbolo della vita e degli ideali dei pionieri americani e lo consacr\u00f2 fra i protagonisti del regionalismo americano. Il dipinto fu inizialmente esibito all'Istituto d'arte di Chicago dove vinse un premio di 300 dollari, diventando immediatamente famoso.\nAl giorno d'oggi, il quadro \u00e8 spesso satirizzato, anche se rimane uno dei maggiori esempi di regionalismo ed arte americana: ad esempio, in una delle scene iniziali del \"Rocky Horror Picture Show\" si nota un'inquadratura che si rif\u00e0 al quadro.\nWood mor\u00ec per cancro al pancreas il 12 febbraio 1942 a Iowa City, un giorno prima del suo cinquantunesimo compleanno.\nNel 1951 \u00e8 stato girato il lungometraggio \"Pictura (segmento \"Grant Wood\")\" di Marc Sorkin dedicato alla sua figura."}
{"id": "135117", "revid": "6558", "url": "https://it.wikipedia.org/wiki?curid=135117", "title": "Gene Kranz", "text": ""}
{"id": "135123", "revid": "58380", "url": "https://it.wikipedia.org/wiki?curid=135123", "title": "Watsyn", "text": ""}
{"id": "135124", "revid": "1833487", "url": "https://it.wikipedia.org/wiki?curid=135124", "title": "Nik Novecento", "text": "Biografia.\nRaggiunse una certa notoriet\u00e0 sia per le interpretazioni cinematografiche sia grazie alle assidue partecipazioni al \"Maurizio Costanzo Show\". Nella sua breve carriera, Novecento interpret\u00f2 varie pellicole, per lo pi\u00f9 sotto la guida del regista Pupi Avati, di cui fu uno degli attori prediletti.\nSotto la guida di Avati, Nik partecip\u00f2 anche alla trasmissione televisiva di Rai 1 \"Hamburger Serenade\" assieme ad Alfiero Toppetti e Beatrice Macola. Lo spettacolo vinse il \"Premio Tot\u00f2 per il miglior programma comico\" del 1986. Dal 12 al 15 settembre 1986 partecip\u00f2 con il regista Cesare Bastelli alla prima edizione del Funny Film Festival di Boario, dove era presentata la pellicola \"Una domenica s\u00ec\".\nMor\u00ec il 15 ottobre 1987 a soli 23 anni, per un improvviso malore causato da una grave malformazione cardiaca."}
{"id": "135127", "revid": "1543377", "url": "https://it.wikipedia.org/wiki?curid=135127", "title": "DICOM", "text": "DICOM (\"Digital Imaging and COmmunications in Medicine\", immagini e comunicazione digitali in medicina) \u00e8 uno standard che definisce i criteri per la comunicazione, la visualizzazione, l'archiviazione e la stampa di informazioni di tipo biomedico quali ad esempio immagini radiologiche.\nLo standard DICOM \u00e8 pubblico, nel senso che la sua definizione \u00e8 accessibile a tutti. La sua diffusione si rivela estremamente vantaggiosa perch\u00e9 consente di avere una solida base di interscambio di informazioni tra apparecchiature di diversi produttori, server e PC, specifica per l'ambito biomedico.\nStoria.\nIl progetto originario venne sviluppato da due associazioni statunitensi: \"The American College of Radiology\" (ACR), responsabile dello sviluppo tecnico-medico del sistema, e il \"National Electrical Manufacturers Association\" (NEMA), un consorzio di produttori responsabile tra l'altro degli aspetti inerenti eventuali violazioni di brevetti e normative. In Europa il comitato di standardizzazione ha recepito il formato DICOM in MEDICOM, cos\u00ec come la JIRA, associazione dei costruttori giapponesi, ne ha approvato lo sviluppo. Nel 1985 venne ufficializzata la versione 1.0 dello standard ACR-NEMA a cui segu\u00ec nel 1988 la versione 2.0: si trattava di un primitivo standard in cui era definito il formato dei file contenenti le immagini e lo standard fisico e di protocollo per l'interconnessione punto-punto delle varie apparecchiature. Le implementazioni tuttavia furono piuttosto limitate, soprattutto a causa del mezzo fisico di connessione realizzato con tecnologie gi\u00e0 per l'epoca obsolete. Nel 1993 lo standard ACR-NEMA si trasform\u00f2 radicalmente nella versione 3.0 nella quale, mantenendo sostanzialmente immutate le specifiche inerenti al formato delle immagini, furono aggiunti numerosi servizi ed implementati i protocolli di rete TCP/IP e ISO/OSI: il nuovo standard venne identificato con il termine DICOM, e proprio l'integrazione nelle specifiche del protocollo di rete TCP/IP, ormai largamente diffuso, ne decret\u00f2 un successo ed una popolarit\u00e0 sempre crescenti.\nCaratteristiche.\nLe basi del DICOM: Service Object Pair.\nLo standard DICOM si basa su un modello concettuale definito \"Service Object Pair\" (SOP). Il modello SOP \u00e8 ispirato al paradigma Object Oriented (OO) dell'analisi e della programmazione in informatica.\nSCU Service Class User e SCP Service Class Provider.\nIpotizzando che il DICOM possa essere descritto come un modello client / server, allora dovremo identificare la SCU, come il client e il SCP come il server.\nSostanzialmente la SCU (o client) richiede dei servizi da parte della SCP (o server).\nLa classe SOP Service Object Pair definisce le azioni della SCU e della SCP.\nDi seguito l'interazione tra SCU e SCP nelle varie Service Class:\nVerification Service Class SCP/SCU:\nIl Servizio di verifica \u00e8 semplicemente un mezzo per determinare se un soggetto DICOM \u00e8 attivo e pu\u00f2 essere raggiunto sulla rete. Le richieste SCU verificano che SCP, se attivo, fornisce una risposta.\nStorage Service Class SCP/SCU:\nQuando SCU richiede che un'immagine venga memorizzata, chiede semplicemente al SCP di ricevere l'immagine.\nLa SCP non garantisce alcuna durata o la sicurezza della memorizzazione, ma accetta semplicemente l'immagine dal mittente.\nQuery/Retrieve Service Class SCP/SCU:\nIn questo caso vengono offerti due servizi distinti, \"Interrogare\" e \"Recuperare\", da qui il nome di Query/Retrieve.\nQuando l'SCU invia una \"interrogazione\" (come il nome del paziente, l'ID di studio, ecc) relativa alle immagini che il provider ha a disposizione, l'SCP risponde con le informazioni richieste di cui dispone.\nDIMSE - DICOM Message Service Elements.\nUna entit\u00e0 del mondo reale come un ricovero, un'immagine, un paziente, viene definita come un oggetto; ogni oggetto contiene una serie di attributi, per esempio l'oggetto paziente conterr\u00e0 gli attributi dati anagrafici, data di ricovero ecc. Definiti gli oggetti e tutti i loro attributi, DICOM definisce quali operazioni possono essere eseguite e su quali oggetti. Tali operazioni sono chiamate DIMSE service (Dicom Message Service) e vengono generalmente differenziate da due classi di servizio: composita \"DIMSE-C\" e normalizzata \"DIMSE-N\".\nLa combinazione di un oggetto ed i corrispettivi servizi (DIMSE) prende il nome di SOP (Service Object Pair).\nL'insieme delle SOP relative ad un unico oggetto formano una SOP Class.\nLe operazioni comprese nella classe DIMSE-C sono:\nLe operazioni comprese nella classe DIMSE-N sono:\nFormato delle immagini.\nI dati radiologici rappresentabili come immagini o le immagini vere e proprie che vengono archiviate secondo lo standard DICOM sotto forma di file vengono comunemente chiamate immagini DICOM. L'errore pi\u00f9 comune che viene fatto nell'interpretazione del termine \u00e8 che queste siano assimilabili ad altri formati di compressione dell'immagine (es. JPEG, GIF, etc.). In verit\u00e0 lo standard DICOM applicato alla codifica dei file non \u00e8 nient'altro che un metodo per incapsulare i dati e per definire come questi debbano essere codificati o interpretati, ma non definisce alcun nuovo algoritmo di compressione. La maggior parte delle volte, l'immagine viene archiviata in forma non compressa, secondo la codifica con la quale viene prodotta, ma esistono molti software che sono in grado di produrre o interpretare file DICOM contenenti dati compressi secondo vari algoritmi (JPEG, JPEG Lossless, vari algoritmi dello standard JPEG 2000, ecc.).\nUn file DICOM oltre all'immagine vera e propria, include anche una intestazione. Le informazioni contenute nell'intestazione DICOM sono molteplici, per esempio: nome e cognome del paziente, il tipo di scansione, posizione e dimensione dell'immagine ecc. La dimensione dell'intestazione ovviamente varia a seconda della quantit\u00e0 di informazioni memorizzate. Tutte le informazioni memorizzati nell'intestazione vengono catalogate in gruppi di elementi, detti anche \"Tag DICOM\" .\nEsistono numerosi programmi che consentono la visualizzazione di immagini DICOM su normali PC, spesso anche liberamente scaricabili via rete internet. Molti di questi permettono anche di eseguire sulle immagini elementari operazioni di post-processing, quali misure lineari e di area.\nServizi.\nDICOM \u00e8 costituito da diversi servizi, molti dei quali implicano la trasmissione di dati su una rete, di seguito sono riportati i principali servizi:\nSTORE: Questo servizio viene utilizzato per inviare immagini o altri oggetti persistenti (report strutturati, ecc) ad un PACS o ad una workstation.\nSTORAGE COMMITMENT: Il servizio di storage commitment viene utilizzato per confermare l'effettiva memorizzazione permanente di un'immagine su un dispositivo (sia su dischi RAID o su supporti di backup, ad esempio, masterizzazione su un CD). La Service Class User (SCU) di una modalit\u00e0 o una workstation, usa la conferma da parte del Service Class Provider (SCP),di un PACS, per esempio, per assicurarsi l'effettiva archiviazione prima di procedere con l'eliminazione delle immagini localmente.\nQUERY/RETRIEVE: Consente ad una stazione di lavoro di trovare gli elenchi di immagini o altri oggetti e poi recuperarli da un PACS.\nMODALITY WORKLIST: Consente ad una modalit\u00e0 di ottenere i dettagli dei pazienti e la worklist degli esami, evitando di dover digitare manualmente tali informazioni (con i conseguenti errori causati dalla digitazione).\nMODALITY PERFORMED PROCEDURE STEP (MPPS): \u00c8 un servizio complementare alla Modality Worklist, questa modalit\u00e0 consente di inviare un report di un esame effettuato inclusi i dati sulle immagini acquisite,ora di inizio, ora di fine, e la durata di uno studio, dose somministrata, ecc, fornisce al reparto di radiologia informazioni pi\u00f9 precise sulle risorse in uso (stazione di acquisizione). Conosciuto anche come MPPS, questo servizio consente alla modalit\u00e0 di coordinarsi meglio con i server di archiviazione delle immagini.\nPRINTING: Il servizio DICOM Print viene utilizzato per inviare le immagini ad una stampante DICOM, di solito per stampare un film \"X-Ray\". C'\u00e8 una calibrazione standard per contribuire a garantire la coerenza tra i dispositivi di visualizzazione, tra cui la stampa cartacea.\nOFF-LINE MEDIA (DICOM Files): L'off-line dei file multimediali descrive come memorizzare informazioni di diagnostica per immagini su supporti rimovibili. Fatta eccezione per il set di dati che contiene, per esempio, l'immagine e la demografia, \u00e8 anche obbligatorio indicare le informazioni Meta File.\nIl DICOM limita i nomi dei file DICOM in media a 8 caratteri (alcuni sistemi utilizzano erroneamente 8.3, ma questo non \u00e8 conforme allo standard). Nessuna informazione deve essere estratta da questi nomi, infatti \u00e8 una possibile fonte di problemi con i mezzi di comunicazione creati da sviluppatori che non hanno letto attentamente le specifiche del DICOM. Questo \u00e8 un requisito fondamentale per mantenere la compatibilit\u00e0 con i sistemi esistenti, inoltre si raccomanda anche la presenza di una directory dei media, il file DICOMDIR, che fornisce l'indice e le informazioni di riepilogo per tutti i file DICOM sul supporto. Le informazioni DICOMDIR forniscono informazioni dettagliate su ogni file presente nel media.\nCompatibilit\u00e0.\nOccorre notare che DICOM non \u00e8 solo uno standard industriale ma anche uno standard \"de jure\" (ISO 12052:2006). Nel passato, prima del riconoscimento come standard ISO, esisteva una certa tolleranza nell'implementazione delle specifiche, al punto che forse non esistevano apparecchiature che potessero definirsi pienamente \"DICOM compliant\", nel senso rigoroso che la definizione di uno standard imporrebbe. Nella maggior parte dei casi, infatti, un'apparecchiatura risultava conforme ad una parte dello standard (ad esempio la modalit\u00e0 di archiviazione delle immagini), mentre adottava tecnologie proprietarie per altre funzionalit\u00e0 (ad esempio la gestione delle liste pazienti).\nLa compatibilit\u00e0 DICOM ed in generale di qualsiasi dispositivo DICOM compatibile deve essere certificata dal costruttore attraverso un documento autocertificativo, denominato \"Conformance Statement\", che ne elenchi le funzionalit\u00e0. La trattazione dettagliata del \"conformance statement\" che un costruttore deve emettere, per poter dichiarare una sua applicazione conforme allo standard DICOM, \u00e8 contenuta nel volume 2 delle specifiche DICOM. Il buon esito di una connessione tra due apparecchiature DICOM \u00e8 in prima istanza legato al confronto tra i due conformance statement, a meno di errori sui documenti od omissioni nell'implementazione, ."}
{"id": "135134", "revid": "124698242", "url": "https://it.wikipedia.org/wiki?curid=135134", "title": "Cagiva Raptor", "text": "La Cagiva Raptor \u00e8 una motocicletta prodotta dalla casa motociclistica italiana Cagiva.\nCostruita nelle versioni da 125, 650 e 1.000\u00a0cm\u00b3 \u00e8 stata progettata da Miguel Galluzzi, gi\u00e0 designer della Ducati Monster. Il progetto Raptor nasce quando Cagiva era ancora proprietaria del marchio Ducati ed era stato originariamente denominato M2 - (Monster 2), questa sigla permane sulla targhetta adesiva posta vicino al cannotto di sterzo delle Raptor, solo la 125 non riporta tale sigla.\nRaptor 125.\nQuesta moto \u00e8 l'evoluzione del modello Cagiva Planet ed \u00e8 in produzione dal 2003, tutti e due i modelli hanno come base la Cagiva Mito, e se ne differenziano per l'assenza delle carene, per il serbatoio e il diverso impianto d'illuminazione, ovviamente essendo un modello naked ha un'impostazione di guida diversa, presentando delle tarature differenti all'impianto frenante e agli ammortizzatori, che la rendono pi\u00f9 comoda e agile.\nLa Cagiva, ha un impianto frenante forte e modulabile: la \"serie oro\" di Brembo, montata anche sui primi modelli di Ducati Monster degli anni novanta. Per la ciclistica, le forcelle anteriori a steli rovesciati sono firmati Marzocchi, e assicurano un'ottima tenuta di strada.\nIl motore, come per la Mito, \u00e8 affidabile e potente, arrivando nelle versioni \"full power\" a sfiorare i 30 CV.\nUn vantaggio di questo modello \u00e8 la possibilit\u00e0 d'applicare l'avviamento a pedale senza la presenza delle carene; questo tipo d'avviamento, non disponibile nella versione in produzione, pu\u00f2 essere prelevato dal kit SP della Mito o da altri modelli 125 fuori produzione, visto che le misure sono le stesse del 1980.\nDal 2007 questo modello \u00e8 stato venduto con l'omologazione Euro 3 (come la Mito SP525, ma un anno prima) grazie alla presenza di un nuovo impianto (ECS) che controlla tutti i parametri del motore e che regola la quantit\u00e0 d'aria al motore, in modo da produrre meno sostanze inquinanti.\nQuesto sistema, in caso di malfunzionamento, ha una spia luminosa rossa chiamata MIL (Malfunction Injection Lamp), che avvisa quando il motore va in emergenza, come nei casi in cui la pompa (miscelatore) elettrica, il carburatore o la centralina manifestassero un inconveniente o un guasto.\nPresso le officine autorizzate \u00e8 possibile acquistare il kit di ripotenziamento Cagiva, il quale trasforma la naked Cagiva in versione \"full power\". Il kit \u00e8 composto da una pancia di scarico e le nuove tarature del carburatore; ma rende non conforme alla legge la moto.\nRaptor 650.\nLa Raptor 650 ha il telaio realizzato dalla Telca, azienda del gruppo MV Agusta, ed \u00e8 entrata in produzione con una prima serie dal 2001 al 2004, montando il motore Suzuki simile a quello della Suzuki SV 650. \nLa seconda serie, subentrata alla prima a partire dal 2005 e prodotta fino al 2007, \u00e8 stata equipaggiata dal nuovo motore Suzuki dotato dell'impianto di iniezione digitale SDTV (Doppia valvola a farfalla) e del sistema PAIR (Pulsed secondary air injection), rivisto nell'erogazione al centro CRC di San Marino, mantenendo un cambio a sei marce. \n\u00c8 stato inoltre aggiunto un radiatore per l'olio identico alla versione 1.000cc e spostato il rettificatore di corrente dal sottosella (causa di surriscaldamento nella precedente serie) alla fiancata laterale (con feritorie per rinfrenscarlo). Il serbatoio \u00e8 pi\u00f9 piccolo di qualche litro rispetto alla versione carburatori e quindi non compatibile.\nCome interventi estetici:\nMeno evidente la mancanza dei supporti faro tipici della prima serie (con le \"manine\") e presente la protezione serbatoio \"parachiavi\" in gomma invece che in plastica. Per la comodit\u00e0 del passeggero \u00e8 stata modificata la parte finale della sella, squadrata e pi\u00f9 imbottita, e aggiunto un maniglione a cui sostenersi durante il viaggio. \nIl mono ammortizzatore nella versione ad iniezione \u00e8 gia sollevato con le levette a triangolo di serie (a differenza del 1000cc e della carburatori che necessitano della loro aggiunta).\nRaptor 1000.\nLa versione maggiore, entrata in produzione per prima nel 2000 e uscitane nel 2006, \u00e8 stata prodotta in un'unica serie ma in pi\u00f9 versioni, normale, \"V-Raptor\" (esteticamente identica alla Xtra Raptor) ed \"Xtra Raptor\" (versione accessioriata di parti in carbonio e sospensioni regolabili.\nNel 2001 \u00e8 stata introdotta la \"Xtra Raptor\". nel 2004, venne presentata un prototipo denominato \"X3 Raptor\" mai entrato in produzione. Tutte le raptor 1000 montavano un propulsore giapponese della Suzuki (TL1000) impiegato in Superbike per un breve periodo.\nL'Xtra Raptor ha una targhetta che riporta la numerazione della moto, che fu prodotta in serie limitata.\nLa numerazione doveva andare dalla 1/999 alla 999/999.\nL'Xtra Raptor inoltre rispetto alla versione normale aveva una forcella marzocchi regolabile e un monoammortizzatore sachs regolabile.\nTutti i propulsori presentavano il raffreddamento a liquido e l'impianto frenante era composta da due freni a disco all'anteriore (solo la versione da 125\u00a0cm\u00b3 disponeva di disco singolo all'avantreno) e uno singolo al posteriore. In comune a tutti i modelli, indipendentemente dalla cilindrata, la presenza di una forcella a steli rovesciati (da 40\u00a0mm per la versione \"piccola\", da 43\u00a0mm per le altre) e di un monoammortizzatore al retrotreno.\nManeggevolezza e potenza sono le doti naturali di questa moto che integra stile e prestazioni allo stato puro soprattutto nella versione \"V-Raptor\" che disponeva di 77,5\u00a0Kw con soli 194 kg di peso.\nDella versione V-1000 fonti ufficiose dicono che siano state prodotte circa 300 V-Raptor 1000, mentre della Xtra ne sono state prodotte circa 600 e non 1000 come si pensava e come venne dichiarato alla stampa quando la moto fu presentata."}
{"id": "135138", "revid": "1543377", "url": "https://it.wikipedia.org/wiki?curid=135138", "title": "Letteratura russa", "text": "Letteratura russa antica.\nLa letteratura russa antica proviene principalmente dalla Rus' di Kiev ed \u00e8 prevalentemente rappresentata dalla traduzione in paleoslavo di letteratura bizantina, soprattutto religiosa e generalmente anonima.\nSi considera punto di partenza della letteratura russa il componimento Discorso sulla Legge e sulla Grazia, risalente all'XI secolo per opera di Ilarione di Kiev.\nIl modello annalistico bizantino viene utilizzato per le poche opere scritte in russo antico che ci sono note:\nIl racconto in lingua slava poggia sulla tradizione orale delle \"byliny\", canti epici nel cui racconto si stratificarono, lungo i secoli, tradizioni pagane, memorie tribali e influenze della letteratura cristiana bizantina.Tali racconti sono generalmente suddivisi in due cicli: ciclo kieviano e ciclo novgorodiano.\nQuesti racconti furono diffusi dai cantastorie in tutta l'area slava fin dall'XI secolo, e solo dall'inizio del XIX secolo cominciarono a circolare in forma scritta, divenendo poi oggetto di appassionati studi filologici.\nLetteratura russa moderna.\nLa scrittura in russo moderno si afferma solo nel XVII secolo. Se ne considera punto di partenza l'autobiografia del pope Avvakum (moscovita, vescovo tradizionalista morto nel 1682, martire dei conflitti religiosi scatenati dalle riforme del patriarca di Mosca Nikon).\nSotto l'influenza di Pietro il grande il paese si occidentalizza. L'uso del russo \u00e8 facilitato dalla riforma dell'alfabeto cirillico e questo consente l'accesso alla cultura ad un maggior numero di persone, che trova assai apprezzabile l'idea di utilizzare una lingua profana popolare per la letteratura.\nLa prima generazione letteraria russa compare all'inizio del XVIII secolo, ed \u00e8 rappresentata da autori come F\u00ebdor Aleksandrovi\u010d Emin, Antioch Dmitrievi\u010d Kantemir, (Costantinopoli 1708 - Parigi 1744), Vasilij Kirillovi\u010d Tredjakovskij (Astrachan' 1703 - San Pietroburgo 1768) e Michail Vasil'evi\u010d Lomonosov (1711 - 1765), poeta e scienziato, fondatore nel 1755 a Mosca della pi\u00f9 grande e antica universit\u00e0 russa.\nGavriil Romanovi\u010d Der\u017eavin (1743-1816) per la poesia, Michail Dmitrievi\u010d \u010culkov (San Pietroburgo 1743 - San Pietroburgo 1793) per le fiabe, Aleksandr Petrovi\u010d Sumarokov (San Pietroburgo 1717 - Mosca 1777) e Denis Ivanovi\u010d Fonvizin (1746-1792), per il teatro, sono coloro che inaugurano generi letterari fino ad allora inesistenti.\nNikolaj Michajlovi\u010d Karamzin (1766-1826) e Aleksandr Nikolaevi\u010d Radi\u0161\u010dev (1749-1802) sono i principali sentimentalisti russi. Il Classicismo, all'inizio del XIX secolo, \u00e8 rappresentato da Ivan Andreevi\u010d Krylov (favole), da Aleksandr Sergeevi\u010d Griboedov (teatro), e da Vasilij Trofimovi\u010d Nare\u017enyj (prosa).\nL'epoca d'oro. Il XIX secolo.\nAll'inizio del XIX secolo, il Romanticismo vede sbocciare una generazione di grandi talenti, con Vasilij Andreevi\u010d \u017dukovskij, Konstantin Nikolaevi\u010d Batju\u0161kov, Kondratij F\u00ebdorovi\u010d Ryleev e altri poeti-decabristi, Aleksandr Sergeevi\u010d Pu\u0161kin, Evgenij Abramovi\u010d Baratynskij e gli altri poeti della \"pleiade di Pu\u0161kin\", Michail Jur'evi\u010d Lermontov. Il pi\u00f9 famoso scrittore in prosa romantico \u00e8 Aleksandr Aleksandrovi\u010d Bestu\u017eev (\"Marlinskij\"), mentre pioniere del realismo fu Vladimir Ivanovi\u010d Dal', anche importante lessicografo.\nQuesto sar\u00e0 il secolo d'oro della letteratura russa, e in particolare del romanzo, con Nikolaj Vasil'evi\u010d Gogol', esponente del realismo, Ivan Gon\u010darov, Ivan Turgenev, Nikolaj Leskov, Michail Saltykov-\u0160\u010dedrin, Nade\u017ena Dmitrievna Chvo\u0161\u010dinskaja - Zaion\u010dkovskaja, Aleksandr Ivanovi\u010d Ertel', F\u00ebdor Dostoevskij, (importante esponente dell'esistenzialismo e dello psicologismo) e autore di Delitto e castigo (1866) e de I fratelli Karamazov (1879), Lev Tolstoj, (autore di Guerra e pace e Anna Karenina), importante esponente del realismo letterario del XIX secolo e la cui dottrina morale ha dato origine al Tolstoismo.\nLa poesia si sviluppa con Nikolaj Alekseevi\u010d Nekrasov, Aleksej Konstantinovi\u010d Tolstoj, F\u00ebdor Ivanovi\u010d Tjut\u010dev, Afanasij Afanas'evi\u010d Fet-\u0160en\u0161in, Aleksandr Sergeevi\u010d Pu\u0161kin, il suo poeta pi\u00f9 significativo), Michail Jur'evi\u010d Lermontov, Vasilij Andreevi\u010d \u017dukovskij, Konstantin Nikolaevi\u010d Batju\u0161kov e Evgenij Abramovi\u010d Baratynskij in quella che viene definita l'epoca d'oro della poesia russa.\nAnton Pavlovi\u010d \u010cechov produce sia un'opera teatrale essenziale che una serie di racconti brevi che ne fanno uno degli autori russofoni pi\u00f9 significativi.\nL'epoca d'argento. L'inizio del XX secolo.\nI realisti all'inizio del XX secolo: Lev Tolstoj, Vladimir Galaktinovi\u010d Korolenko, Aleksej Nikolaevi\u010d Tolstoj, Aleksandr Ivanovi\u010d Kuprin, Ivan Alekseevi\u010d Bunin, Leonid Nikolaevi\u010d Andreev, Maksim Gor'kij, Aleksej Michajlovi\u010d Remizov, Ivan Sergeevi\u010d \u0160mel\u00ebv, Ol'ga Dmitrievna For\u0161.\nIl XX secolo \u00e8 ricco di importanti avvenimenti che hanno radicalmente cambiato la letteratura russa, questo secolo si suddivide il 3 parti:\nDurante questo periodo si sono sviluppate diverse correnti, la prima di queste e il Decadentismo russo che prende spunto dalla corrente francese, ma che poi si svilupp\u00f2 in via indipendente dalla sorella europea.\nSi guardano a poeti come Paul Verlaine o Arthur Rimbaud; ci si stufa di quel realismo che guarda al sociale e si cerca una poesia che sia individuale e propria del poeta.\nQuesta corrente letteraria si suddivise in vari gruppi e quello pi\u00f9 importante \u00e8 senza dubbio quella che diventer\u00e0 una corrente letteraria a s\u00e9 stante: il Simbolismo. Tra gli storici della letteratura russa, in questo periodo, si distinse Nestor Aleksandrovi\u010d Kotljarevskij, fondatore e direttore della gloriosa \"Casa di Pu\u0161kin\".\nSimbolismo russo.\nIl simbolo come catacresi per la ricerca di quella verit\u00e0 alla quale l'uomo aspira, ma non riesce ad arrivare a causa della sua materialit\u00e0, mentre la verit\u00e0 \u00e8 fatua ed \u00e8 raggiungibile solo attraverso l'arte.\nIn questo periodo si sviluppa, tra gli artisti, lo studio delle filosofie orientali, del misticismo e l'ingresso nelle sette: qualsiasi strada per ottenere la verit\u00e0.\nIl primo simbolista \u00e8 Solov'\u00ebv, il quale per primo cominci\u00f2 a studiare filosofie orientali e a parlare della Divina Sofia come di una donna luminescente alla quale l'uomo aspira, ma purtroppo non riesce mai a raggiungere.\nIl movimento simbolista cambier\u00e0 con la rivoluzione del 1905, si capisce che si \u00e8 guardato troppo in alto e non ci si \u00e8 resi conto di quello che il popolo tramava, la Sofia di Solov'\u00ebv \u00e8 diventata per il poeta simbolista Blok una donna da bettola, una \"Sconosciuta\", che \u00e8 vista come la stessa Russia.\nI simbolisti in prosa - Dmitrij Sergeevi\u010d Mere\u017ekovskij: \"Romanzi storiosofici\"; F\u00ebdor Sologub: \"Il piccolo diavolo\"; Andrej Belyj: \"Pietroburgo\".\nL'inizio del XX secolo vede una vivace attivit\u00e0 in campo poetico e la fioritura di molte tendenze, dal simbolismo al finitismo al futurismo. Molti poeti partecipano a questa nuova et\u00e0 dell'oro:\nAlcuni di loro (Andrej Belyj in particolare), entrano in contatto con il filosofo e mistico russo Pavel Aleksandrovi\u010d Florenskij, dando vita a un intenso e reciproco scambio.\nLetteratura sovietica russofona.\nLa creazione dell'URSS e del regime socialista crea nella letteratura nazionale la corrente del realismo socialista.\nLa teoria era semplice: si trattava di utilizzare il talento degli scrittori per magnificare i meriti e i successi del regime e supportare la propaganda ufficiale.\nIl regime si occupava di organizzare la vita letteraria e di orientarne i temi attraverso l'Unione degli scrittori, che dipendeva direttamente dal commissario politico Andrej Aleksandrovi\u010d \u017ddanov.\nMolto rapidamente gli scrittori refrattari furono costretti all'esilio, alla prigione o al campo di concentramento, come Osip \u0116mil'evi\u010d Mandel'\u0161tam, o pi\u00f9 semplicemente giustiziati, come Nikolaj Stepanovi\u010d Gumil\u00ebv.\nIl poeta futurista Vladimir Majakovskij e Marina Cvetaeva scelsero il suicidio. Altri, come Michail Bulgakov, Boris Leonidovi\u010d Pasternak, Andrej Platonovi\u010d Platonov, Isaak Babel' o Vasilij Grossman, continuarono il loro lavoro di romanzieri clandestinamente o pubblicando nel \"samizdat\", editoria clandestina artigianale. I fratelli di Serapione insistono da un lato sull'importanza della trama nelle opere in prosa e dall'altra sul diritto di creare una letteratura politica senza ingerenze del governo, libera da ideologie di partito, diritto che viene negato.\nUgualmente vietata \u00e8 l'arte sperimentale degli OB\u0116RIU.\nGli anni '60, '70 e '80.\nNell'URSS del dopo-Stalin, il realismo socialista rimane l'unico stile letterario autorizzato, ma gli autori che pubblicano nel \"samizdat\" sono un po' pi\u00f9 liberi. Soprattutto, possono vivere del loro lavoro e temono meno la repressione e l'internamento. Il premio Nobel Aleksandr Isaevi\u010d Sol\u017eenicyn riesce perfino, nel \"samizdat\", a parlare dei \"Gulag\". Michail Afanas'evi\u010d Bulgakov e Varlam Tichonovi\u010d \u0160alamov sono pubblicati ufficialmente sotto Chru\u0161\u010d\u00ebv, mentre Venedikt Vasil'evi\u010d Erofeev continua a pubblicare nel \"samizdat\".\nNel periodo del declino dell'impero sovietico i russi emigrati ricevono in Occidente grandi riconoscimenti, come Sergej Donatovi\u010d Dovlatov, che pubblica negli USA, o il premio Nobel Josif Aleksandrovi\u010d Brodskij. In URSS la loro opera era conosciuta solo attraverso il \"samizdat\".\nIl realismo socialista.\nLa \"letteratura ricuperata\".\nMichail Afanas'evi\u010d Bulgakov - \"Cuore di cane\", \"Il maestro e Margherita\", Evgenij Ivanovi\u010d Zamjatin - \"Noi\", Boris Leonidovi\u010d Pasternak - \"Il dottor \u017divago\", Aleksandr Isaevi\u010d Sol\u017eenicyn - \"Un giorno nella vita di Ivan Denisovi\u010d\", \"Arcipelago Gulag\", Varlam Tichonovi\u010d \u0160alamov - \"I racconti di Kolyma\", Georgij Nikolaevi\u010d Vladimov - \"Il fedele Ruslan\", Daniil Leonidovi\u010d Andreev - \"La rosa del mondo\", Vasilij Sem\u00ebnovi\u010d Grossman - \"Vita e Destino\", Anatolij Naumovi\u010d Rybakov - \"I figli dell'Arbat\", Andrej Donatovi\u010d Sinjavskij - \"Passeggiate con Pu\u0161kin\", Venedikt Vasil'evi\u010d Erofeev - \"Mosca \u2013 Petu\u0161ki\", Lidija \u010cukovskaja - \"Sof'ja Petrovna\".\nLetteratura russa contemporanea.\nGli autori degli anni '80 continuano la loro produzione. Le opere conclusive del periodo precedente sono \"Maledetti ed uccisi\" (Viktor Petrovi\u010d Astaf'ev) e \"Il generale e la sua armata\" (Georgij Nikolaevi\u010d Vladimov). Si impegnano molto nella pubblicistica e nel tentativo di comprendere le difficolt\u00e0 della nuova epoca. Eduard Veniaminovi\u010d Limonov fonda il suo partito e passa dalla letteratura alla pura pubblicistica: molto indicativo del clima dell'epoca.\nI classici vivi sono Valentin Griogor'evi\u010d Rasputin, Andrej Georgievi\u010d Bitov, Andrej Andreevi\u010d Voznesenskij, ma in sostanza non esercitano una influenza decisiva sul processo letterario. Il principale autore, che continua la linea realistica \u00e8 Fazil' Abdulovi\u010d Iskander con i suoi racconti. Altri scrittori sperimentano e si portano verso il postmodernismo: Vladimir Sem\u00ebnovi\u010d Makanin con il suo \"Underground, o un eroe del nostro tempo\".\nGli scrittori del samizdat gi\u00e0 possono pubblicare e mostrano fermezza nel prendere la posizione di \u201ccapi\u201d della letteratura: il concettualismo con Vladimir Georgievi\u010d Sorokin e i poeti Dmitrij Aleksandrovi\u010d Prigov e Timur Jur'evi\u010d Kibirov; il metametamorfismo, fondato da Konstantin Aleksandrovi\u010d Kedrov. Appare una nuova generazione di postmodernisti, guidati da Viktor Olegovi\u010d Pelevin. Il suo libro \"\u010capaev i Pustota\" (\"Il mignolo di Buddha\") \u00e8 considerato da molti il pi\u00f9 importante libro del postmodernismo.\nL'appoggio ai molti scrittori nuovi degli autori classici \u00e8 stato capace di rianimare il realismo al punto che non \u00e8 possibile stabilire un unico maggiore scrittore neorealista.\nPoeti degli anni '60.\nJosif Aleksandrovi\u010d Brodskij, Gennadij Nikolaevi\u010d Ajgi, Genrich Veniaminovi\u010d Sapgir, Anatolij Ivanovi\u010d Kobenkov, Andrej Andreevi\u010d Voznesenskij, Evgenij Aleksandrovi\u010d Evtu\u0161enko, Bella Achatovna Achmadulina, Evgenij Borisovi\u010d Rejn, Aleksandr Sem\u00ebnovi\u010d Ku\u0161ner.\nGruppi dal samizdat (anni '70 e '80).\nCi sono altri autori considerati da alcuni critici importanti anche se non fanno parte di questo sito:\nOleg Grigor'evi\u010d \u010cuchoncev, Igor' Moiseevi\u010d Irten'ev, Igor' Mironovi\u010d Guberman, Olesja Nikolaeva, Boris Borisovi\u010d Ry\u017eij, , Vera Markova.\nL'editoria e i gialli.\nAlla fine del XX secolo la letteratura russa attraversa una delicata fase di rinascita, per risorgere dall'inaridimento sorto durante i decenni del regime di comunismo.\nI bisogni di questo periodo sono di due tipi: formare e scoprire nuovi talenti e creare un'industria editoriale libera in Russia.\nPochi scrittori, come Viktor Olegovi\u010d Pelevin o Vladimir Georgievi\u010d Sorokin, riescono ad emergere. Le case editrici pubblicano opere censurate durante il periodo comunista o conosciute solo attraverso il \"samizdat\".\nLa gallina dalle uova d'oro dell'editoria russa \u00e8, come del resto dappertutto, la letteratura poliziesca. Grande successo hanno i romanzi giallo-neri (che in Francia si chiamano \"polars\") pieni di ironia di Dar'ja Doncova: i 50 romanzi che ha scritto finora sono stati venduti in milioni di copie e sono tradotti in molti paesi europei. I gialli di Boris Akunin con il suo personaggio Erast Petrovi\u010d Fandorin (in Italia pubblicato da Frassinelli) sono ormai popolari in Europa e in Nordamerica. Aleksandra Marinina, la maggiore scrittrice russa di polizieschi, \u00e8 riuscita ad esportare i propri libri in Europa ed ha avuto un gran successo in Germania.\nAll'inizio del XXI secolo la domanda del pubblico russo \u00e8 fortemente cresciuta, in quantit\u00e0 e in qualit\u00e0. L'industria editoriale \u00e8 quindi costretta a rispondere alla domanda dei propri clienti cercando - e pagando - nuovi talenti letterari.\nCresce il numero delle case editrici e delle tirature.\nUn certo numero di scrittori russi, come Viktor Olegovi\u010d Pelevin, Tat'jana Nikiti\u010dna Tolstaja, Ljudmila Evgen'evna Ulickaja, Viktor Erofeev, Andrej Valer'evi\u010d Gelasimov sono ormai popolari in Europa e in Nordamerica.\nAnche la letteratura pi\u00f9 tradizionale d\u00e0 nuovi frutti con autori provenienti dalla Russia asiatica, come Nina Viktorovna Gorlanova, di Perm', citt\u00e0 degli Urali, con le sue storie sulle difficolt\u00e0 quotidiane e le gioie degli intellettuali di provincia, o ancora Jurij Sergeevi\u010d Rytch\u0117u dalla \u010cukotka (nel nord est della Siberia), che racconta i problemi identitari del suo popolo, i \u010cuk\u010di."}
{"id": "135139", "revid": "729019", "url": "https://it.wikipedia.org/wiki?curid=135139", "title": "Danforth Quayle", "text": "In precedenza \u00e8 stato senatore degli Stati Uniti per l'Indiana dal 1981 al 1989.\nNel 1988, l'allora vicepresidente George H. W. Bush si candid\u00f2 alla presidenza per il Partito Repubblicano e chiese al suo partito di scegliere Quayle come compagno di corsa. Mentre questa scelta \u00e8 stata vista con una certa trepidazione, il ticket Bush/Quayle ha vinto le elezioni nel 1988, sconfiggendo i democratici Michael Dukakis e Lloyd Bentsen. In qualit\u00e0 di vicepresidente, Quayle ha visitato ufficialmente 47 paesi ed \u00e8 stato nominato presidente del National Space Council. Ha tentato la rielezione come vicepresidente nel 1992, ma il ticket Bush/Quayle \u00e8 stato sconfitto dal democratico Bill Clinton e dal suo vicepresidente, Al Gore.\nNel 1996, ha pubblicato il suo libro di memorie \"Standing Firm\", ma in quel momento ha rifiutato di candidarsi a una carica pubblica a causa di una tromboflebite. Ha corso per la candidatura repubblicana alla presidenza nel 2000, ma si \u00e8 ritirato e ha sostenuto George W. Bush. Quayle e sua moglie attualmente vivono a Paradise Valley, in Arizona.\nBiografia.\nPrimi anni.\nFiglio di Martha Corinne Pulliam e nato in una ricca famiglia di imprenditori (il padre James C. Quayle era un magnate pubblicitario mentre il nonno materno Eugene C. Pulliam era un imprenditore), Dan Quayle si diplom\u00f2 alla Huntington High School di Huntington nel 1965 e ottenne la laurea in Scienze politiche alla DePauw University nel 1969.\nDopo aver lavorato per qualche tempo come pubblicista nel quotidiano di famiglia Huntington Herald-Press nel 1976 lascia il giornalismo per dedicarsi alla politica, aderendo al Partito Repubblicano. Nello stesso anno \u00e8 eletto Procuratore Distrettuale dell'Indiana, mentre nel 1980 viene eletto al Senato, carica in cui sar\u00e0 confermato nel 1986 con una schiacciante maggioranza.\nLa vittoria alle elezioni del 1980 fa entrare Dan Quayle nel Senato a soli 33 anni. Nell'agosto del 1988 il candidato repubblicano alla Casa Bianca George Bush senior lo sceglie come proprio vicepresidente in vista delle elezioni politiche.\nVicepresidenza.\nDan Quayle diventa il 44\u00ba vicepresidente, dal 20 gennaio 1989 al 20 gennaio 1993 sotto il presidente George H. W. Bush, 41\u00ba presidente degli Stati Uniti. Bush aveva scelto il giovane senatore come vicepresidente nella speranza di attirare ulteriori voti, la coppia Bush-Quayle otterr\u00e0 il 53,4% alle elezioni svoltesi a novembre, battendo in tal modo il duo democratico Michael Dukakis-Lloyd Bentsen.\nLa scelta di Quayle \u00e8 stata in gran parte dovuta a Bush, allora 64 anni, che cercava di ringiovanire la sua candidatura e Quayle, appena 41enne, che gli ha dato questa possibilit\u00e0. Ma presto cominciarono a sorgere dubbi sul fatto che la rapida ascesa di Quayle fosse dovuta pi\u00f9 ai suoi legami familiari privilegiati o a questioni superficiali come l'et\u00e0 o l'immagine, che ai suoi meriti o al talento politico, e molti si chiedevano se fosse qualificato per assumere la presidenza nel caso fosse successo qualcosa al presidente. Lo stesso Quayle \u00e8 stato responsabile nel rafforzare queste accuse commettendo una serie di errori durante la campagna elettorale che hanno messo in chiaro che potesse non essere abbastanza maturo per affrontare una simile sfida. Nonostante tutto, questi problemi non hanno toccato il ticket Bush-Quayle che ha vinto le elezioni con il 54% dei voti contro il 46% della nomination democratica Dukakis-Bentsen.\nBush ha deciso di non annunciare la sua decisione fino al secondo giorno della Convention nazionale repubblicana tenutasi a New Orleans nello stesso mese. La voce generale a New Orleans era che il prescelto sarebbe stato finalmente qualcuno che non era stato menzionato, il senatore del Wyoming Malcolm Wallop. Ma con sorpresa di tutti, la rete televisiva NBC, poche ore prima di annunciare il nome definitivo, ha dato l'esclusiva che questo sarebbe stato il senatore Dan Quayle. Un perfetto estraneo per chi non era un esperto seguace delle questioni del Senato. In un dibattito televisivo in diretta con il candidato alla vicepresidenza democratica Lloyd Bentsen, Quayle si era superato in astuzia paragonandosi a John F. Kennedy, noto anche come Jack. Bentsen afferm\u00f2: \"Conoscevo Jack Kennedy e lavoravo sotto di lui, senatore, lei non \u00e8 Jack Kennedy\".\nIn qualit\u00e0 di vicepresidente, gli sforzi di Quayle hanno incluso la conservazione e la promozione dei valori tradizionali. Secondo lui, la rivolta di Los Angeles potrebbe in parte essere spiegata da un calo dei valori morali e della famiglia. Ha denunciato il fatto che uno spettacolo come \"Murphy Brown\" in prima serata mostrasse un personaggio che aveva deciso di avere un figlio e crescerlo senza un padre. Il vicepresidente Quayle dar\u00e0 il via a una riforma del sistema aerospaziale americano, e inoltre il 9 febbraio 1989 il presidente Bush lo nomina capo della \"Camera di Consiglio e Competitivit\u00e0\". Tuttavia, durante tutto il suo mandato vicepresidenziale, egli sar\u00e0 ridicolizzato dai mass-media a causa della sua scarsa cultura politica e della facilit\u00e0 con cui si impappinava nei discorsi pubblici. Durante la prima Guerra del Golfo egli si dichiara favorevole al conflitto. Quayle, uno dei \"falchi\" dell'amministrazione Bush, consiglia senza successo al proprio presidente un allargamento delle operazioni militari in tutto l'Iraq, in modo da coinvolgere direttamente anche la stessa capitale Baghdad.\nSempre in qualit\u00e0 di vicepresidente Quayle si candida anche alle elezioni presidenziali del 1992, ma stavolta i candidati repubblicani sono sconfitti dal duo democratico composto da Bill Clinton e Al Gore. Causa della sconfitta per i repubblicani in quelle elezioni \u00e8 il successo dell'indipendente Ross Perot che, con il 18,9% dei consensi, penalizza fortemente il partito di Quayle, che si ferma al 37,4% dei voti.\nNel 1991 Dan Quayle ha ricevuto il Premio Ig Nobel (parodia del Premio Nobel) \"per aver dimostrato meglio di chiunque altro la necessit\u00e0 di un'educazione scientifica\".\nQuayle \u00e8 autore, tra gli altri, dei libri \"Standing Firm: A Vice-Presidential Memoir\" (HarperCollins, New York, NY - 1994) e \"Worth Fighting For\" (Word Publishing, Nashville, TN - 1999) e coautore di \"The American Family: Discovering the Values that Make us Strong \" (con Diane Medved; HarperCollins, New York, NY - 1996).\nEventi successivi.\nNell'aprile del 1999 Quayle si presenta alle elezioni primarie del Partito Repubblicano cercando di ottenere la nomina a candidato presidente. Le primarie sono per\u00f2 vinte da George W. Bush, figlio del suo presidente dieci anni addietro.\nMembro onorario dell'Istituto Hudson, ha scritto tre libri: \"Standing Firm\" (memorie del suo passato da vicepresidente) nel 1994; \"The American Family: Discovering the Values that Make Us Strong\" nel 1996 e \"Worth Fighting For\" del 1999. Successivamente ha fondato la \"Compagnia America\", un movimento politico e culturale ancorato al Partito Repubblicano, di cui \u00e8 anche segretario.\nVita privata.\nQuayle, primo di quattro figli, ha due fratelli e una sorella: Chris, Mike e Martha. Nel novembre del 1972 ha sposato Marilyn Tucker, da cui ha avuto tre figli: Tucker, Benjamin, e Corinne.\n\u00c8 un appassionato di sport, e in particolare di golf, tennis, basket, sci, ippica e pesca. Ama leggere storie ambientate in Inghilterra, nazione da cui i suoi antenati emigrarono."}
{"id": "135142", "revid": "9447", "url": "https://it.wikipedia.org/wiki?curid=135142", "title": "Semiottetto", "text": ""}
{"id": "135147", "revid": "13415", "url": "https://it.wikipedia.org/wiki?curid=135147", "title": "Incas", "text": ""}
{"id": "135149", "revid": "7077", "url": "https://it.wikipedia.org/wiki?curid=135149", "title": "E. E. Doc Smith", "text": ""}
{"id": "135151", "revid": "2201916", "url": "https://it.wikipedia.org/wiki?curid=135151", "title": "Polietilene", "text": "Il polietilene (noto anche come politene) \u00e8 il pi\u00f9 semplice dei polimeri sintetici ed \u00e8 la pi\u00f9 comune fra le materie plastiche.\nViene spesso indicato con la sigla \"PE\", cos\u00ec come ad esempio si usa \"PS\" per il polistirene o \"PVC\" per il polivinilcloruro o \"PET\" per il polietilentereftalato. Ha formula chimica (-C2H4-)n dove il grado di polimerizzazione n pu\u00f2 arrivare fino ad alcuni milioni. Le catene possono essere di lunghezza variabile e pi\u00f9 o meno ramificate.\nIl polietilene \u00e8 una resina termoplastica, si presenta come un solido trasparente (forma amorfa) o bianco (forma cristallina) con ottime propriet\u00e0 isolanti e di stabilit\u00e0 chimica, \u00e8 un materiale molto versatile e una delle materie plastiche pi\u00f9 economiche; gli usi pi\u00f9 comuni sono come isolante per cavi elettrici, film per l'agricoltura, borse e buste di plastica, contenitori di vario tipo, tubazioni, strato interno di contenitori asettici per liquidi alimentari e molti altri.\nStoria.\nIl polietilene \u00e8 stato sintetizzato per la prima volta accidentalmente dal chimico tedesco Hans von Pechmann nel 1898, mentre riscaldava del diazometano. I suoi colleghi Eugen Bamberger e Friedrich Tschirner analizzarono la sostanza bianca simile a cera sulle pareti del contenitore e scoprirono che conteneva delle lunghe catene di -CH2-, decisero di chiamare questa sostanza polimetilene.\nLa prima sintesi industriale fu scoperta (ancora accidentalmente) da Eric Fawcett e Reginald Gibson alla ICI Chemicals nel 1933. Il polietilene si era formato applicando una pressione di diverse centinaia di atmosfere su un contenitore contenente etilene e benzaldeide, anche stavolta notarono un materiale simile a cera sulle pareti del contenitore. La reazione era stata tuttavia innescata da tracce di ossigeno contenute nel contenitore e non fu possibile replicarla con successo fino al 1935, quando un altro chimico ICI, Michael Perrin, svilupp\u00f2 una sintesi industriale riproducibile per la sintesi del polietilene a bassa densit\u00e0 (LDPE). La prima tonnellata di materiale dimostr\u00f2 che questo aveva qualit\u00e0 impareggiabili come isolante elettrico, e nell'agosto del 1939 ebbe inizio la produzione industriale, che fu interamente assorbita dalle necessit\u00e0 belliche (in particolare nelle tecniche collegate al radar). Finita la guerra il polietilene rischi\u00f2 di scomparire dai prodotti della ICI, ma i risultati delle ricerche su possibili nuove applicazioni dimostrarono che il polietilene era un materiale assai pi\u00f9 versatile di quanto si fosse pensato.\nIl traguardo seguente raggiunto nella sintesi del polietilene \u00e8 stato lo sviluppo di numerosi tipi di catalizzatori che ne hanno permesso la sintesi a temperature e pressioni pi\u00f9 blande. Il primo di questi catalizzatori era basato sul biossido di cromo, fu scoperto nel 1951 da Robert Banks e John Hogan alla Phillips Petroleum. Nel 1953, il chimico tedesco Karl Ziegler svilupp\u00f2 un sistema catalitico basato su alogenuri di titanio e composti organici dell'alluminio che lavoravano a condizioni ancora pi\u00f9 blande dei catalizzatori Phillips. Questi ultimi, tuttavia, erano meno costosi e pi\u00f9 facilmente maneggiabili; entrambi i sistemi vennero quindi usati nella sintesi industriale per la produzione di HDPE.\nLa catalisi di tipo Phillips ebbe inizialmente problemi nella sintesi di HDPE di qualit\u00e0 uniforme portando gli impianti che la utilizzavano a riempire i loro magazzini di prodotto fuori specifica. Il collasso finanziario fu evitato nel 1957, quando la diffusione di un giocattolo consistente in un tubo circolare di polietilene colorato, l'hula hoop, prese piede negli Stati Uniti.\nUn terzo sistema catalitico, basato sui metalloceni, fu scoperto nel 1976 in Germania da Walter Kaminsky e Hansj\u00f6rg Sinn. Le catalisi a metalloceni e quella Ziegler hanno entrambe dimostrato un'ottima flessibilit\u00e0 nella sintesi di miscele di etene e alfa-olefine gettando le basi della vasta gamma di tipi di polietilene esistenti. Alcune di queste resine, come la fibra Dyneema, hanno cominciato a rimpiazzare materiali come il kevlar per le applicazioni dove sono richieste eccellenti propriet\u00e0 meccaniche di resistenza a trazione.\nClassificazione del polietilene.\nIn base alla distribuzione dei pesi molecolari e al grado di ramificazione si ottengono tipi di polietilene con propriet\u00e0 e usi differenti:\nSintesi.\nIl polietilene si sintetizza a partire dall'etilene secondo la reazione:&lt;chem display=\"block\"&gt;n (CH2=CH2)-&gt; [-CH2-CH2-]_n &lt;/chem&gt;La molecola dell'etilene \u00e8 caratterizzata dal doppio legame fra gli atomi di carbonio che la rende particolarmente stabile; per tale motivo la reazione di polimerizzazione necessita di condizioni di reazione particolari.\nPer la produzione industriale le possibilit\u00e0 sono:\nApplicazioni.\nUno degli usi classici del polietilene \u00e8 la fabbricazione, mediante estrusione e successive lavorazioni, dei sacchetti comunemente detti \"di plastica\", dove la plastica in questione \u00e8 proprio il polietilene.\nIl polietilene viene inoltre impiegato per la creazione del \"film estensibile\" e del \"film a bolle d'aria\" (o pluriball).\nAltri usi del polietilene sono:"}
{"id": "135154", "revid": "122968339", "url": "https://it.wikipedia.org/wiki?curid=135154", "title": "Daniel Fonseca", "text": "Biografia.\nNel periodo in cui militava nella Roma venne imitato da Teo Teocoli nella trasmissione \"Mai dire Gol\".\nHa due figli: Nicolas, nato nel 1998 e di ruolo centrocampista, e Matias, nato nel 2001 e che gioca come attaccante.\nCarriera.\nGiocatore.\nClub.\nInizi\u00f2 la sua carriera agonistica con il Nacional Montevideo, con cui gioc\u00f2 da professionista due stagioni (dal 1988 al 1990) scendendo in campo complessivamente 14 volte, segnando tre reti e vincendo quattro trofei.\nNell'estate del 1990 Fonseca fu ingaggiato dal Cagliari e si trasfer\u00ec in Italia, paese di cui i suoi nonni erano originari ma, nonostante questo non riusc\u00ec a ottenere il passaporto italiano. Con i sardi rimase fino al 1992: , l'uruguaiano segn\u00f2 8 reti in 27 gare disputate nella prima stagione e 9 nella seconda disputando 23 gare.\nNell'estate del 1992 venne acquistato dal Napoli per 15 miliardi di lire pi\u00f9 il cartellino di Vittorio Pusceddu. Con i partenopei segn\u00f2 tutte e 5 le reti azzurre in una partita di Coppa UEFA (Valencia-Napoli 1-5) e in campionato realizz\u00f2 16 reti. Si mise in luce anche per un gesto poco elegante rivolto alla curva dei tifosi del Cagliari, che lo fischiavano perch\u00e9 era andato via contrariamente alle sue dichiarazioni.\nDopo un'altra stagione con 15 reti in 27 presenze pass\u00f2 alla Roma per 17,5 miliardi di lire pi\u00f9 il cartellino di Benito Carbone valutato 7,5 miliardi di lire: dopo averlo ingaggiato, il presidente dei giallorossi dichiar\u00f2: \u00abHo dato a Mazzone una Ferrari\u00bb. Milit\u00f2 con i capitolini per tre stagioni (dal 1994 al 1997), realizzando 8 centri sia il primo anno che il secondo, mentre il terzo anno, in cui face reparto con Abel Balbo, si ferm\u00f2 a 4 gol nonostante il grande affiatamento con il compagno di reparto.\nNella stagione 1997-1998 pass\u00f2 alla Juventus per 9 miliardi di lire, con cui disput\u00f2 15 partite (con 4 gol). Con la \"Vecchia Signora\" Fonseca rimase altri tre anni, di cui uno solo da titolare (25 partite e 6 gol). Nella stagione 1999-2000, a causa di numerosi e ripetuti infortuni, non scese mai in campo in campionato (disput\u00f2 soltanto una gara di Coppa UEFA contro il Levski Sofia il 4 novembre 1999 e un incontro di Coppa Italia contro il Napoli il 16 dicembre 1999). Nella stagione 2000-2001 collezion\u00f2 2 presenze in Serie A e 1 in Coppa Italia; nel corso della stagione successiva rescisse coi bianconeri per accasarsi al River Plate. La sua avventura con i torinesi si concluse con la vittoria di uno scudetto e una Supercoppa italiana.\nCon gli argentini del River ebbe poco spazio e dopo due mesi decise di tornare prima al Nacional Montevideo (5 presenze e 2 gol), dove vinse uno scudetto, e poi di nuovo in Italia, al . Nel corso della stagione, visto lo scarso utilizzo (2 presenze), decise di dare l'addio al calcio giocato.\nNazionale.\nCon la Nazionale uruguaiana, nelle cui file vanta 30 presenze e 11 gol, vinse la Copa Am\u00e9rica nel 1995.\nDopo il ritiro.\nLasciato il calcio giocato, decide di dedicarsi all'attivit\u00e0 di procuratore di calciatori. Tra i suoi assistiti troviamo il portiere Fernando Muslera, il difensore Mart\u00edn C\u00e1ceres e l'attaccante Luis Su\u00e1rez."}
{"id": "135155", "revid": "122872698", "url": "https://it.wikipedia.org/wiki?curid=135155", "title": "Andrej Vladimirovi\u010d Gavrilov", "text": "Biografia.\nLe prime lezioni di pianoforte gli furono impartite dalla madre, pianista che aveva a sua volta studiato con il rinomato pianista e didatta Heinrich Neuhaus (gi\u00e0 maestro di Richter, di Gilel's e altri). Dal 1961 frequent\u00f2 la scuola di musica di Mosca studiando con Lev Naumov. Nel 1974, a soli 18 anni, vinse il primo premio del prestigioso Concorso pianistico internazionale \u010cajkovskij, nello stesso anno debutt\u00f2 con successo sostituendo Svjatoslav Richter al Festival di Salisburgo.\nNel periodo 1976-79 tenne concerti in tutto il mondo finch\u00e9, a causa di alcune dichiarazioni contrarie al regime, gli venne ritirato il passaporto da parte dell'allora direttore del KGB Jurij Andropov e Gavrilov fu condannato agli arresti domiciliari. Gli fu messa sotto controllo la linea telefonica e sub\u00ec alcuni ricoveri in cliniche psichiatriche. Solo l'avvento al potere di Gorba\u010d\u00ebv nel 1984 pose fine a questo incubo e dopo un periodo di convalescenza Gavrilov pot\u00e9 nuovamente dedicarsi ai concerti e alle registrazioni. Nel 1989 si trasfer\u00ec a Bad Camberg presso Wiesbaden e a partire dal 2001 vive in Svizzera.\nGavrilov \u00e8 un pianista dal virtuosismo straordinario e che possiede una dinamica incredibile: gi\u00e0 negli anni settanta registr\u00f2 per Melodija il I concerto di \u010cajkovskij e il III concerto di Rachmaninov, dal 1977 al 1990 lavor\u00f2 esclusivamente per EMI. Di questo periodo sono le leggendarie registrazioni degli studi di Chopin e di molte altre opere di Chopin, Skrjabin, Prokof'ev, Rachmaninov, Ravel e Schumann. Le interpretazioni che Gavrilov produce di Bach sono per contro caratterizzate da una grande sobriet\u00e0 e da un'interpretazione essenziale, mantenendo la cura e la pulizia che sempre contraddistingue l'esecuzione dell'artista. Dal 1990 incide per Deutsche Grammophon rifacendo anche alcune opere gi\u00e0 registrate per EMI. Il contratto termin\u00f2 nel 1993 e non venne rinnovato. Nel 2013, dopo 20 anni di ritiro volontario dalle sale di registrazione, Gavrilov inizia un nuovo progetto discografico autoprodotto, la cui prima uscita, nel 2014, consiste in un CD con 9 Notturni di Chopin."}
{"id": "135167", "revid": "62004", "url": "https://it.wikipedia.org/wiki?curid=135167", "title": "Maria Canins", "text": "Nello sci di fondo vinse dieci edizioni della Marcialonga e una Vasaloppet. Nel ciclismo si aggiudic\u00f2 due volte il Tour de France e una volta il Giro d'Italia; fu inoltre medaglia d'oro nella cronometro a squadre ai campionati del mondo 1988 a Ronse, vincendo anche due argenti e due bronzi iridati in linea e un altro argento nella cronometro a squadre. Conclusa la carriera ciclistica si \u00e8 laureata campionessa del mondo di winter triathlon nel 1997 e nel 1999.\nCarriera.\nSci di fondo.\nOriginaria di La Villa di Badia, dal 1969 al 1983 si dedic\u00f2 allo sci di fondo, riuscendo a cogliere ottimi risultati sia a livello nazionale che a livello internazionale: vinse quindici titoli italiani\u00a0\u2013 sei nella 10\u00a0km, sei nella 5\u00a0km, due nella 20\u00a0km, uno nello skiroll \u2013 e fu la prima italiana a vincere la Vasaloppet, in Svezia. Si aggiudic\u00f2 inoltre dieci Marcialonga consecutive, dal 1979 al 1988, dodici Maratone della Pusteria, sette Dobbiaco-Cortina e otto Maratone della Val Casies.\nIn Coppa del mondo ottenne il primo risultato di rilievo il 28 marzo 1982 nella di \u0160trbsk\u00e9 Pleso (sesta); in carriera partecip\u00f2 anche a un'edizione dei campionati mondiali, a Oslo nel 1982 (fu ventesima nella ).\nCiclismo.\nA partire dal 1975 cominci\u00f2 ad andare in bicicletta, inizialmente come allenamento estivo per le gare invernali di sci; pi\u00f9 tardi si dedic\u00f2 alle due ruote a livello agonistico, facendo l'esordio nel mondo del ciclismo sportivo a 32 anni. Stup\u00ec tutti per l'immediatezza dei risultati: vinse infatti due Tour de France (1985 e 1986), un Tour de l'Aude (1987) e la prima edizione del Giro d'Italia femminile, nel 1988; fu anche seconda al Tour dal 1987 al 1989, sempre alle spalle della rivale Jeannie Longo. Partecip\u00f2 anche a due edizioni dei Giochi olimpici, nel 1984 a Los Angeles, in cui concluse quinta su strada, e nel 1988 a Seul, quando fu 32\u00aa su strada.\nSoprannominata \"Mamma volante\" (quando inizi\u00f2 a pedalare era gi\u00e0 sposata con l'ex fondista Bruno Bonaldi e madre di Concetta Bonaldi), fu protagonista anche ai campionati del mondo, ottenendo due medaglie d'argento (1982 e 1985) e due di bronzo (1983 e 1989) individuali, pi\u00f9 una d'oro nella cronometro a squadre del 1988 e un argento nella stessa specialit\u00e0 nel 1989. Si aggiudic\u00f2 anche due Giri di Norvegia, una Coors Classic in Colorado, due Crono delle Nazioni, quattro Giri dell'Adriatico nonch\u00e9 numerose gare nazionali, tra cui il titolo italiano su strada, vinto per dieci volte, sei in linea e quattro a cronometro.\nEbbe positive esperienze anche nel mountain biking, in cui vinse due titoli nazionali nella specialit\u00e0 del cross country e in cui fu due volte campionessa mondiale di cross country Veteran, nel 1991 al Ciocco e nel 1993 a M\u00e9tabief."}
{"id": "135170", "revid": "767487", "url": "https://it.wikipedia.org/wiki?curid=135170", "title": "Esperimento di Meselson-Stahl", "text": "L'esperimento di Matthew Meselson e Franklin Stahl del 1958 \u00e8 stato fondamentale per determinare il meccanismo \"semiconservativo\" di replicazione del DNA.\nAll'epoca era gi\u00e0 noto ed accettato il modello a doppia elica del DNA proposto da James Watson e Francis Crick.\nQuesto modello prevedeva che le due eliche di DNA si appaiassero tra loro a formare una doppia elica mediante interazioni deboli (legami ad idrogeno, repulsione elettrostatica dei gruppi fosfato, interazione idrofobica delle basi azotate). \nPrevedeva inoltre che le due eliche interagissero a livello delle basi azotate, ed in particolare erano possibili solo gli appaiamenti complementari Adenina -- Timina e Citosina -- Guanina.\nWatson e Crick proposero (in realt\u00e0 in modo velato e senza portare alcuna dimostrazione) che, dato che gli appaiamenti possibili erano esclusivamente quelli appena citati, \"ognuna delle due eliche contenesse l'informazione necessaria a costruire l'elica complementare\". Questo suggeriva un sistema semplice ed efficiente per replicare il materiale genetico: nel momento della replicazione le due eliche si sarebbero dovute separare ed ognuna di queste sarebbe servita da \"stampo\" per l'elica complementare.\nIn tal senso si parla di \"replicazione semiconservativa\" dal momento che nelle nuove doppie eliche uno dei due filamenti era presente nella doppia elica originale, l'altro \u00e8 di nuova sintesi.\nAll'epoca dell'esperimento che ci si appresta a descrivere, oltre al modello della replicazione semiconservativa erano stati proposti altri due meccanismi: la \"replicazione conservativa\" e la \"replicazione distributiva\".\nLa replicazione conservativa prevedeva che a partire da una doppia elica di DNA, in seguito alla replicazione se ne ottenessero due: la prima contenente entrambi i filamenti originari e la seconda contenente due filamenti complementari di nuova sintesi.\nLa replicazione distributiva poteva essere immaginata come una via di mezzo rispetto a quella semiconservativa e a quella conservativa.\nSchema dell'esperimento.\nMeselson e Stahl fecero crescere dei batteri Escherichia coli in un terreno di coltura ricco dell'isotopo pesante 15N. Questi microorganismi metabolizzarono l'15N che quindi venne ad essere introdotto in molte molecole biologiche; tra queste molecole bisogna ricordare le basi azotate del DNA.\nIn questo modo il DNA presente nei batteri era un \"DNA pesante\", poich\u00e9 inglobava atomi di azoto pi\u00f9 pesanti della norma.\nI due scienziati si assicurarono di mantenere i batteri in questo terreno di coltura per un tempo tale da garantire che tutto il DNA fosse effettivamente \"pesante\".\nAlcuni batteri furono poi prelevati, lisati e, con opportune tecniche di laboratorio, venne estratto il loro DNA.\nQuest'ultimo venne aggiunto ad una provetta contenente una soluzione concentrata di Cloruro di Cesio (CsCl 6M).\nLa provetta fu poi centrifugata. In queste condizioni nella provetta si forma un gradiente di densit\u00e0 dal momento che il CsCl tende a concentrarsi verso il fondo della stessa.\nUna volta che si \u00e8 formato il gradiente di densit\u00e0, il DNA (ma in generale qualunque molecola nella provetta) migra per fermarsi nella regione della soluzione che ha densit\u00e0 uguale alla sua.\nIl DNA pu\u00f2 essere messo in evidenza in seguito all'introduzione di particolari sostanze che si legano ad esso e divengono visibili se illuminate da luce ultravioletta.\nQuesta particolare tecnica prende il nome di centrifugazione in gradiente di densit\u00e0 (o isopicnica) e in questo contesto, come si capir\u00e0 in seguito, serve a \"pesare\" il DNA estratto.\nCi\u00f2 che si vide sperimentalmente fu una banda verso il fondo della provetta.\nA questo punto alcuni batteri furono trasferiti dal primo terreno di coltura in un nuovo terreno \"standard\", in cui cio\u00e8 era presente 14N anzich\u00e9 15N. I microorganismi metabolizzarono l'azoto includendolo nelle basi azotate dei nucleotidi che andranno a formare (tra le altre cose) le nuove eliche di DNA.\nTrascorsi venti minuti, ovvero il tempo necessario per la formazione di una nuova generazione di batteri (ovvero replicazione del DNA), alcuni batteri furono prelevati dal terreno \"standard\", furono lisati e venne estratto il DNA.\nIn seguito ad una centrifugazione in gradiente di densit\u00e0 si ottenne un'unica banda posta in posizione superiore rispetto a quella del caso precedente: il DNA era quindi \"pi\u00f9 leggero\". Questi risultati esclusero subito la possibilit\u00e0 della replicazione conservativa, poich\u00e9, per confermare questo modello, a seguito dell'esperimento avrebbero dovuto formarsi due catene molto diverse l'una dall'altra (che avrebbero formato due bande e non una, come invece accadde): una pi\u00f9 in basso, quindi pesante, identica a quella di partenza, e una in alto nella provetta, leggera, fatta solo dai filamenti di nuova sintesi. Tuttavia non poteva ancora essere escluso il modello dispersivo, poich\u00e9 il peso intermedio del nuovo filamento poteva essere dovuto all'alternanza sulle eliche del DNA di zone con l'azoto leggero e zone con l'azoto pesante.\nTrascorso il tempo necessario per la successiva replicazione del DNA, venne ripetuta la suddetta procedura. In questo caso si ottennero due bande: la prima in posizione nettamente superiore a quelle ottenute nei casi precedenti, la seconda nella stessa posizione di quella dell'esperimento precedente. Questo risultato escludeva, dunque, il modello dispersivo: la formazione di due bande distinte dimostrava che non vi era un rimescolamento casuale di parti di DNA leggero e parti di DNA pesante, infatti in questo caso si sarebbe formata solamente una banda che, di generazione in generazione, si sarebbe depositata sempre pi\u00f9 in alto, fino a raggiungere la zona corrispondente alla densit\u00e0 del 14N (poich\u00e9 il terreno di coltura era sempre il 14N, leggero). Invece la formazione di due bande nette dimostrava che il filamento pesante si andava conservando sempre uguale (appaiato sempre ad un filamento leggero) per cui la molecola di DNA col filamento pesante si depositava sempre nello stesso punto. Di generazione in generazione, la banda di DNA leggero si inspessiva (perch\u00e9 si continuava a far riprodurre i batteri nell'azoto leggero), ma la banda di DNA intermedio si conservava sempre.\nRiassumendo, possiamo identificare:"}
{"id": "135173", "revid": "119456247", "url": "https://it.wikipedia.org/wiki?curid=135173", "title": "Jeannie Longo", "text": "Carriera.\nCiclista completa, competitiva su strada, su pista e nel mountain biking, inizi\u00f2 l'attivit\u00e0 sportiva come sciatrice cogliendo diverse affermazioni a livello nazionale, per poi dedicarsi al ciclismo vincendo gi\u00e0 a 21 anni il primo di quindici titoli nazionali su strada, undici dei quali consecutivi (dal 1979 al 1989); altri nove titoli nazionali li ha conquistati nella prova a cronometro, oltre a diverse affermazioni su pista e in mountain bike: in totale i titoli nazionali conquistati in carriera sono ben cinquantotto, l'ultimo dei quali ai campionati a cronometro del 2011.\nNella sua lunga e ancora non conclusa carriera, ha collezionato tredici titoli mondiali, tra strada e pista, trentotto record del mondo, tre Tour de France femminili (1987, 1988 e 1989).\nAi Giochi olimpici ha vinto una medaglia d'oro nel 1996 ad Atlanta, due medaglie d'argento (nel 1992 a Barcellona e nel 1996 ad Atlanta) e una medaglia di bronzo nel 2000 ai Giochi di Sydney. Nel 2004 ha partecipato ai giochi olimpici di Atene, senza per\u00f2 ottenere un piazzamento sul podio.\nNel 2007 ha partecipato ai mondiali di Stoccarda, conquistando il settimo posto nella gara a cronometro. Nel 2008 ha partecipato ai Giochi olimpici di Pechino, conquistando il quarto posto nella prova a cronometro, mentre nel 2010 ha preso il via ai Campionati del mondo di ciclismo su strada, conquistando il quinto posto nella prova a cronometro. Da ricordare la storica rivalit\u00e0 con Maria Canins.\nControversie.\nMemorabile un confronto durante la trasmissione \"Chacun son tour\" il 20 luglio 1987, in cui affronta il collega Marc Madiot, che sosteneva che le donne non avrebbero dovuto darsi al ciclismo e \"Una donna su una bici \u00e8 brutta\"."}
{"id": "135177", "revid": "163662", "url": "https://it.wikipedia.org/wiki?curid=135177", "title": "Barranquilla", "text": "Barranquilla \u00e8 una citt\u00e0 della Colombia, la quarta del paese per popolazione.\nSituata nel nord del dipartimento dell'Atl\u00e1ntico, uno dei 32 del paese, della quale \u00e8 capoluogo, fa parte della Regione dei Caraibi (\"Regi\u00f3n Caribe\"), di cui \u00e8 uno dei porti pi\u00f9 attivi. \u00c8 riconosciuta come Distretto Speciale, Industriale e Portuale (\"Distrito Especial, Industrial y Portuario de Barranquilla\").\n\u00c8 situata sulla sponda sinistra della foce del fiume Magdalena, collegata a quella destra dal nuovo ponte Alberto Pumarejo.\nCulla dell'aviazione latino-americana e primo porto marittimo e fluviale della Repubblica della Colombia, \u00e8 nota come \"Porta d'Oro della Colombia\". Riveste grande importanza economica, culturale e storica per la nazione colombiana.\nLa citt\u00e0 \u00e8 divisa in 4 quartieri.\nStoria.\nI primi insediamenti che daranno origine a Barranquilla, risalgono al 1629.\nMolto attiva a favore dell'indipendenza dall'Impero spagnolo durante la guerra d'indipendenza della Colombia, dopo le sconfitte subite dagli spagnoli a Sitioviejo e Sitionuevo a opera del generale Pierre Labatut, il Governatore e Presidente dello Stato di Cartagena delle Indie, Manuel Rodr\u00edguez Torices, le confer\u00ec lo \"status\" di citt\u00e0 nel 1813. \nInfrastrutture e trasporti.\nAeroporti.\nLa citt\u00e0 di Barranquilla \u00e8 servita dall'Aeroporto Ernesto Cortissoz\nNella letteratura.\nA Barranquilla \u00e8 ambientato il romanzo di fama internazionale \"L'amore ai tempi del colera\" (1985), di Gabriel Garc\u00eda M\u00e1rquez."}
{"id": "135178", "revid": "16843", "url": "https://it.wikipedia.org/wiki?curid=135178", "title": "Shakira Isabel Mebarak Ripoll", "text": ""}
{"id": "135180", "revid": "125565609", "url": "https://it.wikipedia.org/wiki?curid=135180", "title": "Oglio", "text": "L'Oglio (\"\u00d2i\" [IPA: {\u2018\u0254j}] in camuno, bergamasco, bresciano, cremasco e mantovano, \"\u00d9i\" in cremonese) \u00e8 un importante fiume italiano, affluente del Po, che scorre in Lombardia, nelle province di Brescia, Bergamo, Cremona e Mantova.\nNella gerarchia degli affluenti del Po occupa con i suoi 280\u00a0km di corso il 2\u00ba posto per lunghezza (dopo l'Adda), mentre risulta il 4\u00b0 per superficie di bacino (dopo Tanaro, Adda e Ticino), e il 3\u00b0 per portata media alla foce (dopo Ticino e Adda);\nIl corso del fiume.\nL'Oglio, che nasce a Ponte di Legno dalla confluenza dei torrenti Narcanello e Frigidolfo (chiamati anche Oglio Narcanello e Oglio Frigidolfo) attraversa numerosi territori:\nValle Camonica.\nIl fiume Oglio percorre tutta la Valle Camonica ricevendo numerosi affluenti:\nLago d'Iseo.\nIl fiume forma il lago d'Iseo, sboccandovi nel comune di Costa Volpino, e dal quale esce presso Sarnico. Mentre attraversa il lago riceve le acque di Borlezza, Rino di Vigolo, Rino di Predore (sponda bergamasca) e Bagnadore, Opolo, Calchere, Cortelo (sponda bresciana).\nPianura Padana.\nDopo aver solcato i rilievi morenici a sud del lago, il fiume entra quindi in pianura, costituendo inizialmente il confine tra la Bassa Bergamasca e la Bassa Bresciana, e successivamente, pi\u00f9 a valle, quello tra quest'ultima e la Provincia di Cremona. Presso Palosco riceve il Cherio, suo principale affluente da destra, mentre decisamente pi\u00f9 a valle, vi confluisce da sinistra il Mella, tra Seniga e Ostiano.\nA Soncino il secolare scorrere del fiume ha plasmato il paesaggio del Terrazzo Alluvionale creando un dislivello di oltre otto metri. Un paesaggio ancora integro vocato all'agricoltura. Sulla sponda bresciana il fiume tocca il paese di Orzinuovi, totalmente pianeggiante e parzialmente coinvolto dal processo di genesi morfologica che ha interessato il Terrazzo Alluvionale sulla sponda cremonese.\nA valle della confluenza del Mella, il fiume scorre per un tratto sul confine tra la provincia di Cremona e quella di Mantova, ricevendo da sinistra il Chiese presso Acquanegra sul Chiese per poi entrare definitivamente in territorio mantovano e confluire nel Po a Torre d'Oglio, al confine tra i comuni di Marcaria e Viadana.\nPresso Torre d'Oglio sopravvive uno degli ultimi ponti fatti con le chiatte in cemento, e risalente al 1926. \nUn altro ponte degno di nota era quello a travata metallica, lungo 106,32 metri, realizzato nel 1929 dalle Officine Savignano per il passaggio della tranvia Cremona-Asola.\nLungo il corso del fiume, dopo il Lago d'Iseo sono stati istituiti i parchi regionali dell'Oglio Nord e Sud.\nLa citt\u00e0 pi\u00f9 popolosa bagnata dalle acque dell'Oglio \u00e8 Palazzolo sull'Oglio, che \u00e8 anche l'unico comune il cui centro storico \u00e8 modellato urbanisticamente attorno al fiume stesso.\nRegime idraulico.\nL'Oglio scarica nel Po una portata media elevata (137\u00a0m\u00b3/s) paragonabile quasi a quella di un altro importante affluente del Po (il Tanaro 131,76\u00a0m\u00b3/s) ma con un regime assai pi\u00f9 regolare rispetto a quest'ultimo, grazie all'alimentazione alpina del suo alto corso e soprattutto alla presenza del lago di Iseo che funge da efficace regolatore dei flussi. Il livello del lago, e di conseguenza la portata dell'Oglio a valle dello sbarramento, sono regolati dalla diga di Sarnico. In estate dunque le portate minime del fiume sono relativamente elevate e scendono difficilmente sotto i 36\u00a0m\u00b3/s, mentre in autunno e in primavera le massime sono abbastanza copiose (425\u00a0m\u00b3/s) pur non essendo comunque particolarmente imponenti.\nNon mancano in ogni caso, in presenza di precipitazioni insistenti, piene anche superiori ai 1.000\u00a0m\u00b3/s.\nIl bacino dell'Oglio \u00e8 ampiamente sfruttato a scopo idroelettrico e per irrigazione.\nLe contese storiche.\nFin dal Medioevo, l'Oglio \u00e8 stato uno dei fiumi pi\u00f9 sfruttati in Italia da bresciani, bergamaschi e cremonesi per le loro derivazioni. La sovranit\u00e0 sul tronco settentrionale del fiume ha fatto capo per secoli alla Repubblica di Venezia. Dopo la sua caduta tutto il fiume, inclusa la parte cremonese, entr\u00f2 a far parte del medesimo stato. Questa situazione di sfruttamento delle acque, potenzialmente pacifica, sfocer\u00e0 invece in fatti di sangue e vendette tra le popolazioni.\nNel 1933, a Sarnico, all'uscita dell'Oglio dal lago d'Iseo, \u00e8 costruita la diga di regolazione del lago che rende disponibili nuove acque da distribuire agli utenti di valle, creando cos\u00ec l'occasione storica per realizzare finalmente la pace. L'opera, realizzata in calcestruzzo e acciaio, \u00e8 gestita dal \"Consorzio dell'Oglio\" che ne ripartisce le acque prelevate tra usi irrigui e usi idroelettrici. Sempre a Sarnico, nel 1937 \u00e8 stipulata una convenzione - denominata Pace dell'Oglio - fra lo stato e vari consorzi delle tre provincie di Brescia, Bergamo e Cremona. Il documento pone cos\u00ec fine alle contese secolari."}
{"id": "135185", "revid": "297031", "url": "https://it.wikipedia.org/wiki?curid=135185", "title": "46 Hestia", "text": "46 Hestia (in italiano 46 Estia) \u00e8 un grande e scuro asteroide della Fascia principale, il corpo primario della Famiglia di asteroidi Hestia.\nHestia fu scoperto da Norman Robert Pogson il 16 agosto 1857 al \"Radcliffe Observatory\" di Oxford (Regno Unito); fu battezzato cos\u00ec in onore di Estia, la dea greca del fuoco.\nNel 1981, un team di astronomi, basandosi sui dati ricavati dalla curva di luce, ha ipotizzato la presenza (non ancora confermata) di un satellite di Hestia."}
{"id": "135188", "revid": "31886", "url": "https://it.wikipedia.org/wiki?curid=135188", "title": "Videogiochi per Atari Lynx", "text": "La seguente lista elenca i videogiochi dell'Atari Lynx."}
{"id": "135189", "revid": "9282", "url": "https://it.wikipedia.org/wiki?curid=135189", "title": "Vicario Generale", "text": ""}
{"id": "135190", "revid": "9282", "url": "https://it.wikipedia.org/wiki?curid=135190", "title": "Vicario Episcopale", "text": ""}
{"id": "135193", "revid": "254059", "url": "https://it.wikipedia.org/wiki?curid=135193", "title": "Sarca-Mincio", "text": "Il Sarca-Mincio \u00e8 un sistema fluviale dell'Italia settentrionale, che comprende l'asse costituito dal fiume Sarca (77\u00a0km), dal lago di Garda (51,5\u00a0km) e dal fiume Mincio (75\u00a0km). Con i suoi 203\u00a0km pu\u00f2 essere considerato l'undicesimo fiume italiano in termini di lunghezza.\nDescrizione.\nSarca.\nLa Sarca si origina in Trentino a Pinzolo (Val Rendena) dalla confluenza della Sarca di Campiglio, della Sarca di Nambrone e della Sarca di Genova. Da questo punto all'immissione nel lago \u00e8 lungo 60\u00a0km, che arrivano a 77 considerando anche la Sarca di Genova.\nScende la Val Rendena fino a Tione di Trento, quindi piega verso est attraversando le Giudicarie esteriori, poi ancora verso sud lungo la Valle dei Laghi per immettersi nel lago di Garda presso Torbole.\nLago di Garda.\nNel tratto interno al lago di Garda affluiscono nel bacino anche alcuni torrenti, soprattutto da destra in quanto la sponda di sinistra del lago \u00e8 dominata quasi totalmente dalla lunga catena del monte Baldo che, incombendo quasi verticale sul lago, non consente la formazione di convalli sufficientemente ampie ed articolate da poter generare bacini idrografici di apprezzabile rilevanza. Tra i corsi degni di nota di questo versante si cita l'Aril, lungo appena 175 metri, che sfocia a Cassone di Malcesine.\nImportante per l'afflusso idrografico il fiume Magnone sulle cui sponde sorge Riva del Garda e che presso la localit\u00e0 di Varone forma un imponente cascata alta ben 108 metri. Degno di nota \u00e8 anche il torrente Albola, noto anche come Gamella, che confluisce nel Magnone a pochi metri dalla foce nel Garda.\nMerita menzione anche un torrente che nasce presso Ledro (detto nell'alto corso torrente Massangla e nel basso corso Ponale) che forma il lago di Ledro (2,1\u00a0km\u00b2 di superficie, 48\u00a0m di profondit\u00e0) e che, un tempo, prima dello sfruttamento idroelettrico, formava la Cascata del Ponale, alta oltre 30 metri.\nMincio.\nIl Mincio esce dal lago di Garda presso Peschiera e scorre prima tra le colline moreniche fino a Valeggio e poi nella Pianura Padana. Il basso corso fino a Mantova \u00e8 caratterizzato dall'assenza di argini, questo perch\u00e9 \u00e8 al centro in un'ampia depressione rispetto al livello della pianura circostante detta \"valle del Mincio\".\nRaggiunta Mantova, forma i tre laghi Superiore, di Mezzo e Inferiore. A sud della citt\u00e0 entra nel Po come affluente di sinistra presso Governolo, dove \u00e8 regolato da alcune dighe per consentirne la navigazione."}
{"id": "135195", "revid": "37401", "url": "https://it.wikipedia.org/wiki?curid=135195", "title": "Mincio", "text": "Il Mincio (\"Menzo\" in veneto, \"Mens\" in lombardo) \u00e8 un fiume dell'Italia settentrionale, unico emissario del lago di Garda e ultimo affluente di sinistra del Po. Con l'immissario Sarca e lo stesso lago costituisce un unico sistema fluviale lungo 203\u00a0km (Sarca-Mincio).\nPercorso.\nIl Mincio esce dal lago di Garda presso Peschiera e prende a scorrere prima tra le colline moreniche del Garda fino a Valeggio sul Mincio, poi nella Pianura Padana con un certo dislivello (da Peschiera a Goito 4\u00a0m in 28\u00a0km), bagnando lungo il suo corso inferiore la citt\u00e0 di Mantova.\nA meridione della citt\u00e0 entra nel Po come affluente di sinistra presso Governolo, dove \u00e8 regolato da alcune dighe per consentirne la navigazione.\nTra le localit\u00e0 attraversate dal fiume v'\u00e8 da ricordare Peschiera del Garda, Ponti sul Mincio, Monzambano, Valeggio sul Mincio, Volta Mantovana, Goito, Marmirolo, Porto Mantovano, Rivalta sul Mincio, Curtatone, Borgo Virgilio, Bagnolo San Vito e Roncoferraro. Presso il comune di Monzambano il fiume incontra l'edificio regolatore del Garda o diga di Salionze che regola il flusso del fiume, quindi attraversa Borghetto, dove esiste un canale artificiale costruito per deviare l'eccesso d'acqua del fiume in caso di piena, il canale Virgilio. Per rallentare il flusso del canale, prima del ritorno nel Mincio, si costruirono due scivoli ad imbuto con interposta una vasca di contenimento. Da citare che questo punto del fiume \u00e8 pericolosissimo tanto che vi hanno perso la vita parecchie persone (l'ultimo incidente mortale risale al 25/06/06). L'imboccatura di tale canale artificiale infatti appare ingannevolmente per chi \u00e8 in navigazione come il proseguimento naturale del Mincio, mentre in realt\u00e0 il percorso originario del fiume passa attraverso la chiusa di uno sbarramento che sembra una diga, spesso in parte chiusa alla navigazione.\nIl fiume \u00e8 navigabile con imbarcazioni piccole solo nel basso corso nella zona dei laghi di Mantova e da questi fino all'immissione nel Po anche con imbarcazioni pesanti (\"bettoline\"). Il collegamento col lago di Garda non \u00e8 navigabile a causa dello sbarramento della diga Salionze. Inoltre a valle di detta diga ci sono ulteriori sbarramenti e salti che ne impediscono la navigazione con imbarcazioni, eccetto canotti da rafting o kayak. Una serie di incanalamenti creano situazioni di estrema pericolosit\u00e0, anche mortale. Una navigazione sicura con canoe e similari \u00e8 possibile solo a valle di Pozzolo. \nIl corso in Pianura Padana fino al lago Superiore \u00e8 caratterizzato dall'assenza di argini, questo perch\u00e9 \u00e8 al centro in un'ampia depressione rispetto al livello della pianura circostante detta \"valle del Mincio\" (valle di pianura).\nDal lago di Garda fino a qualche chilometro a monte di Mantova scorre in suoli marcatamente calcarei, caratteristica unica nella Pianura Padana. Queste concrezioni calcaree sono chiamate dagli agricoltori \"bambole\" o \"castracan\".\nNel periodo etrusco probabilmente il Mincio si univa con il Tartaro e sboccava nel mar Adriatico nella fossa Filistina, in epoca romana fu fatto confluire nel Po con tre rami da Mantova ad opera di Quinto Curio Ostilio (Quinto Curio Hostilio), successivamente riuniti in un tronco unico arginato nel 1198 su progetto di Alberto Pitentino e regimato il suo corso con diverse dighe (ponte dei Mulini e lo sbarramento di Governolo) per renderlo navigabile, per evitare che Mantova fosse inondata dai rigurgiti del Po in piena e per migliorare la qualit\u00e0 dell'aria.\nIn particolare il ponte dei Mulini, a Mantova, \u00e8 una vera e propria diga tra il lago Superiore e il lago di Mezzo, fondamentale nel creare il lago Superiore. Al tempo della creazione del ponte il salto d'acqua era di circa 3 metri e veniva utilizzato per azionare numerosi mulini per gli opifici situati sul ponte stesso mentre, ad oggi, il dislivello complessivo tra il lago Superiore e l'Inferiore \u00e8 di circa 5 metri.\nFino alla fine del Settecento creava 4 laghi con al centro la citt\u00e0 di Mantova: lago Superiore, lago di Mezzo, lago Inferiore e lago Paiolo (oggi non pi\u00f9 esistente), inoltre da Curtatone si staccava un ramo che dopo essersi sdoppiato all'altezza di Montanara entrava nel Po poco a monte di Borgoforte. L'area cos\u00ec delimitata dai laghi di Mantova, da questi rami del Mincio e dal Po aveva un'alta valenza di protezione militare e veniva chiamata Serraglio.\nPrima di entrare nei laghi di Mantova il Mincio curva bruscamente verso est, tale piega \u00e8 parallela all'anticlinale di Piadena ed \u00e8 probabilmente dovuta allo spostamento di questa faglia.\nRegime idrico.\nIl Mincio, con una portata minima assoluta 30\u00a0m\u00b3/s, una massima di 150\u00a0m\u00b3/s e un modulo medio annuo di 56,8\u00a0m\u00b3/s presso Peschiera del Garda (i dati, misurati all'uscita del lago di Garda, sono praticamente gli stessi che si hanno alla foce, in quanto il fiume non riceve pi\u00f9 affluenti di rilievo nel tratto in pianura), \u00e8 un fiume assai regolare e anzi, sicuramente il pi\u00f9 regolare fra gli affluenti di sinistra del Po, con scarti di sole 5 volte fra la portata massima e quella minima.&lt;br&gt;\nCirca il 60% dell'intera portata del fiume viene deviato sia nel canale scaricatore del Mincio, a Pozzolo (MN), sia nel canale fossa di Pozzolo, a Marengo di Pozzolo.\nLa portata del Mincio \u00e8 inoltre influenzata anche dal ruolo assunto, negli ultimi decenni, dal lago di Garda quale occasionale serbatoio \"scolmatore\" dell'Adige a seguito della costruzione della galleria Adige-Garda. Tale galleria, lunga 9873 metri, si stacca dall'Adige in localit\u00e0 Mori e termina nel lago a Torbole (TN).\nCitazioni.\nIl Mincio \u00e8 citato diverse volte da Virgilio, nelle Georgiche, nell'Eneide e nelle Bucoliche. Nelle Georgiche lo descrive come \"ingens\", ossia immenso, enorme. Tito Livio nella raccolta di libri sulla storia di Roma parla del Mincio e di Mantova. Come per il fiume Secchia vengono probabilmente descritte antiche vicende idro-geologiche:\nTito Livio racconta del Mincio nella Decade III, Libro III, della raccolta Ab Urbe condita libri:\nAnche Dante Alighieri cita il Mincio nel Canto XX dell'Inferno:\n\"Ivi convien che tutto quanto caschi\nci\u00f2 che 'n grembo a Benaco star non pu\u00f2,\ne fassi fiume gi\u00f9 per verdi paschi.\nTosto che l'acqua a correr mette co,\nnon pi\u00f9 Benaco, ma Mencio si chiama\nfino a Governol, dove cade in Po.\nNon molto ha corso, ch'el trova una lama,\nne la qual si distende e la 'mpaluda;\ne suol di state talor esser grama\"\nIl Mincio \u00e8 citato anche nel III atto dell'opera lirica \"Rigoletto\" di Giuseppe Verdi ed \u00e8 il luogo di ambientazione dell'atto stesso (una locanda sulle rive del Mincio).\nAltro.\nIl Mincio attraversa una zona di confine fra Veneto e Lombardia e presso le sue rive sono avvenute molte delle grandi battaglie e altri importanti eventi storici risorgimentali. Il Regno Lombardo-Veneto (1815-1866) consisteva di due regioni divise dal Mincio: il territorio a destra del fiume era noto con il nome di \"Governo milanese\", quello a sinistra di \"Governo veneto\".\nNelle vicinanze del suo corso si trovano importanti industrie pesanti e raffinerie, in particolare in prossimit\u00e0 di Mantova.\nIl Parco giardino Sigurt\u00e0 di Valeggio sul Mincio, grazie ad un antico diritto concesso, in quanto membro del Consorzio Opificianti e Sifonisti, attinge dal Mincio per prelevare l'acqua necessaria per la sua irrigazione."}
{"id": "135197", "revid": "124885821", "url": "https://it.wikipedia.org/wiki?curid=135197", "title": "Sarca", "text": "La Sarca \u00e8 un fiume del Trentino, principale immissario del lago di Garda. Con l'emissario Mincio e lo stesso lago costituisce un unico sistema fluviale lungo 203 km (Sarca-Mincio). \nCon i suoi di lunghezza risulta essere il quinto fiume trentino per lunghezza dopo Adige, Brenta (), Noce () e Avisio (), mentre \u00e8 il secondo per portata dopo il solo Adige.\nPercorso.\nLa Sarca \u00e8 il fiume che percorre le valli Giudicarie e la valle omonima e nasce dalla confluenza del Sarca di Campiglio (che a sua volta nasce dalla confluenza poco a monte di Pinzolo della Sarca di Nambrone che scende per l'omonima valle e che nasce a dal Lago Vedretta sotto il Gruppo della Presanella, e della Sarca di Campiglio che nasce poco a monte della famosa localit\u00e0 a quota ) con la Sarca di Val Genova (proveniente dal Lago Scuro a sotto la Punta di Lago Scuro facente parte del gruppo della Presanella). Questa confluenza avviene a Pinzolo. Da notare che l'ultimo ramo viene alimentato anche, dopo appena , da un altro ramo minore proveniente dal Lago Nuovo, situato sotto al ghiacciaio del Mandrone (gruppo dell'Adamello) e che, secondo la maggior parte della letteratura geografica, \u00e8 considerata la vera sorgente dell'asta fluviale Sarca/Mincio.\nPercorre la Val Rendena fino a Tione di Trento con andamento circa N-S, poi, con andamento E-O, attraversa la \"Busa di Tione\", il lago di Ponte Pi\u00e0 e le Giudicarie Esteriori entrando, dopo un corso assai tortuoso ed incassato (Canyon del Limar\u00f2), nel suo corso inferiore (la cosiddetta valle del Basso Sarca) dove scorre pi\u00f9 lento e meno impetuoso (ad eccezione della parte all'interno delle Marocche di Dro dove ritrova per alcuni chilometri il carattere impetuoso e torrentizio del suo alto corso) fino a sfociare nel Lago di Garda presso Torbole sul Garda. \nLa lunghezza reale \u00e8 di da Pinzolo, ma aumenta a se si calcola sul ramo della Sarca di Val Genova, in quanto la sua sorgente \u00e8 quella pi\u00f9 distante dalla foce.\nRegime idrico.\nLa Sarca presenta un modulo medio annuo a Torbole (in corrispondenza dell'immissione nel Lago di Garda) di circa , ma a causa della quasi totalit\u00e0 di sfruttamento delle acque (infatti \u00e8 opera di uno dei pi\u00f9 grandi sistemi di derivazione delle acque dell'intero arco alpino; un sistema di oltre di gallerie e condotte forzate, devia la quasi totalit\u00e0 delle acque del fiume per alimentare le varie centrali idroelettriche lungo il suo percorso.) il fiume si presenta per gran parte del percorso molto pi\u00f9 simile ad un torrente che ad un fiume vero e proprio.\nLa prima grande opera di derivazione, denominata Santa Massenza I, capta l'acqua di tutti gli affluenti del tratto superiore () e devia le acque al lago di Molveno, lago naturale trasformato di fatto in bacino artificiale per alimentare la grande centrale di Santa Massenza. Attraverso un incredibile insieme di opere di presa, l'acqua viene raccolta su tutti i rii della destra orografica della Val Rendena e perfino dal torrente Arn\u00f2 in Val di Breguzzo, scaricandola nella vasca presente in Val Genova, poco a valle delle famose Cascate Nardis; poi, derivata anche l'acqua di quest'ultima valle, la galleria va a raccogliere anche l'acqua della Sarca di Nambrone e della Sarca di Campiglio, per poi proseguire sulla sinistra orografica della Val Rendena e, dopo aver derivato anche le acque del torrente Algone e del torrente Ambiez, si butta nel lago di Molveno.\nLa seconda opera di presa, con il bacino artificiale di Ponte Pi\u00e0, capta le acque a quota compresa fra i 900 e i alimentando anch'esso la centrale di Santa Massenza (Santa Massenza II).\nL'ultima opera di derivazione si trova a Sarche dove la poca acqua rimasta \u00e8 deviata ai laghi di Toblino e di Santa Massenza e da qui, tramite il canale Rimone, al lago di Cavedine che alimenta la centrale di Torbole.\nDopo la suddetta centrale l'acqua viene restituita al fiume che, dopo poche centinaia di metri, si getta nel lago di Garda.\nIl bacino idrografico.\nComplessivamente il suo bacino idrografico \u00e8 di ed \u00e8 tutto compreso nella Provincia di Trento.\nA partire da Pinzolo (dove il fiume diventa solo \"Sarca\") i principali affluenti sono:\nInondazioni.\nDegna di nota risult\u00f2 l'inondazione del Sarca del 1882: \u00abTerribile fu l'inondazione su quel di Tione, e la Sarca ingrossata dall'Arn\u00f2 fece gravissimi guasti presso Preore, abbattendo una casa e mettendo in pericolo grave la canonica ed altre case; cos\u00ec gravi danni lamentansi a Saone, Ragoli, Tre Arche e gi\u00f9 gi\u00f9 fino al Garda. [..] Il povero stradone della Scaletta [la strada che da Ponte Arche portava all'abitato di Sarche, \"n.d.r.\"] fu abbattuto dal Sarca e confluenti in varii punti\u00bb.\nNell'alluvione del 1999, la Sarca, presentava una portata alla foce nel lago di Garda di circa ; gravi danni agli argini si sono registrati in alta val Rendena (soprattutto causati dal rio Bed\u00f9 di Pelugo). Presso le Terme di Comano (comune di Stenico) ampi tratti di parco vennero allagati. \nIl 3 ottobre 2020, il fiume \u00e8 stato protagonista di una nuova piena che ha portato la parziale inondazione delle campagne di Ceniga (all'altezza del Ponte Romano) e della citt\u00e0 di Arco. La portata della Sarca in zona Ponte del Gobbo \u00e8 stata pari a , mentre nell'inondazione del 1999 nello stesso punto si erano raggiunti . L'eccezionale evento ha causato la concentrazione di 800 tonnellate di legname presso la foce in zona Linfano. Le successive operazioni di sistemazione idraulica e forestale hanno avuto un costo complessivo di ."}
{"id": "135198", "revid": "125865515", "url": "https://it.wikipedia.org/wiki?curid=135198", "title": "Salma Hayek", "text": "L'attrice, di origini libanesi, ha cominciato la sua carriera in Messico come protagonista nella telenovela \"Teresa\" e recitato nel film \"El Callej\u00f3n de los Milagros\" (\"Nel cuore della citt\u00e0 - Midaq Alley\") per il quale \u00e8 stata nominata per il premio Ariel. Nel 1991 la Hayek si trasferisce a Hollywood ed \u00e8 salita alla ribalta con ruoli in film come \"Desperado\" (1995), \"Dogma\" (1999), e \"Wild Wild West\" (1999). Impegnata in numerose campagne umanitarie e femministe, \u00e8 sposata con Fran\u00e7ois-Henri Pinault.\n\u00c8 la musa dei registi Robert Rodriguez (con il quale ha lavorato in \"Desperado\", \"Four Rooms\", \"Dal tramonto all'alba\", \"The Faculty\", \"Missione 3D - Game Over\" e \"C'era una volta in Messico\") e Julie Taymor, che l'ha diretta in \"Frida\", in cui Salma Hayek interpreta la pittrice messicana Frida Kahlo, e in \"Across the Universe\". Ha inoltre recitato nei panni della cameriera messicana Camilla Lopez, musa e amante dello scrittore Arturo Bandini (interpretato da Colin Farrell) in \"Chiedi alla polvere\", basato sul celebre romanzo di John Fante e nel ruolo di Martha Beck in \"Lonely Hearts\".\nPer il suo ruolo da protagonista nel film \"Frida\" del 2002, \u00e8 stata nominata anche ai BAFTA Award, Screen Actors Guild Award e ai Golden Globe. Inoltre, in questo film, la sua interpretazione \u00e8 stata acclamata dalla critica. Ha vinto un Daytime Emmy Award per la regia della serie televisiva \"The Maldonado Miracle\" e ha ricevuto una nomination agli Emmy Award come guest-star nella serie TV del 2007 \"Ugly Betty\". Ha fatto anche da guest-star nella serie della NBC \"30 Rock\" (2009-2013). I film recenti della Hayek includono \"Un weekend da bamboccioni\" (2010), \"Il gatto con gli stivali\" (2011), \"Un weekend da bamboccioni 2\" (2013), \"Il racconto dei racconti - Tale of Tales\" (2015),\"Eternals\" (2021); ha partecipato, anche se in una piccola parte, a Come ti ammazzo il bodyguard(2017), ed \u00e8 protagonista insieme a Ryan Reynolds e Samuel L. Jackson del secondo film della saga (2021).\nBiografia.\nInfanzia.\nNata a Coatzacoalcos (Messico) il 2 settembre 1966 con il nome di Salma Hayek Jim\u00e9nez, \u00e8 figlia di Sami Hayek Dominguez, un uomo d'affari messicano di origine libanese, trasferitosi da Baabdat, citt\u00e0 che Salma e suo padre hanno visitato nel 2015 per promuovere il suo film \"The Prophet\". La madre Diana Jim\u00e9nez Medina, \u00e8 una cantante lirica di origine messicana mentre i suoi nonni e bisnonni materni sono spagnoli. Ha un fratello minore di nome Sami (nato nel 1972), che lavora nel mondo del design. Il suo primo nome, Salma, in arabo significa \"pace\" o \"calma\".\nCresciuta in una famiglia benestante di fede cattolica, \u00e8 stata allieva dell'Accademia del Sacro Cuore a New Orleans, in Louisiana, da cui viene espulsa a soli 12 anni per la sua eccessiva esuberanza; infatti le venne diagnosticata sindrome da deficit di attenzione e iperattivit\u00e0 e una forma di dislessia. Per punizione i suoi genitori la spediscono a Citt\u00e0 del Messico con l'intenzione di iscriverla all'universit\u00e0, dove studier\u00e0 relazioni internazionali, ma Salma abbandona presto gli studi per seguire la sua vocazione di attrice. Salma parla spagnolo, arabo, inglese e portoghese.\nEsordi.\nDopo il ruolo da protagonista ottenuto nella sitcom \"The Sinbad Show\" (in cui interpreta Gloria Contreras per 3 episodi), Salma Hayek presta il suo volto a numerose campagne pubblicitarie, tra cui una per H&amp;M, e successivamente compare nella serie televisiva \"Un nuevo amanecer\", molto popolare in Messico. Successivamente, all'et\u00e0 di 23 anni, ottiene il ruolo principale nella soap opera \"Teresa\", ma per seguire il suo sogno di recitare nel cinema, nel 1987 si trasferisce a Los Angeles, dove studier\u00e0 recitazione da Stella Adler.\nIl suo esordio sul grande schermo avviene nel 1993 con un piccolo cameo in \"Mi vida loca\", ma solo due anni pi\u00f9 tardi ottiene il successo con \"Desperado\" di Robert Rodriguez, in cui recita al fianco di Antonio Banderas. Nel 1994 recita nel film \"El Callej\u00f3n de los Milagros\" (\"Nel cuore della citt\u00e0 - Midaq Alley\") per il quale \u00e8 stata nominata per il premio Ariel. Ancora per Rodriguez recita in \"Four Rooms\" (1995), \"Dal tramonto all'alba\" (1996) e \"The Faculty\" (1998), e in seguito Rodriguez la diriger\u00e0 anche in \"C'era una volta in Messico\" (capitolo conclusivo della \"Trilogia del Mariachi\") e \"Missione 3D - Game Over\". Nel 1997 Andy Tennant la dirige in \"Mela e Tequila - Una pazza storia d'amore con sorpresa\", una commedia romantica che la vede protagonista insieme con Matthew Perry; nello stesso anno \u00e8 coprotagonista con Russell Crowe di \"Breaking Up - Lasciarsi\".\nIl successo.\nNel 1998, oltre al ruolo in \"The Faculty\", lavora in \"Studio 54\", accanto a Ryan Phillippe e in \"Amore a doppio senso\", mentre nel 1999 \u00e8 tra i protagonisti della pellicola \"Dogma\", di Kevin Smith, accanto a Ben Affleck e Alan Rickman e di \"Wild Wild West\", di Barry Sonnenfeld, per il quale vince un Blockbuster Entertainment Award. Nello stesso anno \u00e8 protagonista di \"Nessuno scrive al colonnello\", film diretto da Arturo Ripstein, basato sull'omonima novella di Gabriel Garc\u00eda M\u00e1rquez.\nNel 2000 il regista inglese Mike Figgis la vuole in \"Timecode\", celebre soprattutto per un bacio saffico tra la protagonista e Jeanne Tripplehorn. Nello stesso anno il regista spagnolo Antonio Cuadri la dirige nella pellicola \"La grande vita\", di cui \u00e8 protagonista. In questo stesso periodo Salma fonda una sua casa di produzione, chiamatasi Ventanarosa. Il primo film realizzato dalla Ventanarosa, \"El Coronel No Tiene Quien Le Escriba\", basato sul romanzo dello stesso nome di Gabriel Garc\u00eda M\u00e1rquez, viene scelto come selezione ufficiale per gli Academy Awards a rappresentare il paese di Messico nella categoria di Miglior Film Straniero.\nNel 2002 Salma Hayek veste i panni della pittrice Frida Kahlo nel film di Julie Taymor, \"Frida\" (film che ha anche prodotto), presentato in concorso alla 59\u00aa Mostra d'Arte Cinematografica di Venezia. Il film le conferisce notoriet\u00e0 e successo e le permette di conquistare la candidatura all'Oscar come migliore attrice protagonista, al Golden Globe e a numerosi altri premi.\nNel film \"Frida\", come aveva gi\u00e0 fatto in precedenza per altre pellicole, contribuisce nella creazione della colonna sonora cantando il pezzo \"La Bruja\". Alcuni dei quadri attribuiti nel film a Frida Kahlo sono in realt\u00e0 stati dipinti dalla stessa Hayek.\nNel 2003 torna a essere diretta da Robert Rodriguez in due film: \"C'era una volta in Messico\" (film per il quale canta \"Siente Mi Amor\", canzone presente nei titoli di coda) accanto a Johnny Depp e Antonio Banderas, e \"Missione 3D - Game Over\", sempre accanto ad Antonio Banderas. Nello stesso anno \u00e8 tra le protagoniste di \"\" (insieme con molte altre attrici come Rosario Dawson e Jane Fonda), un film-documentario a scopo di campagna globale per fermare la violenza sulle donne.\nNel 2004 lavora accanto a Pierce Brosnan in \"After the Sunset\", di Brett Ratner, mentre nel 2006 escono nelle sale due film che la vedono protagonista: \"Bandidas\", e \"Lonely Hearts\". Nella prima pellicola, dopo molto tempo di lavoro per realizzare il progetto, lavora con Pen\u00e9lope Cruz, insieme con la quale, oltre recitare, produce il film; la seconda pellicola, anch'essa prodotta dalla stessa Hayek, la vede invece al fianco di Jared Leto, nei panni della criminale Martha Beck. Sempre nel 2006 \u00e8 diretta da Robert Towne nella pellicola \"Chiedi alla polvere\", storia d'amore tratta dall'omonimo romanzo di John Fante, in cui Salma \u00e8 Camilla Lopez, musa e amante dello scrittore Arturo Bandini (interpretato da Colin Farrell). Nello stesso anno acquista lo script della serie colombiana \"Betty la fea\", divenendo produttrice esecutiva della serie a essa ispirata, \"Ugly Betty\" e comparendo in alcune puntate della serie. Sempre nel 2006 produce il video musicale della canzone \"Te amo corazon\" di Prince.\nNel 2007 torna a essere diretta da Julie Taymor nel musical sui Beatles, \"Across the Universe\", dove interpreta l'infermiera \"Bang Bang Shoot Shoot\", cantando \"Happiness Is a Warm Gun\" insieme con Joe Anderson. Nonostante la nascita della figlia, non rimane inattiva: nel 2009 interpreta infatti la \"donna barbuta\", Madame Truska, in \"Aiuto vampiro\", di Paul Weitz.\nL'8 gennaio del 2009 va in onda sulla rete NBC, \"Senor Macho Solo\" settima puntata della terza stagione di \"30 Rock\", episodio in cui la Hayek interpreta Elisa Pedrera, infermiera assunta da Jack Donaghy (interpretato da Alec Baldwin). Sempre nel 2009 l'attrice \u00e8 voce narrante della versione spagnola del documentario \"Home\", incentrato sullo stato della Terra, girato da Yann Arthus-Bertrand e prodotto da Luc Besson.\nAnni duemiladieci.\nNel 2010 Hayek \u00e8 nella commedia diretta da Dennis Dugan, \"Un weekend da bamboccioni\", accanto ad Adam Sandler Nel 2011 si cimenta nel doppiaggio prestando la voce a Kitty ne \"Il gatto con gli stivali\", spin-off di Shrek, riguardante le vicende romantiche tra il suo personaggio e il \"Gatto con gli stivali\", a cui d\u00e0 la voce Antonio Banderas.\nNello stesso anno partecipa al film \"Americano\" di Mathieu Demy, per il quale riceve una nomination come miglior attrice al San Sebasti\u00e1n International Film Festival e alla nuova pellicola di \u00c1lex de la Iglesia intitolata \"La chispa de la vida\", che le vale una nomination al Goya, quale miglior attrice protagonista. Nel 2012, infine, \u00e8 nel cast di \"Le belve\" di Oliver Stone accanto a Taylor Kitsch, Blake Lively, Benicio Del Toro e John Travolta. Nel 2012, la Hayek ha diretto Jada Pinkett Smith nel video musicale \"Nada se compara\". Riprende il suo ruolo nel film in \"Un weekend da bamboccioni 2\", uscito a luglio 2013.\nNel 2014 figura tra i produttori del film di animazione \"The prophet\" basato sull'opera di Khalil Gibran. Figura inoltre come voce di uno dei personaggi principali sia nella versione inglese sia in quella francese. Nel 2015 \u00e8, insieme con Vincent Cassel e Toby Jones, protagonista del film \"Il racconto dei racconti - Tale of Tales\" di Matteo Garrone, presentato in concorso al \"Festival di Cannes\". Il 23 febbraio 2016 entra nel cast del film \"The Hitman's Bodyguard\", in uscita nel 2017. Nel 2017 viene scelta per interpretare Nancy Teagarten nel film \"Ubriachi d'amore\", diretto da Fred Wolf. Nel 2018 viene scelta per prendere parte al film \"The Hummingbird Project\".\nAl San Diego Comic-Con del 2019 \u00e8 stato annunciato che reciter\u00e0 nel ruolo di Ajak (in versione femminile) nel film del Marvel Cinematic Universe \"Eternals\", diretto da Chlo\u00e9 Zhao e in uscita nelle sale statunitensi il 12 febbraio 2021.\nVita privata.\nAlta 1,57 m, nel 2006 ha conosciuto il miliardario francese Fran\u00e7ois-Henri Pinault, dal quale il 21 settembre del 2007 ha avuto una bimba, Valentina Paloma. Dopo una breve separazione nel 2008 i due si sono riavvicinati per sposarsi due volte: la prima il 14 febbraio del 2009 a Parigi, la seconda il 25 aprile dello stesso anno a Venezia. Dopo il matrimonio, Salma ha aggiunto il cognome \"Pinault\" al suo, su richiesta della figlia.\nUna delle sue pi\u00f9 grandi amiche \u00e8 Pen\u00e9lope Cruz, con la quale, nel 2006, dopo vari anni di progetto, ha lavorato in \"Bandidas\". Nella primavera del 2006, la \"Blue Star Contemporary Art Center\" a San Antonio, nel Texas, mette in esposizione sedici ritratti del muralista George Yepes e del regista Robert Rodriguez, che raffigurano la Hayek come dea azteca Itzpapalotl.\n\u00c8 testimonial della Avon Products dal febbraio 2004. \u00c8 stata anche portavoce di Revlon nel 1998 e nel 2001 \u00e8 stata la testimonial di Chopard. Nel 2006 compare in una pubblicit\u00e0 del Campari, per il quale posa anche per un calendario fotografata da Mario Testino. Il 3 aprile 2009 ha fatto da testimonial per La Do\u00f1a, un orologio di Cartier ispirato all'attrice messicana Mar\u00eda F\u00e9lix.\nIl 13 dicembre 2017 ha pubblicato un articolo sul \"New York Times\" in cui dichiara di essere anch'ella una delle tante attrici vittime delle molestie sessuali da parte del produttore Harvey Weinstein, il quale, secondo quanto dichiarato, l'avrebbe abusata e minacciata durante la lavorazione del film \"Frida\"&lt;ref name=\"Hayek_12/13/2017\"&gt;&lt;/ref&gt;.\nNel 2019, la famiglia Pinault ha promesso 113 milioni di dollari per sostenere gli sforzi di ricostruzione della Cattedrale di Notre-Dame a Parigi, in Francia.\nAttivismo.\nL'attrice \u00e8 inoltre impegnata da molti anni nella campagna contro la violenza di genere e contro la discriminazione verso gli immigrati. La Hayek si impegna per l'UNICEF e per la Pampers. Il 19 luglio 2005, Salma Hayek ha testimoniato davanti al Comitato del Senato degli Stati Uniti sul sistema giudiziario che sostiene la riautorizzazione della Violence Against Women Act. Nel febbraio 2006 ha donato 25.000 dollari a Coatzacoalcos (sua citt\u00e0 natale) e 50.000 dollari a Monterrey per combattere la violenza contro le donne. Salma Hayek \u00e8 membro del consiglio di amministrazione di V-Day, l'organizzazione benefica fondata dalla drammaturga Eve Ensler. Nondimeno, Hayek ha dichiarato di non essere una femminista. In seguito ha rivisto la sua posizione su questo punto, affermando: \"Sono una femminista perch\u00e9 molte donne incredibili mi hanno reso quello che sono oggi. (...) Ma - non dovrebbe essere solo perch\u00e9 sono una donna\".\nHayek sostiene anche l'allattamento al seno. Durante un viaggio a scopo benefico dell'UNICEF in Sierra Leone nel 2009, ha allattato al seno un bambino affamato di una settimana la cui madre non poteva produrre latte. Ha detto che lo ha fatto per ridurre lo stigma associato all'allattamento al seno e per incoraggiare la nutrizione infantile.\nNel 2010 il lavoro umanitario di Hayek le \u00e8 valso una nomination ai VH1 Do Something Awards. Nel 2013 Hayek ha lanciato con Beyonc\u00e9 e Frida Giannini una campagna Gucci, \"Chime for Change\", che mira a diffondere l'empowerment femminile.\nPer la Giornata internazionale della donna 2014, Salma Hayek \u00e8 stata uno degli artisti firmatari della lettera di Amnesty International, all'allora primo ministro britannico David Cameron, che si batte per i diritti delle donne in Afghanistan. Dopo la sua visita in Libano nel 2015, ha criticato la discriminazione che avviene nella nazione contro le donne.\nDoppiatrici italiane.\nNelle versioni in italiano dei suoi film Salma Hayek \u00e8 stata doppiata da:\nDa doppiatrice \u00e8 sostituita da:"}
{"id": "135199", "revid": "767487", "url": "https://it.wikipedia.org/wiki?curid=135199", "title": "Lucrum cessans", "text": "La locuzione latina lucrum cessans, corrispondente l'italiana \"lucro cessante\", indica, in giurisprudenza e nel diritto, una forma del danno, ed in particolare una forma del danno patrimoniale.\nPer alcune categorie di soggetti che abbiano patito un danno economico di natura patrimoniale, \u00e8 in genere riconosciuta (sebbene con variazioni fra i diversi ordinamenti giuridici nazionali) la fattispecie di quel danno che impedisca al danneggiato di percepire una o pi\u00f9 utilit\u00e0 economiche che avrebbe aggiunto al suo patrimonio se il danno non si fosse verificato.\nDistinto quindi dal \"damnum emergens\", danno emergente, che consiste nella diminuzione (\"in re ipsa\" riscontrabile) del patrimonio del danneggiato (o pi\u00f9 frequentemente nella diminuzione del valore del complesso dei beni e dei diritti afferenti al patrimonio del danneggiato), il lucro cessante riguarda l'interruzione forzata, a causa del patimento di un evento dannoso, di un processo di produzione e/o procacciamento di utilit\u00e0 che, d'ordinario, avrebbe procurato al danneggiato un legittimo accrescimento patrimoniale.\nLa quantificazione pratica del lucro cessante, che si rende necessaria eminentemente in sede di risarcimento del danno, richiede di operare valutazioni non fondate su un quadro composto solo di elementi concreti, bens\u00ec sulla base di ragionevoli, e possibilmente attendibili, proiezioni ipotetiche. Si richiede perci\u00f2 intanto la verifica dell'effettiva esistenza di un danno (punto sul quale la Suprema Corte appare sempre coerentemente orientata alla necessit\u00e0 di conforto probatorio), simulando i processi operativi e di scelta che il danneggiato avrebbe potuto legittimamente ed ordinariamente perseguire, nonch\u00e9 individuando con precisione quali concrete ed effettive possibilit\u00e0 non si siano tradotte nell'atteso e ricercato vantaggio, a causa dell'evento dannoso.\nIn questa fase la ricerca richiede perci\u00f2 la ricostruzione in forma ipotetica delle possibili evoluzioni della situazione del danneggiato, avendo attenzione per quelle che ragionevolmente sia lecito supporre si sarebbero verificate (ed in qual modo e misura), senza l'interruzione provocata dal danno. Una simile indagine \u00e8 evidentemente ben esposta al rischio di errore (eventualmente per non corretta assunzione dei termini di valutazione). Cos\u00ec come \u00e8 naturalmente soggetta alla soggettivit\u00e0 dell'apprezzamento del singolo magistrato giudicante, ma la variabilit\u00e0 della fattispecie, insieme alla sua congenita indeterminabilit\u00e0 a priori, costringe a rimettersi, sul piano giudiziario, solamente all'equo apprezzamento delle circostanze del caso di specie.\nIn dottrina, il concetto di lucro cessante (gi\u00e0 presente nel diritto romano) d\u00e0 luogo a studi comparativi con il danno futuro ed il danno potenziale."}
{"id": "135201", "revid": "697352", "url": "https://it.wikipedia.org/wiki?curid=135201", "title": "Apophis", "text": ""}
{"id": "135205", "revid": "339392", "url": "https://it.wikipedia.org/wiki?curid=135205", "title": "Stabilit\u00e0 alla Lyapunov", "text": ""}
{"id": "135206", "revid": "22416", "url": "https://it.wikipedia.org/wiki?curid=135206", "title": "Clan Destino", "text": "I Clan Destino, a volte accreditati come \"ClanDestino\", sono un gruppo rock italiano.\nStoria del gruppo.\nGli anni con Ligabue.\nLa storia del gruppo si ricollega a quella di Luciano Ligabue: nel 1989 l'allora semisconosciuto Ligabue \u00e8 alla ricerca di una band per incidere il suo primo album. Assistendo a un concerto del gruppo dei \"Pekino\" fa conoscenza con due componenti di questa band, il chitarrista Max Cottafavi e il batterista Gigi Cavalli Cocchi, e li convince a unirsi a lui. I due gli indicano come bassista un loro amico, Luciano Ghezzi, che accetta la proposta, ed i tre entrano in studio col \"Liga\" per registrare il primo album del rocker di Correggio, \"Ligabue\", che uscir\u00e0 nel 1990. Il successo che ne scatur\u00ec port\u00f2 Ligabue e i suoi musicisti, a cui si era aggiunto Giovanni Marani alle tastiere, a girare per l'Italia in quello che sar\u00e0 il \"Never Ending tour\", una lunga tourn\u00e9e di oltre 250 concerti che si protrarr\u00e0 negli anni a venire. Nelle pause del tour Ligabue e la sua band rientrano in studio per incidere \"Lambrusco coltelli rose &amp; popcorn\", che uscir\u00e0 nel 1991: \u00e8 in questo periodo che il gruppo prender\u00e0 il nome di \"Clan Destino\". Nel 1993 i Clan Destino tornano in studio col Liga per incidere un nuovo album \"Sopravvissuti e sopravviventi\", con Gianfranco Fornaciari che prende il posto di Marani alle tastiere. Sempre nel 1993 insieme a Ligabue i Clan Destino aprono i concerti degli U2 a Napoli e Torino, e partecipano alle incisioni del quarto album del Liga (\"A che ora \u00e8 la fine del mondo?\", uscito nel 1994)\nMa tra Ligabue, i Clan Destino ed Angelo Carrara, il loro manager, crescono lo stress e la tensione, che porteranno alla rottura tra il cantautore ed il gruppo, avvenuta nel 1994.\nLa carriera di Ligabue l'anno successivo avr\u00e0 una svolta decisiva con l'album \"Buon compleanno Elvis\", che lo porter\u00e0 a diventare uno dei pi\u00f9 popolari cantanti italiani.\nCarriera solista e scioglimento.\nI Clan Destino intraprendono a loro volta la carriera solista, con Gianfranco Fornaciari alla voce e alle tastiere. Nel 1994 pubblicano il loro primo album solista, molto rock, dal titolo \"Clan Destino\", a cui segue nel 1995 \"Cuore-Stomaco-Cervello\", con Fabrizio Palermo che sostituisce Luciano Ghezzi nel ruolo di bassista.\nNel 1996 la band decide di sciogliersi, ed i vari componenti intraprendono strade diverse: Max Cottafavi diventa uno dei pi\u00f9 apprezzati chitarristi rock italiani suonando tra gli altri con Franco Battiato, Francesco Renga, Francesco Baccini, Freak Antoni, Irene Grandi e Notte delle Chitarre, Gigi Cavalli Cocchi entra e resta per sei anni nei C.S.I. e fonda il gruppo di new prog Mangala Vallis, incide e suona dal vivo con Massimo Zamboni (ex CCCp e C.S.I.) collabora con musicisti inglesi come David Jackson e Judge Smith (Van Der Graaf Generator), fonda con Marco Mattia Cilloni e Giorgio Riccardo Galassi la folk rock band: Lassociazione; Luciano Ghezzi collabora con molte band, mentre \"Gi\u00f2\" Marani diventa un apprezzato turnista di studio. Fornaciari infine diventa produttore.\nLa reunion e il ritorno sul palco con Ligabue.\nDal 2001 i Clan Destino suonano di nuovo con Ligabue in occasione dei raduni del fan club del rocker.\nNel 2004 avviene la riunione della band nella formazione originale: Max Cottafavi, Gigi Cavalli Cocchi, Luciano Ghezzi, Giovanni Marani e, alla voce, Lorenzo Campani. Il gruppo suona le canzoni dei suoi due dischi solisti pi\u00f9 le canzoni pi\u00f9 belle e famose dei primi tre dischi del Liga, con cui suonano il 10 settembre 2005 al Campovolo di Reggio Emilia, sul cosiddetto Palco Vintage.\nNel 2006 sono coinvolti da Ligabue nel Nome e cognome tour 2006, suonando nella prima parte di esso nei club e nella terza parte insieme a \"La Banda\" negli stadi.\nIl 6 gennaio 2010 \u00e8 uscito, in occasione del raduno del fans club di Ligabue, dove il gruppo ha suonato, un nuovo singolo dei Clan Destino nella formazione originale degli anni novanta (Gigi Cavalli Cocchi, Max Cottafavi, Gianfranco Fornaciari, Luciano Ghezzi, Giovanni Marani). Il brano, dal titolo \"Il giorno che verr\u00e0\", \u00e8 stato prodotto con la collaborazione di Luciano Ligabue e pubblicato su EP omonimo con altri inediti degli anni di attivit\u00e0 solista della band.\nCon questa stessa formazione nel 2011 i Clan Destino accompagnano sul palco Ligabue per una parte di Campovolo 2.0, il secondo concerto tenuto dal cantante emiliano all'aeroporto di Reggio Emilia. Da questo concerto viene estratto un film in 3D e l'album live Campovolo 2.011, in cui i Clan Destino tornano anche a incidere un brano di Ligabue in studio dopo 17 anni dalla produzione di A che ora \u00e8 la fine del mondo?: si tratta di M'abituer\u00f2, inedito eseguito dal gruppo anche durante il concerto. I Clan Destino partecipano inoltre alle riprese del video prodotto in occasione della pubblicazione del singolo.\nIl 19 settembre 2015, i Clan Destino tornano con Ligabue per il terzo Campovolo dove suonano l'intero album di debutto \"Ligabue\" davanti a 150.000 persone, in occasione dei 25 anni di carriera e dall'uscita di quello che fu il primo album del cantante emiliano.\nIl 2 ottobre 2020 il gruppo perde uno dei suoi tre fondatori, con l'improvvisa scomparsa di Luciano Ghezzi. I Clan Destino poco tempo dopo decidono di tornare in studio per incidere un pezzo in sua memoria, ma le sessioni porteranno il gruppo (con il nuovo bassista Mirco Consolini) a incidere un intero album, denominato \"L'Essenza\", la cui pubblicazione \u00e8 prevista nel corso del 2022.\nClub Destino.\nPur mantenendo il nome Clan Destino in occasione dei concerti con Ligabue, il gruppo sotto il nome di Club Destino pubblica un cofanetto cd+dvd live uscito nel 2007 dal titolo \"Registrazioni Clandestine\": in questa formazione Max Cottafavi \u00e8 sostituito da un altro dei chitarristi di cui si avvale Ligabue, Niccol\u00f2 Bossini."}
{"id": "135207", "revid": "1543377", "url": "https://it.wikipedia.org/wiki?curid=135207", "title": "Hector Guimard", "text": "Nel panorama internazionale dell'architettura liberty, Guimard fu una figura singolare e isolata: non ebbe alcun discepolo che continuasse la sua opera, n\u00e9 alcuna scuola. Per questo motivo fu a lungo considerato un esponente secondario di questo movimento. Tale scarsa eredit\u00e0 contrasta per\u00f2 con la grande variet\u00e0 e fantasia della sua quindecennale opera architettonica e decorativa.\nGli anni di studio.\nSin da quando inizi\u00f2 a studiare architettura,all'\u00c9cole nationale sup\u00e9rieure des arts d\u00e9coratifs, Guimard fu influenzato dalle teorie di Eug\u00e8ne Emmanuel Viollet-le-Duc, che contenevano alcuni elementi della nascente Art Nouveau. La vera e propria conversione di Guimard a questo stile avviene per\u00f2 in occasione di un viaggio a Bruxelles nel 1895 dove ebbe modo di vedere le opere di Victor Horta e in particolare di visitare, insieme con lui, l\"Hotel Tassel. Tale conversione si riassume nel completamento nel nuovo stile dell'opera pi\u00f9 emblematica di Guimard di questi anni, il Castel B\u00e9ranger (1898), nel quale i volumi geometrici d'ispirazione medioevale gi\u00e0 costruiti prima del 1895 si fondono con le linee organiche \"a colpo di frusta\" importate dal Belgio.\nLa gloria.\nLa costruzione del Castel B\u00e9ranger rese Guimard improvvisamente famoso. Giunsero numerose altre commissioni, che gli permisero di affinare sempre maggiormente le sue ricerche estetiche sull'armonia e sull'uniformit\u00e0 stilistica (caratteri peculiari dell'Art Nouveau), e lo spinsero ad una concezione della decorazione interna ed esterna degli edifici come un tutt'uno. La trasposizione in pratica di queste teorie si ebbe nel 1909 con l'h\u00f4tel Guimard (regalo nuziale alla sua ricca sposa americana), dove le stanze ovali sono arredate con mobili unici, che paiono essere parte integrante della costruzione.\nGuimard crea esperienze spaziali stupefacenti nei volumi delle sue costruzioni, in particolare la casa Coilliot e la sua doppia-facciata (1898), la villa La Bluette e la sua bella armonia volumetrica (1899), e soprattutto il Castel Henriette (1899) e il Castel d'Orgeval (1905), caratterizzate da linee vigorose e asimmetriche, antesignane di quelle che saranno le creazioni di Le Corbusier. La simmetria non viene per\u00f2 abbandonata del tutto: lo splendido hotel Nozal, nel 1905, riprende la disposizione razionale a pianta quadrata proposta da Viollet-le-Duc.\nNon mancano le innovazioni strutturali, come nella straordinaria sala da concerto Humbert-de-Romans (1901), dove la cura architettonica si unisce ad un razionale studio delle volumetrie, per arrivare ad un'acustica perfetta. O ancora nell'hotel Guimard (1909), dove la funzione portante dell'edificio \u00e8 affidata alle sole pareti esterne, permettendo cos\u00ec di operare con pi\u00f9 fantasia sugli spazi interni, che sono molto ampi e con una planimetria diversa da un piano all'altro.\nGuimard desidera per\u00f2 diffondere la sua arte su vasta scala, a beneficio anche di coloro che hanno poche risorse economiche. In quest'ambito ebbe un grande successo - nonostante gli scandali - nella costruzione delle edicole d'ingresso delle stazioni della metropolitana di Parigi: elaborate e voluttuose strutture in ferro battuto e vetro, influenzate dallo stile di Viollet-le-Duc. L'idea \u00e8 ripresa - ma con meno successo - nel 1907, allorch\u00e9 produce un catalogo di elementi in ghisa applicabili all'architettura. Al 1911 risalgono l'H\u00f4tel Mezzara e i condomini di rue Agar, sempre a Parigi.\nAnche nella creazione di oggetti d'arte di minori dimensioni, Guimard persegue l'ideale di continuit\u00e0 formale e lineare con l'arredamento circostante, e tenta di unire tutte le funzioni pratiche possibili in un corpo unico, come con il \"Vaso delle Binelles\", del 1903.\nIl suo vocabolario stilistico si articola attorno ad un organicismo vegetale particolarmente suggestivo, senza discostarsi troppo dall'ambito dell'astrazione. Modanature e movimenti nervosi investono tanto la pietra che il legno; nei piatti e nelle stoviglie, Guimard crea vere composizioni astratte che si adattano con la stessa libert\u00e0 alla vetrata (H\u00f4tel Mezzara, 1910), ai pannelli di ceramica (casa Coilliot, 1898), al ferro forgiato (Castel Henriette, 1899), alla carta dipinta (Castel B\u00e9ranger, 1898) o ai tessuti (h\u00f4tel Guimard, 1909).\nLa morte e l'oblio.\nMa nonostante tutte queste innovazioni e dimostrazioni d'abilit\u00e0 in numerosi settori, Guimard fu presto dimenticato, tanto che morir\u00e0 in solitudine a New York nel 1942, dove era fuggito per timore delle leggi razziali (sua moglie era ebrea).\nLa riscoperta.\nDopo lunghi anni di oblio, alcuni appassionati iniziarono a dedicarsi alla riscoperta dell'artista verso gli anni 1960-1970, ricostruendo con pazienza la sua storia. Tuttavia, al 2016 gran parte delle sue opere restano inaccessibili al pubblico e nessun museo alla sua memoria \u00e8 ancora stato creato."}
{"id": "135208", "revid": "92723", "url": "https://it.wikipedia.org/wiki?curid=135208", "title": "Rats", "text": " I Rats sono un gruppo musicale rock italiano fondato nel 1979 a Spilamberto (MO). Scioltosi nel 1997, il gruppo si \u00e8 riformato nel 2008.\nStoria.\nGli inizi.\nIl gruppo nacque nel 1979 a Spilamberto (Modena) con il nome di Sextons; l'anno dopo divennero Rats (\"ratti\" in inglese). Il gruppo inizia suonando punk rock con venature decisamente dark nel 1980 a Modena, ospite delle feste di una delle prime fanzine new wave italiane, \"Plexiglas\", diretta da Sergio Capone che, entusiasta dell'esibizione, divenne il loro primo road manager.\nI Rats entrarono cos\u00ec in contatto con l'allora nascente etichetta indipendente Italian Records ed iniziarono a suonare nei pochi locali rock allora presenti in Italia, su tutti ancora si ricorda nello stesso anno il Festival Rock di Roma sponsorizzato da \"Ciao 2001\", dove entrarono in finale con una pletora di gruppi dagli stili pi\u00f9 diversi, dall'heavy metal al rock melodico, ma anche dove, durante la loro performance finale vennero messi a rischio nel pogo dei punk convenuti, l'arredo della sala.\nLe performance live e l'alto numero di brani, scritti in pochissimo tempo, portarono all'album di esordio \"C'est disco\" cofinanziato da Red Ronnie con la sua etichetta Nice Records e dall'Italian Records, prima registrazione master a 8 piste \"garage sound\", con la prima formazione composta da Claudia Lloyd (Claudia Baracchi) alla voce, Franz (Francesco Monti) al basso, Wilko (Ulderico Zanni) alla chitarra e Leo (Graziano Leonelli) alla batteria. L'LP venne poi mixato per l'uscita da Claudia Lloyd e Gianni Gitti. Il disco, in tiratura limitata e con una scarsa distribuzione in Italia, fu presto introvabile ma, primo caso italiano, raggiunse i mercati esteri di Gran Bretagna, Paesi Bassi, Belgio, Germania, Austria e Svizzera dove, sorprendentemente, venne esaurito in poche settimane probabilmente perch\u00e9 John Peel, il noto DJ della BBC, propose il disco all'attenzione del mercato. Questo rende ancora oggi \"C'est disco\" uno dei veri dischi rari del rock italiano.\nTra il 17 ed il 20 luglio 1981 si svolge a Bologna il festival ELECTRA1 - Festival per i fantasmi del futuro, al quale oltre ai Rats erano presenti i Bauhaus, i DNA, Brian Eno, Peter Gordon, i Chrome, The Lounge Lizards, i N.O.I.A., i Gaznevada, i Band-Aid ed il gruppo teatrale Magazzini Criminali.\nAll'alba del 1982 iniziano le registrazioni del secondo LP, dal probabile titolo di \"Tenera \u00e8 la notte\" ma l'album, gi\u00e0 pronto per la stampa, non venne mai pubblicato a causa delle crescenti incomprensioni con Italian Records sempre pi\u00f9 attratta dal genere italo disco. L'album conteneva brani come \"Notte di mostri\" e \"Tatoo\".\nNel 1983 esce un doppio LP per Nice Label allegato alla fanzine \"Red Ronnie's Bazar\" e prodotto da Oderso Rubini e Red Ronnie \"Mission Is Terminated-Nice Tracks\" contenente versioni live dei Throbbing Gristle e brani inediti dei principali gruppi della scena new wave italiana, e tra questi i Rats con l'ancora inedito \"Tatoo\" ma anche con un brano di Claudia Lloyd: \"Femme Fatale\". Fu l'inizio di un periodo di crisi per il gruppo, e di sole esibizioni live che portarono nel 1984 alla rottura e all'uscita definitiva della cantante Claudia Lloyd a cui si aggiunse, poco dopo, anche quella del manager sostituito da Umberto Zini \"Umbi\".\n1985-1989.\nNel 1985 la band, priva della cantante, pubblic\u00f2 il suo EP \"L'ultimo guerriero\" (Hiara Records), che determin\u00f2 un nuovo periodo della band, con tematiche new wave e sonorit\u00e0 e strutture pi\u00f9 semplici e dal tipico impatto rock.\nNei due anni successivi la band intraprese una intensa attivit\u00e0 concertistica in Italia ed in Europa, che li port\u00f2 a suonare anche alla \"Biennale '87\" di Barcellona, al festival milanese \"Rock Targato Italia\" ed a \"Sanremo Rock\" '88. Fu poi del 1987 il loro album omonimo sempre su Hiara Records, con sonorit\u00e0 che spinsero ancor pi\u00f9 chiaramente la direzione verso il rock. Nel periodo che segu\u00ec l'album, la band cambia di organico inserendo Romano Ferretti, precedentemente negli A.C.T.H., e Lorenzo Lunati dei Tan Zero, ed ancora intraprende un intenso tour che vide tappe a Mosca, Leningrado, (insieme a Litfiba e CCCP) e Bruxelles; che porteranno poi al live album \"Vivo\" (Hiara Records, 1989).\nAnni novanta.\nLa formazione resta in un primo tempo classica ed essenziale: basso, chitarra, batteria (sar\u00e0 Wilko a sostituire Claudia alla voce), ma in seguito, cambiando anche le sonorit\u00e0 del gruppo cambi\u00f2 anche la formazione fino a trovare la composizione definitiva e pi\u00f9 nota nel 1989.\nIl gruppo conobbe l'apice della popolarit\u00e0 negli anni novanta; dal 1990 al 1997 i Rats suonarono in Italia, Europa e Asia, assieme anche a Litfiba e CCCP Fedeli alla linea. L'album \"Indiani padani\" (1992) che raggiunse quasi le 50.000 copie vendute, vide la collaborazione di Luciano Ligabue nel brano \"Fuoritempo\", scritto dallo stesso Ligabue con gli Orazero a met\u00e0 anni ottanta.\nSi sciolsero nel 1997. In seguito, Wilko Zanni collabor\u00f2 come chitarrista con diversi gruppi, per iniziare poi una propria carriera come solista. Romano Ferretti (\"Romi\") si \u00e8 ritirato dalle scene musicali e ha aperto uno studio come architetto; vive e lavora a Miami dove ha aperto una societ\u00e0 di design, la Bassline Design Inc. Lorenzo Lunati (\"Lor\") \u00e8 diventato scultore, continuando anche a suonare la batteria in alcune collaborazioni (ha suonato anche con Francesco Renga nel suo album d'esordio, nel 2000).\nTra i vari musicisti che hanno collaborato con il gruppo tra la fine degli anni ottanta e i primi anni novanta ci sono Daniele Bonacini, il quale dopo l'esperienza col gruppo ha intrapreso la carriera di cantautore, e Lele Leonardi, chitarrista che ha collaborato tra gli altri con Massimo Riva, Biagio Antonacci, Nek, e recentemente con Irene Grandi.\nReunion e anni 2000.\nNel 2007, ad insaputa l'uno dell'altro, Wilko e Romi aprono una pagina sul portale MySpace per mettere in rete materiale audio e video dei Rats.\nSull'onda dell'entusiasmo dei fans che navigano sulle loro pagine Myspace, Wilko, Romi e Lor si rimettono in contatto, ed il 24 ottobre 2007 si ritrovano al People di San Damaso per la prima prova insieme dopo 10 anni.\nLa riunione \u00e8 sancita dalla serata tenutasi il 7 novembre del 2008 al Vox Club di Nonantola in provincia di Modena, con un concerto memorabile che ha visto la presenza di un migliaio di spettatori entusiasti.\nNel 2009 il progetto legato alla riunione continua: sebbene saltuariamente il gruppo si ritrova per portare avanti ulteriori iniziative live e non solo. Inizia la produzione del DVD ufficiale legato alla serata del 7 novembre 2008.\nA poco meno di un anno dal concerto della riunione ufficiale, il 20 settembre 2009 i RATS si esibiranno ancora a Modena e il concerto sar\u00e0 trasmesso in diretta dal loro sito ufficiale.\nIl 2010 vede ancora continuare l'attivit\u00e0 live del gruppo; voci vicino alla band confermano la volont\u00e0 dei Rats di scrivere del nuovo materiale per il 2011.\nIl 4 febbraio 2012 esce per la Bagana Records, giovane etichetta indipendente di Milano, l'EP contenente 4 Brani Inediti dal titolo \"Metafisico equivoco\", entrando cos\u00ec a fare parte del roster della Bagana Rock Agency.\nTra gennaio e febbraio 2013 i Rats sono ufficialmente in Studio per le registrazioni del nuovo album \"Siete in attesa di essere collegati con l'inferno desiderato\" in uscita il 10 maggio 2013 sempre per la Bagana Records di Milano. Arriver\u00e0 dopo 18 anni da \"La vertigine del mondo\".\nLe registrazioni principali di chitarre, batterie e voci sono state effettuate da Wilko e Lor sotto la produzione artistica di Jonathan Gasparini, con Stefano Ricc\u00f2 come fonico al Dudemusic Studio di Correggio, mentre i bassi sono stati suonati e registrati a Miami, Florida, da Romi, fonico il musicista Steve Dal Col.\nIl 17 maggio 2013 al Vox di Nonantola I Rats, nella formazione Wilko, Romi, Lor e Jonathan, presentano il nuovo album \"Siete in attesa di essere collegati con l'inferno desiderato\" in un locale che registra il tutto esaurito. Il concerto e le relative interviste vengono riprese dalle telecamere di C-You Tv, per la trasmissione \"Sunday Rockin Sunday\", condotta da Tiziana Gruosso. A seguito di questo concerto, i Rats promuoveranno il loro nuovo album attraverso una serie di eventi dal vivo in Italia.\nDurante l'estate dello stesso anno vengono registrate le riprese per il videoclip del brano \"VIVO\", scelto come singolo trainante dell'album. Il video che vede la regia del noto filmmaker \"Giangi Magnoni\", viene pubblicato nell'ottobre dello stesso anno.\nVista l'impossibilit\u00e0 di poter essere presente a tutte le date promozionali legate al nuovo album, Romano \"Romi\" Ferretti, che risiede e lavora a Miami da diversi anni, decide di farsi sostituire all'occorrenza dal bassista amico Andrea \"Briegel\" Filipazzi, ex bassista dei Ritmo Tribale e attuale dei NoGuRu, riservandosi naturalmente il diritto di rientrare in line up, ogni qual volta gli impegni lavorativi d'oltreoceano lo consentiranno."}
{"id": "135211", "revid": "124880745", "url": "https://it.wikipedia.org/wiki?curid=135211", "title": "Fiat Tempra", "text": "La Fiat Tempra \u00e8 una berlina media prodotta dalla casa automobilistica italiana FIAT tra il 1990 e il 1997 negli stabilimenti Fiat di Cassino (FR). In Italia fu presentata in anteprima sui giornali automobilistici nel novembre 1989, quando fu anche svelato il suo nome ufficiale, e nel febbraio del 1990 fu immessa sul mercato come erede della Fiat Regata. Il progetto \u00e8 identificato come \"tipo tre\", per indicare una collocazione intermedia tra la \"tipo due\" (Fiat Tipo) e la \"tipo quattro\" (Fiat Croma). Il numero del modello \u00e8 159.\nCon meccanica, telaio e alcune parti estetiche in comune con la Tipo, e facente parte di un progetto comune del gruppo Fiat che comprendeva anche l'Alfa Romeo 155 e la Lancia Dedra, la Tempra venne proposta come una classica berlina media. Oltre alla versione a 3 volumi e 4 porte, ne venne realizzata anche una versione familiare (denominata \"Tempra S.W.\").\nIn tre anni, dal 1990 al 1993, ne sono state vendute circa 400\u00a0000 unit\u00e0 di cui circa la met\u00e0 in versione wagon.\nIl contesto.\nCaratteristiche generali.\nNel quadro d'insieme, la Tempra era per l'epoca una vettura facilmente acquistabile (i modelli base costavano poco meno di 20 milioni di lire) con le dotazioni ed il comfort di una berlina di classe superiore. Essendo quello delle berline di fascia media e medio-alta il settore pi\u00f9 agguerrito per i produttori di automobili nei primi anni novanta, era d'obbligo per la FIAT riuscire a rendere il pi\u00f9 appetibile possibile al pubblico il nuovo modello. Il design (sviluppato dall'IDEA Institute) era molto classico, sobrio ed elegante, senza eccessi o stravaganze, e questo venne apprezzato dal pubblico che l'accolse positivamente. Il frontale era ripreso, in scala maggiorata, dalla \u201csorella minore\u201d Tipo.\nDi certo le sue doti migliori erano comunque a livello pratico, dato che la Tempra offriva uno spazio abitabile al top della categoria (era superiore a tutte le rivali pi\u00f9 acclamate) e una capacit\u00e0 di carico eccezionale, in particolar modo nella versione Station Wagon. Per la berlina, la capacit\u00e0 di carico era di circa , ampliabili abbattendo il sedile posteriore (optional a richiesta), e questo la rendeva molto sfruttabile. Per la versione SW, si partiva addirittura da un minimo di fino ad un massimo di con i sedili posteriori abbattuti, particolare di primaria importanza nel successo della versione giardinetta rispetto alla versione base a 3 volumi. Nel 1992, al Salone di Ginevra, \u00e8 stata inoltre presentata la versione a trazione integrale della Tempra SW, commercializzata dallo stesso anno che vinse l'Oscar del Traino nel 1993, succedendo alla SEAT Toledo.\nLa dotazione era molto ricca, e in tutte le versioni dalla 1.6 in su comprendeva di serie gi\u00e0 dal 1990 servosterzo e alzacristalli elettrici anteriori, il primo optional sulle versioni base 1.4. Per il resto, la lista degli optional era davvero lunga; alzacristalli elettrici anche posteriori, fendinebbia, tergi-lava-lunotto, cerchi in lega, aria condizionata, computer di bordo e ABS sulle ruote anteriori per le versioni meno potenti e su tutte le 4 ruote per 1.8, 2.0 e 1.9 TD. La sola 4x4 proponeva uno speciale impianto ABS a 6 sensori di derivazione Delta Integrale.\nLa dotazione di sicurezza oltre al gi\u00e0 citato ABS optional su tutte le versioni e di serie solo sulla 4x4, era implementata da una scocca ad assorbimento a deformazione programmata, piantone snodabile collassabile e barre d'acciaio di rinforzo nelle portiere anteriori.\nNella seconda serie del veicolo, rinnovata nel 1993, alcuni di questi optional diventarono di serie su alcune delle versioni di punta della gamma, e sulle versioni pi\u00f9 lussuose (come la \"1.8 SLX\" e la \"2.0 Suite\") furono proposti dei full-optional piuttosto interessanti. Inoltre, nei dettagli tecnici/estetici, spiccava la plancia con quadrante digitale, che era disponibile sulle versioni \"SX\", che risult\u00f2 tra gli elementi pi\u00f9 apprezzati della Tempra. Gi\u00e0 proposto sulla Tipo, sulla Tempra questo elemento fu molto pi\u00f9 apprezzato, e una percentuale molto elevata di modelli uscivano dotati di quadrante digitale invece che analogico. Si fece ancora un passo avanti nelle dotazioni di sicurezza, venendo rinforzata la scocca, inserite barriere laterali anti-intrusione tubolari pi\u00f9 robuste, di nuova progettazione, e volante ad assorbimento d'urto, airbag e cinture di sicurezza con pretensionatori. Nel 1994, la sicurezza passiva fu ancor pi\u00f9 presa in considerazione dalla Fiat, che introdusse l'allestimento \"HSD\" (\"High Safety Drive\") che comprendeva ABS a quattro canali, airbag lato guida, pretensionatori per le cinture di sicurezza anteriori, poggiatesta sia anteriori che posteriori e correttore dell'assetto dei fari.\nLa commercializzazione in Europa della Tempra cess\u00f2 nella primavera del 1997, poich\u00e9 nell'ottobre dell'anno precedente era stato presentato il nuovo modello, la Fiat Marea che di fatto era solo un pesante restyling del modello precedente da cui ereditava pianale e parte della meccanica. La Tempra, tuttavia, rimase in produzione in Turchia, Brasile ed Egitto fino al 2001.\nPregi.\nLa Tempra si present\u00f2 subito come un'auto molto economica e affidabile. Il 1372\u00a0cm\u00b3 e il 1581\u00a0cm\u00b3 erano capaci di lunghe percorrenze con un consumo davvero ridotto, favorito anche da un serbatoio record da 65 litri per la berlina e 70 litri per la Station Wagon. L'autonomia media di una berlina 1.6 da 75 cavalli si aggirava intorno ai 920\u00a0km (circa 14\u00a0km/l) e il consumo a velocit\u00e0 costante di 16,5\u00a0km/l a 90\u00a0km/h e di 11,6\u00a0km/l a 130\u00a0km/h. Questo consumo ridotto era agevolato anche da un'aerodinamica favorevole (Cx di 0,297) e quindi una potenza assorbita di soli 17,2\u00a0CV a 100\u00a0km/h, che tra le berline concorrenti dell'epoca era in assoluto il miglior risultato raggiunto. A ulteriore prova di quanto detto, nella prima prova su strada che la rivista \"Quattroruote\" dedic\u00f2 alla Tempra, la versione motorizzata col 1372\u00a0cm\u00b3 raggiunse i 175\u00a0km/h di velocit\u00e0 massima effettiva. Vendettero molto anche le diesel 1.9 D e TD (queste ultime fino agli inizi del '92 denominate T.ds come la coeva Tipo prima serie), apprezzate per i bassi consumi e le prestazioni soprattutto del TD.\nAltri pregi erano la robustezza e l'affidabilit\u00e0, dato che il motore si adattava perfettamente ad utilizzi urbani, extra-urbani e autostradali senza remora alcuna, rendendo la Tempra un'auto vicina alle esigenze di una famiglia che partiva per le vacanze piena di bagagli come a chi girava il centro urbano affrontando code e colonne al semaforo. Per la sua straordinaria capacit\u00e0 di carico, era anche tra le preferite dalle aziende (con il motore 1929 a gasolio) che potevano sfruttare in ogni situazione lavorativa. Inoltre, esisteva la versione Marengo (sigla usata anche per la Regata prima e la Marea dopo) che rappresentava la vera versione commerciale della Tempra, senza sedili posteriori e immatricolata autocarro. In ultimo luogo, l'economicit\u00e0 del veicolo era dovuta alla facile reperibilit\u00e0 dei pezzi di ricambio e ad una struttura abbastanza semplice, che rendeva riparazioni e lavori di manutenzione molto comodi e poco onerosi.\nDifetti.\nSulla rivista Quattroruote venivano regolarmente riportate segnalazioni di guasti o difetti di serie sulle auto in commercio. Per la Tempra, risultarono pochi guasti generali, ma alcuni difetti che seguirono il veicolo in alcuni periodi della sua vita. Tra i primi segnalati da alcuni lettori, si present\u00f2 il problema di una infiltrazione d'acqua attraverso le guarnizioni del parabrezza, piaga che aveva in passato riguardato altri veicoli del gruppo FIAT, in particolar modo l'Alfa Romeo 33 che imbarcava una quantit\u00e0 davvero notevole di acqua in condizione di pioggia. Per la Tempra, questo problema fu segnalato dal 1990 al 1992, quando, in seguito alle numerose segnalazioni, si risolse la questione con un quantitativo di collante superiore per ogni guarnizione, e difatti l'inconveniente scomparve definitivamente.\nAltro difetto segnalato era l'eccessivo consumo di olio, in particolar modo nelle versioni 1.6, che era comune anche alla cugina Tipo (con lo stesso motore) e alla Panda (motore 1.0 Fire). Questo particolare difetto fu segnalato su parecchi modelli FIAT dell'epoca, e parve scomparire sulla Tempra con il nuovo motore 1.6 da 90\u00a0CV.\nSu quelle stesse versioni, comunque, a partire dal 1994, si manifestarono alcuni problemi di elettronica (come la centralina, la chiave con codice e il sistema elettrico), dovuti probabilmente ad alcuni componenti non sufficientemente provati che non erano completamente compatibili con un modello progettato alla fine degli anni ottanta. Piccolo difetto, ma non a livello tecnico, solo pratico, sulle berlina il lunotto posteriore, molto basso e inclinato, e la coda molto alta, rendevano la visibilit\u00e0 scarsa e l'ingombro difficilmente calcolabile in manovra. Questo particolare era comune anche nella cugina Dedra e fu un altro tra i motivi del successo della Station Wagon rispetto alla berlina.\nCaratteristiche tecniche.\nI propulsori proposti nella gamma erano in parte gli stessi della Tipo (ad eccezione di quelli sportivi) e della Dedra ma, al contrario della cugina Lancia, la Tempra mont\u00f2 anche propulsori a carburatore (il 1372 cm\u00b3 e il 1581\u00a0cm\u00b3) che uscirono di scena nel 1993 con l'entrata in vigore della nuova normativa anti-inquinamento. Nei primi 2 anni, i motori a carburatore furono comunque affiancati dalle versioni a iniezione elettronica Singlepoint, ma i primi godevano di una potenza pi\u00f9 elevata rispetto ai secondi; il 1581\u00a0cm\u00b3 a carburatore erogava 86 cv, quello a iniezione elettronica ne erogava 75. La trasmissione era un cambio manuale a 5 marce, di serie su tutte le versioni. Ad ogni modo, tra le varie offerte della gamma Tempra, era disponibile la \"Tempra Selecta 1.6\", che per la prima volta proponeva il cambio automatico a variazione continua gi\u00e0 sperimentato sulle Uno, Panda, Ritmo e Fiat Tipo. La novit\u00e0 era nella sua adozione su una berlina media, poich\u00e9 mai prima era stato proposto su una vettura di quella categoria. Per le versioni 2.0, fu adottato un cambio automatico di tipo tradizionale.\nNel corso dei 7 anni di produzione la gamma Tempra, fatta eccezione l'adozione dei motori a iniezione elettronica e catalizzati su tutti i modelli, non sub\u00ec mai modifiche sostanziali. Solo il motore da 1581\u00a0cm\u00b3 (quello pi\u00f9 venduto) sub\u00ec una sostanziale modifica, con l'adozione di un nuovo sistema d'iniezione Multipoint in luogo del precedente Singlepoint, che permise anche attraverso ad alcune modifiche, d'incrementare la potenza da 75 cavalli a 90.\nLa scocca e l'intelaiatura derivavano per buona parte dalla Tipo. Il pianale era comune anche alla Lancia Dedra, Lancia Delta seconda serie, Alfa Romeo 155, Alfa Romeo 145 e Alfa Romeo 146, che vennero prodotte negli stessi periodi della Tempra.\nFine della produzione.\nA partire dal 1995, anno in cui l'auto vendette 7.561 unit\u00e0 a gasolio in Italia, si pens\u00f2 alla sostituzione della Tempra con un modello pi\u00f9 attuale e inizialmente si sent\u00ec parlare di una \u201cFutura Tempra\u201d. Come in altri precedenti, le anticipazioni sui nuovi progetti prevedevano spesso fantasiose elaborazioni dei disegnatori e supposizioni basate su voci di corridoio che trapelavano attraverso le sedi dell'azienda torinese. Se oggi vengono presentati concept, anticipazioni o prototipi che vengono sbandierati come fossero gi\u00e0 in produzione, all'epoca si cercava un certo riserbo per creare attesa nel pubblico e negli acquirenti.\nLa \u201cFutura Tempra\u201d era comunque quell'auto che ora \u00e8 comunemente conosciuta come Fiat Marea, che debutt\u00f2 nella seconda met\u00e0 del 1996, con la Tempra ancora in produzione. Basata sullo stesso pianale della Tempra, e con buona parte della meccanica in comune, la Marea entusiasm\u00f2 il pubblico, prevalentemente nella versione station wagon denominata \"Weekend\". Ad ogni modo, la FIAT rese evidente la volont\u00e0 di troncare con il modello precedente scegliendo un nome completamente nuovo. Una quantit\u00e0 molto elevata di esemplari di Tempra \u00e8 rimasta in circolazione per molti anni dopo la fine della produzione, a conferma della riuscita operazione commerciale degli anni novanta.\nProduzione brasiliana (1992 - 1999).\nSebbene in Italia il successo della Tempra (particolar modo Station Wagon) fu dovuto ai pregi sopra citati, pecc\u00f2 nelle vendite l'assenza di una versione sportiva simile alla \"Tipo 1.8 16v\" o GT, visto che all'epoca quasi tutte le proposte di mercato avevano nella gamma almeno una ad alte prestazioni. In Europa, il motore pi\u00f9 potente era il 1995\u00a0cm\u00b3 da 113\u00a0CV che, per quanto si adattasse al tipo di modello, non era possibile definire sportivo.\nAd ogni modo, in Brasile, la Tempra fu proposta in maniera differente dagli altri paesi in cui era in commercio, e fu anche prodotta alcuni anni in pi\u00f9 con motori e allestimenti mai visti in Europa. Esisteva la \"Tempra i.e. 2.0 8v, la 16v poi denominata HLX\", motore 2.0 16v da 136\u00a0CV (simile a quello della Croma) e una Tempra Turbo 2 porte e Stile 4 porte con motore 2.0 Turbo 8v da 165\u00a0CV. Ad ogni modo, la vera differenza e forse anche quella pi\u00f9 interessante, era l'esistenza di una berlina 2 porte (quasi una coup\u00e9) d'indubbio fascino, che non comparve mai oltre-oceano, bench\u00e9 qualcuno ne avesse paventato l'uscita. Era dotata di un propulsore 2.0 8v sovralimentato da un turbocompressore Garret che le permetteva di avere una potenza di 165 cv. Con tale motore era in grado di accelerare da 0 a 100\u00a0km/h in 8 secondi, con punta massima di 200\u00a0km/h. Le differenze visibili a colpo d'occhio con il modello europeo erano poche; gli specchietti retrovisori esterni erano simili a quelli della Lancia Thema 1\u00aa serie, il paraurti anteriore con due fendinebbia pi\u00f9 vicini e gli spigoli pi\u00f9 bombati (quasi impercettibile a prima vista), la mascherina anteriore meno squadrata, simile a quella della Tipo 2\u00aa serie, e infine la serratura del cofano bagagli posta sopra la targa, anzich\u00e9 sotto e l'assenza del porta targa posteriore incollato. Come detto, particolari quasi impercettibili, che rendono per\u00f2 il modello diverso da quello europeo anche a livello estetico.\nAdottava una diversa sospensione posteriore, simile a quella della Lancia Prisma.\nCompetizioni.\nNel settembre 2010, una Fiat Tempra 1.6 da 90\u00a0CV \u00e8 arrivata seconda nell'annuale Scally Rally, una corsa per automobili organizzata in Gran Bretagna che prevede l'utilizzo di auto che siano costate all'acquisto meno di \u00a3 100. L'auto guidata da due amici di Huddersfield, West Yorkshire, ha partecipato alla competizione europea che vedeva la partenza a Calais e l'arrivo a Rimini. La macchina, numero 333, ha conquistato il secondo posto e ha raccolto fondi per \u00a3 6000 destinate alla NSPCC, associazione inglese che si occupa dei minori vittime di maltrattamenti. Nel gennaio 2011, la stessa auto \u00e8 stata protagonista di un'altra impresa organizzata dalla pagina della Fiat Tempra Fan Page su Facebook, percorrendo 1.600 chilometri da Huddersfield fino a Laveno Mombello, provincia di Varese. Il viaggio \u00e8 riuscito con due soli pieni di benzina."}
{"id": "135214", "revid": "89688", "url": "https://it.wikipedia.org/wiki?curid=135214", "title": "Chirocephalus marchesonii", "text": "Il chirocefalo del Marchesoni (\"Chirocephalus marchesonii\" Ruffo &amp; Vesentini, 1957) \u00e8 un crostaceo branchiopode della famiglia \"Chirocephalidae\", endemico del lago di Pilato, un piccolo specchio d'acqua di origine glaciale racchiuso nel massiccio del Monte Vettore, nel Parco Nazionale dei Monti Sibillini. Venne rinvenuto per la prima volta nel 1954 da Vittorio Marchesoni, direttore dell'Istituto di Botanica dell'Universit\u00e0 di Camerino, durante una delle sue periodiche escursioni nei Monti Sibillini. Ulteriori campionamenti vennero effettuati successivamente da Ruffo e Vesentini (1957) che stabilirono che si trattava di una nuova specie. La nuova entit\u00e0 venne pertanto dedicata a Vittorio Marchesoni e denominata \"Chirocephalus marchesonii\".\nLa caratteristica pi\u00f9 interessante di questi anostraci consiste nel loro adattamento ad ambienti sottoposti a forti stress stagionali. Si tratta soprattutto di raccolte d'acqua temporanee e piccoli bacini astatici, caratterizzati da un periodo di completa assenza dell'acqua (prosciugamento/congelamento) e/o da fluttuazioni di livello e, di conseguenza, anche da oscillazioni dei parametri fisico-chimici, a volte notevoli. Per far fronte a tali difficolt\u00e0 ambientali essi producono forme di resistenza dette cisti, all'interno delle quali l'embrione, il cui sviluppo \u00e8 arrestato allo stadio di gastrula, \u00e8 isolato da una parete protettiva che gli consente di conservare la vitalit\u00e0 fino a che non si ricreano le condizioni idonee alla schiusa.\nDescrizione.\n\u00c8 facilmente distinguibile dagli altri branchiopodi viventi principalmente per il corpo allungato approssimativamente cilindrico e per l'assenza del carapace. Il corpo, che presenta una metameria ben evidente, \u00e8 diviso in tre regioni: un capo, un torace provvisto di undici paia di appendici natatorie, aventi anche funzione respiratoria, ed un addome che nel suo tratto iniziale reca gli organi della riproduzione: un sacco ovigero nella femmina ed una coppia di peni pari nel maschio.\nQuesti crostacei, che hanno la peculiare caratteristica di nuotare con la superficie ventrale del corpo rivolta verso l'alto, sono organismi planctonici e si spostano grazie ai battiti metacronali delle appendici toraciche. La loro posizione di nuoto sembra derivare da un fototropismo positivo. La specie in questione \u00e8 caratterizzata da una colorazione rosso corallo e raggiunge, in entrambi i sessi, una taglia compresa fra i 9 e i 12\u00a0mm. Le uova prodotte sono di forma sferica e, se confrontate con quelle prodotte dalle altre specie congeneri italiane (\"C. kerkyrensis\", \"C. salinus\", \"C. sibyllae\", \"C. diaphanus\" e \"C. ruffoi\"), risultano essere quelle di maggiori dimensioni (diametro medio esterno = 0,43\u00a0mm).\n\"Chirocephalus marchesonii\" mostra uno sviluppo anamorfo, dove l'embrione schiude come larva nauplio e la forma adulta viene raggiunta attraverso una serie di modifiche graduali della morfologia corporea, man mano che si aggiungono nuovi segmenti e appendici. Il suo ciclo biologico \u00e8 sincronizzato e strettamente dipendente dal ciclo idrologico annuale del lago di Pilato e si ripete con una certa regolarit\u00e0 in un arco di tempo compreso tra inizio giugno e fine settembre.\nConservazione.\nLe cisti deposte di stagione in stagione non schiudono tutte ma una parte rimane nel sedimento costituendo in questo modo un'ulteriore garanzia (oltre a quella stagionale) per il futuro della specie. \u00c8 quindi di vitale importanza proteggere il biotopo dove questa specie vive poich\u00e9, mentre la vita della forma natante dura pochi mesi, le cisti da essa prodotte si mantengono vitali per diversi anni se non intervengono fattori antropici a perturbare il sedimento nel quale queste si sono andate stratificando. \nIl rischio pi\u00f9 serio che ad oggi questa specie corre \u00e8 legato ai cambiamenti climatici in atto. Ecosistemi appenninici di alta quota come il lago di Pilato sono caratterizzati da particolari condizioni climatiche che li rendono particolarmente vulnerabili nei confronti delle alte temperature. Il lago di Pilato in questo senso pu\u00f2 essere considerato un areale relitto che, per le sue particolari condizioni orografiche e climatiche, costituisce un vero e proprio habitat \"rifugio\", che ha garantito e garantisce tuttora, le necessarie condizioni ambientali per tutte le specie che lo popolano (tra cui appunto \"Chirocephalus marchesonii\", specie stenoterma di basse temperature) le quali, se le previsioni dell'IPCC saranno confermate, nel giro di poche decine di anni potrebbero estinguersi.\nIl lago di Pilato \u00e8 situato all'interno del Parco Nazionale dei Monti Sibillini ed \u00e8 sottoposto alle specifiche norme di tutela dell'area protetta.\nRiferimenti nella cultura di massa.\nIl chirocefalo \u00e8 protagonista del brano \"Fermo!\" del gruppo emiliano Offlaga Disco Pax, ironicamente definito \"eroico\" nel tentativo di affermare la propria autodeterminazione contro un sistema che chiama ambientalismo ci\u00f2 che al chirocefalo appare come \"una imbarazzante difesa degli status quo\". \u00c8 anche il narratore principale del fumetto \"Atto di Dio\" di Giacomo Nanni."}
{"id": "135215", "revid": "729019", "url": "https://it.wikipedia.org/wiki?curid=135215", "title": "Midland Group", "text": "Il Midland Group \u00e8 un gruppo finanziario canadese attivo soprattutto nel settore dell'acciaio e dell'edilizia, principalmente nei paesi dell'ex-Unione Sovietica come Ucraina e Armenia. \u00c8 infatti controllato dall'uomo affari di nazionalit\u00e0 canadese ma origine russa Alex Shnaider.\nIl gruppo ha quartier generale a Toronto e sede legale nel paradiso fiscale di Guernsey, ed \u00e8 salito all'attenzione del grande pubblico con l'acquisto alla fine del 2004 della scuderia di Formula 1 Jordan Grand Prix. La squadra \u00e8 stata rinominata Midland F1 a partire dal 2006 ma poi ceduta al costruttore olandese di auto da corsa Spyker Cars a stagione ancora in corso."}
{"id": "135219", "revid": "287204", "url": "https://it.wikipedia.org/wiki?curid=135219", "title": "Elegia latina", "text": "Lelegia latina \u00e8 una distinta forma della poesia lirica della letteratura in lingua latina. Il carattere dell'elegia latina \u00e8 generalmente interpretata come un canto di lamento (Ovidio la definisce \"elegiae flebile carmen\" nelle \"Heroides\").\nStoria.\nLa grande elegia romana prende le mosse dall'imitazione dell'elegia mitologica ellenistica, in particolare da Callimaco, Antimaco di Colofone e Filita di Cos: conteneva elementi autobiografici e collegamenti velati tra le peripezie di eroi del mito e le vicende personali del poeta.\nQuesta connotazione non \u00e8 per\u00f2 pacifica: l'elegia latina svilupp\u00f2 tale aspetto, conservando per\u00f2 la generalizzazione della storia personale. Inoltre l'elegia latina diede spazio ad elementi assorbiti da altri generi letterari, come la commedia, l'epigramma, la tragedia, la poesia pastorale.\nOrigini arcaiche e poesia neoterica.\nLe origini dell'elegia latina costituiscono un problema su cui fin dall'inizio del XX secolo si \u00e8 misurata la critica letteraria per definire i rapporti della poesia augustea con quella catulliana e con l'epigramma greco. Oggi, seguendo la via segnata da Wilamowitz e Funaioli si preferisce evidenziare la maggiore soggettivit\u00e0 dei poeti latini gi\u00e0 a partire da Catullo, e la commistione di generi ereditata dall'analoga tendenza della letteratura alessandrina.\nSi possono inoltre ipotizzare tramite il confronto con l'elegia greca degli antecedenti preletterari dell'elegia, rintracciabili nei \"carmina convivalia\" e nelle \"laudationes\" militari, che richiamano i paralleli contesti della lirica greca arcaica. Cos\u00ec come questa deriv\u00f2 i suoi metri e il suo linguaggio dall'epica omerica, anche la letteratura latina affonda nelle sue tradizioni guerriere sia l'epica che l'elegia: il distico elegiaco appare in latino gi\u00e0 nell'epigramma funerario attribuito ad Ennio.\nMa l'elegia di stampo ellenistico fece il suo ingresso a Roma tramite la generazione dei \"Poetae novi\".\nIn essi l'apparato di conoscenze legate alla mitologia diversamente dai predecessori orientali non \u00e8 pi\u00f9 il centro del gioco poetico, ma ne \u00e8 un ingrediente accessorio volto a mettere in evidenza lo spirito irruente del sentimento di chi scrive.\nGaio Elvio Cinna va ricordato come autore di elegie di tipo sia erudito che erotico-sentimentale, grazie all'influenza esercitata su di lui e su Cornelio Gallo dal poeta Partenio di Nicea.\nLa poesia elegiaca deve moltissimo alla lirica neoterica che mutu\u00f2 le modalit\u00e0 dell'elegia ellenistica e a Catullo che ne diede saggi di grande raffinatezza formale ed eleganza concisa.\nTemi originariamente catulliani sono nell'elegia la rivolta morale, il gusto dell\"otium\" come estraneit\u00e0 all'impegno civile e politico. L'elegia trova in Catullo anche l'abbozzo della nuova forma compositiva (soprattutto nel carme LXVIII, in cui \u00e8 rilevante l'elemento mitologico). Di questa continuit\u00e0 con la tradizione neoterico-catulliana la stessa poesia elegiaca si mostra pi\u00f9 volte apertamente consapevole, rendendo il debito omaggio ai suoi precursori.\nLa grande elegia dell'et\u00e0 augustea.\nLa seconda met\u00e0 del I secolo a.C. \u00e8 il periodo di massima fioritura dell'elegia, che a Roma assume soprattutto la connotazione di poesia d'amore fortemente soggettiva.\nIn essa la vita del poeta, tutta dedita all'amore, si configura come \"servitium\", come schiavit\u00f9 alla \"domina\", capricciosa e infedele. La relazione \u00e8 fatta di rare gioie e di molte sofferenze (oltre a tradire e ingelosire l'amante, gli si conceder\u00e0 a fatica: \u00e8 un topos l'innamorato respinto che si duole, di fronte alla porta chiusa, per la crudelt\u00e0 dell'amata (Paraclausithyron)).\nCornelio Gallo.\nEgli scrisse \"Amores\" in quattro libri, in cui cant\u00f2 la sua passione per Licoride. La sua elegia \u00e8 debitrice a Partenio di Nicea, non meno che a Euforione di Calcide, per l'ampliamento dell'elegia rispetto al breve giro di versi degli epigrammi, e per l'erudizione geografica e mitologica. All'elegia di Cornelio Gallo si fa risalire la concezione della poesia come forma di corteggiamento in cui la donna amata sia la destinataria privilegiata delle poesie. Tibullo e Virgilio gli tributarono sincero omaggio nelle loro opere dimostrandone l'influenza. Si pu\u00f2 considerare intermediario fra i \"poetae novi\" e gli elegiaci di et\u00e0 augustea.\nAlbio Tibullo.\nAlbio Tibullo nacque nel 54 a.C. a Gabii, un piccolo paese nel Lazio, in una famiglia equestre molto ricca, andata per\u00f2 successivamente in declino. Entr\u00f2 molto presto nel circolo letterario di Messalla Corvino, dove strinse amicizia con i maggiori poeti dell'epoca. Amava la vita tranquilla della campagna dov'era nato e cresciuto. Tre sono le donne da lui amate durante la sua vita: Delia, Gl\u00eccera e Nemesi.\nIl poeta mor\u00ec pochi mesi dopo Virgilio, nel settembre del 19 a.C.\nPi\u00f9 che una raccolta abbiamo una serie di raccolte che tramandateci sotto il suo nome sono in realt\u00e0 di mani diverse. Di quattro libri sono certamente tibulliani solo i primi due. In essi molte elegie sono dedicate a Delia, donna capricciosa e incline al tradimento. Nel secondo libro il poeta sembra invece aver dimenticato Delia in favore di un'altra protagonista, chiamata Nemesi, figura di cortigiana avida e spregiudicata. Estraneo alla poesia civile che caratterizzava i suoi contemporanei (fu amico di Orazio, ma nella sua poesia non sono mai citati n\u00e9 Augusto n\u00e9 Gaio Cilnio Mecenate). Particolare nell'elegia tibulliana \u00e8 l'assenza del mito, sostituita dal fascino per il mondo agreste, diverso da quello teocriteo o virgiliano. Un terzo motivo tibulliano \u00e8 la profonda esecrazione per la guerra e i suoi orrori.\nIl terzo libro del \"Corpus Tibullianum\" riporta sei componimenti che un misterioso Ligdamo rivolge a Neera. Mentre \u00e8 normale l'occultamento del nome dell'amata dietro pseudonimi ellenizzanti, \u00e8 invece anomala la pseudonimia dell'autore. I suoi componimenti sono povera cosa accostati alle elegie tibulliane, in cui l'imitazione letteraria diventa luogo comune. In esse fa capolino l'ossessione funebre che ritroviamo (non \u00e8 chiaro se prima o dopo) nei \"Tristia\" di Ovidio.\nIl quarto libro del \"Corpus Tibullianum\" oltre a un elogio di Messalla contiene tredici elegie di cui sei (VII-XII) sono un ciclo a s\u00e9 stante di \"biglietti\" in distici elegiaci scritti da Sulpicia (nipote di Messalla) a Cerinto (grecizzazione del \"cognomen\" latino \"Cornutus\"). Esse sono poesie brevi e vibranti di un amore schietto e geloso. Non sussistono motivi n\u00e9 per l'identificazione n\u00e9 per la contraffazione di Sulpicia come autrice delle poesie: nel primo caso avremmo il primo esempio di scrittura letteraria femminile in latino.\nProperzio.\nNei quattro libri di elegie riuniti sotto il titolo di \"Cynthia\", racconta distesamente la progressione di un amore non corrisposto dalla tenerezza alla delusione allo sdegno, al tentativo di ascoltare tutt'altra ispirazione poetica nell'impegno civile (la lode delle gesta di Augusto). Ma dalle elegie del secondo e terzo libro traspare una blanda promessa di un carme lirico in un imprecisato futuro (forse l'impegno fu assolto invece da Orazio con il \"Carmen Saeculare\"), e un rifiuto a cantare le gesta del \"princeps\" schermendosi di non voler impegnarsi in un compito superiore alle sue forze.\nMa \u00e8 nel quarto libro, giustamente tramandato sotto il nome di \"Elegie romane\" che il pensiero per Cinzia, mai completamente dimenticata, si affaccia fuggevolmente in un contesto che invece vuole celebrare Roma, la citt\u00e0 e le sue tradizioni. Il suo disegno, improntato a riscrivere in senso patriottico gli \"\u00c1itia\" di Callimaco, anticipa in forma di elegia i \"Fasti\" di Ovidio. Ma laddove la trappola della propaganda presagiva una scrittura erudita ed oscura, Properzio assai pi\u00f9 di Tibullo esprime un calore e una sincerit\u00e0 di ispirazione che rendono il suo stile un mirabile equilibrio tra epica e poesia didascalica.\nOvidio.\nOvidio fu poeta elegiaco in giovent\u00f9 e in vecchiaia, con intendimenti totalmente distinti. Caratteristica in questo autore \u00e8 l'adesione sempre parziale al genere dell'elegia erotica dei suoi modelli, in favore di una costante mescolanza e innovazione.\nGli \"Amores\" apparentemente non sono dissimili dalle elegie di Tibullo e Properzio, ma l'esperienza autobiografica viene in realt\u00e0 ulteriormente stilizzata: la figura dell'amata, Corinna, ha una presenza episodica e limitata, senza avere la vitalit\u00e0 o la plausibilit\u00e0 delle altre eroine finora citate. Ne consegue che gli \"Amores\" costituiscono una specie di \"lusus\" di gioco teatrale e ammiccante, il banco di prova della padronanza stilistica di Ovidio in cui si scoprono i debiti con l'epigramma e con il romanzo greco. La costante eleganza del linguaggio ovidiano gli permette di affrontare anche temi spregiudicati.\nLe \"Heroides\" sono invece elegie di stampo originalissimo: sono infatti epistole poetiche che amanti tradite inviano ai personaggi mitici che le hanno abbandonate (14 eroine del mito e la poetessa Saffo). Le ultime sei epistole invece sono tre coppie di lettere di scambio epistolare tra amanti tribolati (Paride ed Elena, Leandro ad Ero, Aconzio a Cidippe). L'idea era venuta ad Ovidio dall'elegia IV, 3 di Properzio, in cui Aretusa, moglie di Licota domanda notizie del marito lontano per la guerra; ma mentre Properzio sotto gli pseudonimi vuole adombrare personaggi storici, invece Ovidio ha interessi e fini assai diversi: non a caso dice di s\u00e9 \"ignotum hoc aliis ille novavit opus\" (\"Ars Am.\" III, 346) (\"egli rinnov\u00f2 questo genere poetico in maniera imprevista dagli altri\"). L'elegia \u00e8 qui motivata dal luogo comune che dalla poesia greca (da Omero con Circe e Calipso, da Saffo, dalla tragedia greca, da Callimaco) attraversa la poesia latina (il carme LXIV di Catullo e la Didone virgiliana). L'eroina del mito greco \u00e8 per\u00f2 ulteriormente raffinata dal vaglio delle scuole di retorica in cui Ovidio si \u00e8 formato: spesso le lettere diventano vere e proprie \"suasoriae\" laddove i predecessori avevano riempito le rimostranze di Arianna o di Medea con sdegno e imprecazione.\nLa terza opera di tipo elegiaco di Ovidio \u00e8 una sintesi di queste precedenti esperienze: L\"Ars amatoria\" e successivamente i \"Remedia amoris\" e i \"Medicamine faciei\". La prima si pu\u00f2 definire un poema didascalico di precettistica erotica in tre libri. Il precedente pi\u00f9 vicino si pu\u00f2 rintracciare in qualche riga di Tibullo e Properzio, ma si pu\u00f2 affermare che i contenuti dell'opera sono una vera novit\u00e0: Nel primo libro si impartiscono consigli per la conquista delle donne, nel secondo si indicano i modi per conservarne l'amore e nel terzo, in una scherzosa palinodia fornisce viceversa insegnamenti alle donne su come sedurre gli uomini. In questa come nelle altre opere l'assolutezza dell'esperienza d'amore viene meno, e anzi in contrasto con le campagne moralizzatrici di Augusto il poeta ora delimita il campo d'azione della sua poesia come \"luogo di amori libertini\" ora prende atto che la societ\u00e0 romana sta cambiando verso il lusso e il bel vivere rovesciando il mio dell'et\u00e0 dell'oro: \"aurea sunt vere nunc saecula\", (\"Ars\" II, 277).\nIl ciclo didascalico si conclude con i \"Remedia amoris\" che rovesciando alcuni precetti dell\"Ars\" insegna come liberarsi dall'amore. Gian Biagio Conte definisce quest'opera come \"esito estremo della poesia elegiaca, di cui chiude simbolicamente la breve intensa stagione\".\nMa dopo la fulgida carriera come poeta civile il trauma dell'esilio sulle coste del Mar Nero lo riporter\u00e0 a scrivere elegie, pi\u00f9 specificamente elegie epistolari: le \"Epistulae ex Ponto\" e i \"Tristia\", come una tragica applicazione di quanto scritto nelle \"Heroides\".\nNei \"Tristia\" in cinque libri Ovidio descrive la solitudine, la durezza del clima e la desolazione del presente accompagnata dalla nostalgia del passato. Il II libro della raccolta \u00e8 costituito da un'unica lunga autodifesa indirizzata ad Augusto.\nNelle \"Epistulae ex Ponto\" in quattro libri di cui l'ultimo pubblicato postumo abbiamo invece un'accentuazione del carattere epistolare della raccolta e dei topoi connessi al genere letterario. Costretto a diventare oggetto della sua stessa poesia, a farne davvero l'oggetto totale della sua esistenza, paradossalmente Ovidio scrive i versi pi\u00f9 triti e stucchevoli della sua produzione.\nA parte si colloca l'ultima opera elegiaca dell'esilio, il poemetto \"Ibis\" in poco pi\u00f9 di seicento versi: \u00e8 una monotona serie di maledizioni rivolte a detrattori che in assenza dell'autore ne stavano infangando il nome. L'ispirazione giunge a quest'opera non dalle elegie giovanili o contemporanee, ma dalle \"Tabellae defixionis\" tristemente famose durante le guerre civili.\nL\"Appendix Vergiliana\" contiene una serie di \"Elegiae in Maecenatem\", commemorazione anacronisticamente attribuita a Virgilio (morto undici anni prima di Mecenate).\nElegiaci di et\u00e0 imperiale.\nNel corso dell'alto impero il distico elegiaco \u00e8 impiegato sempre pi\u00f9 spesso per l'epigramma pi\u00f9 che per l'elegia, che gradatamente sparisce dalla produzione letteraria dei primi secoli dell'impero in favore di forma prosastiche (storiografia, trattatistica tecnica) o di poesia di pi\u00f9 alto registro (epica) adeguata all'encomio dei regnanti di turno.\nData questa premessa non sorprende particolarmente la quasi totale sparizione del genere elegiaco dalla produzione letteraria di et\u00e0 imperiale. In effetti nel corso del II e III secolo la produzione di poesia ricerc\u00f2 atmosfere rarefatte e funambolismi tecnici tipici della corrente dei \"poetae novelli\": in alcuni carmi della \"Anthologia Latina\" compaiono distici elegiaci, ma pi\u00f9 vicini all'epigramma che all'elegia. Altrettanto dicasi per i distici usati in alcuni degli \"opuscula\" di Ausonio o nel \"Carmen de ave Phoenice\".\nLa produzione poetica di ispirazione cristiana, sorta a partire dal IV secolo, prefer\u00ec gareggiare con i poeti epici (Commodiano, Giovenco e altri) o lirici (Prudenzio, Paolino di Nola e altri) piuttosto che con gli elegiaci.\nUnica eccezione fu forse Orienzio.\nOccorrer\u00e0 attendere il poema di Claudio Rutilio Namaziano per rileggere una vera elegia di raffinatissimo stile classico: egli scrisse il \"De reditu suo\" in distici elegiaci, impregnando la poesia della nostalgia non per un amore travagliato, ma per il ricordo della perduta grandezza dell'impero romano che andava sgretolandosi sotto i suoi occhi.\nElegie neolatine.\nNel periodo tra la caduta dell'impero romano e la riscoperta dei classici attuata dagli Umanisti i poeti elegiaci classici furono trasmessi frammentariamente con notevoli danneggiamenti e perdite, con l'importantissima eccezione di Ovidio.\nNel corso dell'Umanesimo diversi autori reinterpretarono sotto forma di poesia strettamente autobiografica l'elegia latina di et\u00e0 classica (soprattutto Tibullo e Ovidio), sentendola adattissima ad esprimere le proprie passioni. Il genere elegiaco fu certamente il pi\u00f9 diffuso della poesia neolatina (Antonio Beccadelli detto \"il Panormita\" nelle sue elegie simbolicamente chiam\u00f2 la sua amata \"Elegia\"). In ambito italiano vanno ricordate le elegie di Angelo Poliziano (1473) Jacopo Sannazzaro, Giovanni Pontano, Francesco Filelfo (1456?), Marcantonio Aldegati, Fabrizio Genesio, Lorenzo Vitelli, Naldo Naldi, Francesco Maria Molza.\nSi riportano due casi rappresentativi della produzione elegiaca umanistica in Europa:\nCaratteristiche.\nIl genere elegiaco latino fu codificato nei suoi contenuti e nelle scelte stilistiche dai poeti di et\u00e0 augustea: di questo si rende conto anche per contrasto con gli imitatori successivi.\nStile.\nGi\u00e0 i poeti della letteratura latina arcaica, Quinto Ennio nelle \"Satire\" o Publio Terenzio Afro nei prologhi delle sue commedie avevano cominciato a scrivere in prima persona: ma fu Gaio Lucilio nelle sue \"Satire\" a fare della propria vita il centro delle proprie creazioni. Non \u00e8 un caso che questo sia avvenuto in un periodo in cui si profilavano le avvisaglie dello scardinamento dell'antico sistema (nel 128 a.C. divamparono i disordini provocati dalle riforme graccane). I poeti della generazione a lui successiva vennero definiti senza mezzi termini \"novi\", cio\u00e8 rivoluzionari.\nPer quanto si dichiari e spesso polemicamente autobiografica, l'elegia augustea tende ad inquadrare le singole esperienze in forme e situazioni tipiche e secondo modalit\u00e0 ricorrenti, creando un universo elegiaco, con ruoli e comportamenti convenzionali, un suo codice etico ed un'ideologia relativa ai suoi valori di base. Infatti, l'elegia \u00e8 poesia d'amore, perch\u00e9 l'amore \u00e8 per il poeta elegiaco esperienza unica e assoluta, che riempie l'esistenza e le d\u00e0 senso; \u00e8 la \"perfetta forma di vita\" da lui scelta, che contrappone orgogliosamente agli altri modelli etici.\nL'elegia, dichiaratamente ribelle ai valori consolidati della tradizione (\"mos maiorum\"), di fatto li recupera e ne resta prigioniera, trasferendoli nel proprio universo. Come gi\u00e0 in Catullo, la relazione d'amore, istituzionalmente irregolare (coinvolge solo cortigiane o donne \"libere\"), tende a configurarsi come legame coniugale, vincolato dalla \"fides\", salvaguardato dalla \"pudicitia\", diffidente della \"luxuria\" e delle raffinatezze cittadine.\nLa poesia romana di questo periodo si pone in competizione con i propri modelli e i poeti non puntano ad una emulazione formale ed espressiva come i \"poetae novi\", ma ad una vera e propria sostituzione ai modelli: per l'elegia questo discorso non si applica, In particolare Tibullo e Sesto Properzio compiono una precisa scelta di poetica, consistente nel rifiuto della poesia elevata (secondo il modulo tradizionale della \"recusatio\", in cui il poeta giustifica tale rifiuto come scelta obbligata, dovuta alla sua incapacit\u00e0) in favore di una poesia leggera, caratterizzata da toni e contenuti ispirati all'immediatezza della passione.\nL'elegia latina si ricollega a quella ellenistica e ne prosegue le tendenze quando ne evolve le forme incrociandola con le convenzioni di altri generi letterari. \u00c8 questo fattore a rendere complessa l'analisi dell'elegia augustea e a confondere la storia del genere letterario con quella del suo metro, il distico elegiaco, piegato nel tempo a destinazioni molto contrastanti. Il passaggio dalla lirica latina a quella nei diversi linguaggi europee avrebbe definitivamente divaricato la dialettica tra forma e contenuto.\nBibliografia.\nEdizioni.\nPi\u00f9 che ad edizioni di testi, si rimanda agli articoli relativi ai singoli autori."}
{"id": "135220", "revid": "9498", "url": "https://it.wikipedia.org/wiki?curid=135220", "title": "Elegia greca", "text": "L'elegia greca \u00e8 una distinta forma della poesia lirica della Grecia antica, destinata a una grande fortuna e influsso sulla produzione poetica successiva: oggi il termine elegia ha all'attivo quasi tre millenni di fortuna letteraria.\nStoria.\nDefinizione e origini.\nIl termine italiano \u00e8 calco del femminile \u1f10\u03bb\u03b5\u03b3\u03b5\u1fd6\u03b1 (\"elegh\u00e9ia\"), mentre il neutro \u1f10\u03bb\u03b5\u03b3\u03b5\u1fd6\u03bf\u03bd indica il distico elegiaco, cio\u00e8 il metro utilizzato per tale poesia. Entrambi i termini non compaiono prima del V secolo a.C., e sono riconnessi alla parola \u1f14\u03bb\u03b5\u03b3\u03bf\u03c2, parola di uso assai raro in greco e la cui etimologia \u00e8 contrastante anche presso gli antichi: mentre alcuni (Fozio e L\"'Etymologicum Gudianum\") riportano:\n\u1f1c\u03bb\u03b5\u03b3\u03bf\u03c2. \u1f41 \u03b8\u03c1\u1fc6\u03bd\u03bf\u03c2 \u03c0\u03b1\u03c1\u1f70 \u03c4\u1f78 \u03b5\u1f56 \u03bb\u03ad\u03b3\u03b5\u03b9\u03bd \u03c4\u03bf\u1f7a\u03c2 \u03b8\u03b1\u03bd\u03cc\u03bd\u03c4\u03b1\u03c2 (\"\u00c9legos. ho thr\u1e17nos. par\u00e0 t\u00f2 \u00e9u l\u00e9gein tous than\u00f3ntas\", \u00c9legos, lamento, dall'elogio ai morti),\naltri lessicografi (Suda, E 774, e Zonara) citano la pseudoetimologia\n\u1f1c\u03bb\u03b5\u03b3\u03bf\u03c2. \u03b8\u03c1\u1fc6\u03bd\u03bf\u03c2. \u1f00\u03c0\u1f78 \u03c4\u03bf\u1fe6 \u03b5 \u03b5 \u03bb\u03ad\u03b3\u03b5\u03b9\u03bd (\"\u00c9legos. thr\u1e17nos. ap\u00f3 to\u0169 e e l\u00e9gein\", \u00c9legos, lamento, dal verso \"ahi ahi\"). \nI linguisti moderni assegnano alla parola un'origine frigia, collegando il termine all'armeno \"elegn\" (\"flauto\").\nLe origini e la lirica arcaica.\nEssa nasce presumibilmente in Ionia intorno all'VIII secolo a.C., infatti come per l'epica i suoi frammenti pi\u00f9 arcaici databili intorno al VII secolo a.C. presentano una forma gi\u00e0 raffinata.\nL'elegia greca si qualifica come il prodotto poetico di una classe nobiliare o aristocratica, nell'ambito del simposio, che nel VII secolo a.C. aveva un'enorme importanza politica e sociale, implicando sia il confronto tra gli uguali che quello tra ospitanti e ospitati.\nCertamente il contesto in cui l'elegia si sviluppa presuppone:\nLa natura dattilica dei suoi versi la connette direttamente alla poesia epica, ma gli argomenti cantati sono in realt\u00e0 molto diversificati: esortazioni e ammonimenti nell'elegia guerriera di Callino e Tirteo, temi amorosi in Mimnermo, accenti sentenziosi e morali in Teognide, temi politici in Solone, temi civili in Semonide. In particolare Mimnermo si distingue per la presenza costante del tema della vecchiaia, che secondo il poeta incombe sull'uomo provocandogli solo sciagure e insuccessi, fino a farlo cadere come una foglia (la similitudine delle foglie, utilizzata dallo stesso Mimnermo in un suo celebre carme, avr\u00e0 una grande fortuna nella letteratura italiana, come si pu\u00f2 osservare nelle poesie di Eugenio Montale); invece Teognide connatur\u00f2 nei suoi moniti educativi all'amato Cirno un profondo affetto, incline quasi all'omosessualit\u00e0, offrendo un ideale modello a Shakespeare, che nei \"Sonetti\" denota un'intonazione fin troppo intima nei confronti del destinatario, il duca di Southampton.\nLa presenza di temi guerreschi e politici destinati a una collettivit\u00e0 ha sollevato il dubbio che l'elegia potesse essere connessa ad un contesto esecutivo diverso dal simposio. A Sparta \u00e8 documentata la tradizione arcaica di recitazioni agonali di elegie di Tirteo nei \u03c3\u03c5\u03c3\u03c3\u03af\u03c4\u03b9\u03b1 (\"sissizi\") o presso la tenda dei re durante le campagne belliche.\nDall'et\u00e0 classica all'ellenismo.\nIl periodo di apogeo della \u03c0\u03cc\u03bb\u03b9\u03c2 fu caratterizzato da forme di partecipazione politica e di comunicazione artistica popolare: coerentemente le circostanze favorevoli all'ideazione e all'esecuzione della poesia elegiaca, forma eminentemente aristocratica e simposiale, diminuirono drasticamente, o necessitarono di una comunicazione clandestina e orale in un periodo di avanzata evoluzione verso una civilt\u00e0 della scrittura.\nDall'et\u00e0 classica ci sono tramandati solo frammenti di alcuni autori divenuti pi\u00f9 noti in altri ambiti: Ippia, noto sofista ed erudito enciclopedico protagonista di un dialogo di Platone, a detta di Pausania (V, 25, 4) fu autore anche di elegie; i nove frammenti di Eveno di Paro, anch'egli citato pi\u00f9 volte da Platone, in un totale di una ventina di versi ci rivelano un interesse per le sottigliezze sofistiche; infine le poche righe pervenuteci di Dionisio Calco e di Crizia rimandano ancora a una situazione simposiale, e ad argomento politico.\nNel V-IV secolo a.C. l'elegia subisce un processo di rinnovamento secondo due tendenze che diverranno scelte definitive in et\u00e0 ellenistica:\nLa \"Lyde\" di Antimaco di Colofone (raccolta elegiaca, che prende il titolo dal nome della donna amata) ha grande importanza nello sviluppo di questo genere letterario: la vicenda personale, cio\u00e8 la morte della donna amata, gli offre l'occasione di rievocare e narrare diversi miti di amore tragico, istituendo la connessione fra autobiografia e mito. Si pu\u00f2 parlare con Antimaco del primo \"poeta doctus\".\nL'elegia alessandrina: Callimaco.\nCon l'opera di Callimaco l'elegia diviene opera di scrittura completamente diversa negli intendimenti rispetto all'elegia arcaica. Di tutta la produzione elegiaca ellenistica ci restano pochi titoli e scarsi frammenti da cui risulta difficile dare un'interpretazione complessiva. Dal confronto con l'unica fonte di ampiezza rilevante - gli \u0391\u1f34\u03c4\u03b9\u03b1 (\"\u00e1itia\", \"origini, cause\") di Callimaco - e con la produzione elegiaca latina che ad essi s'ispir\u00f2, si desumono le tendenze espresse gi\u00e0 in epoca classica, con l'importante cambiamento che la figura del poeta aveva assunto a seguito della fine della civilt\u00e0 della \u03c0\u03cc\u03bb\u03b9\u03c2.\nCallimaco fu il primo autore che esplicitamente non si propose di scrivere \"meglio\" dei predecessori, bens\u00ec \"diversamente\".\nI poemi elegiaci che compongono i quattro libri degli \u0391\u1f34\u03c4\u03b9\u03b1, a noi noti per frammenti di papiri e per citazioni trattano un'eccezionale variet\u00e0 di argomenti e miti trattati cursoriamente, supponendo dunque un pubblico dotto.\nNei primi due libri il poeta racconta di come ricevesse in sogno dalle Muse risposta alle domande che rivolgeva loro: l'elegia si configura dunque come ampia enciclopedia di miti indagati poeticamente come se fossero storia antica da cui trarre insegnamento per il presente. Callimaco in tal modo contamina nelle elegie le funzioni originariamente di pertinenza dell'epica.\nNel III libro l'elegia dedicata all'amore tra Aconzio e Cidippe diverr\u00e0 argomento di due \"Heroides\" (XX e XXI) di Ovidio, l'elegia racconta una vicenda di amore travagliato a lieto fine che riprende motivi tipici della novellistica popolare.\nNel IV libro trovava posto la \"Chioma di Berenice\", elegia di cui Catullo diede libera traduzione nel suo Carme LXVI. Si tratta di un componimento sia encomiastico sia eziologico (racconta cio\u00e8 l'origine di una costellazione recentemente scoperta).\nOltre agli \u0391\u1f34\u03c4\u03b9\u03b1 ci sono tramandati altri due frammenti elegiaci di Callimaco, curiosamente si tratta di due epinici, componimenti normalmente lirico pi\u00f9 che recitativo, a testimoniare la spericolata volont\u00e0 di sperimentazione del loro compositore.\nL'elegia ellenistica.\nL'elegia \u00e8 in et\u00e0 ellenistica un componimento raffinatissimo scritto da esperti eruditi per altri loro pari, in cui l'originaria funzione encomiastica \u00e8 piegata al servizio dei regali protettori. Il tema preferenziale \u00e8 l'amore descritto in toni drammatici, e la spiegazione dell'origine di nomi, riti, istituzioni o comportamenti (eziologia). Si ricordano i nomi di\nIl distico elegiaco era anche il principale metro utilizzato nella produzione di epigrammi: il crescente gradimento per le composizioni brevi e la progressiva convergenza delle tematiche elegiache ed epigrammatiche decretarono la decadenza dell'elegia greca e il passaggio di testimone a quella latina, mentre nel mondo ellenico andarono moltiplicandosi le raccolte antologiche di epigrammi.\nCaratteristiche dell'elegia greca.\nModalit\u00e0 d'esecuzione.\nRispetto alle altre manifestazioni della lirica greca l'elegia si caratterizza per\nLingua.\nL'elegia greca, nella tipica distinzione dei generi letterari greci in dialetti, \u00e8 scritto in una lingua formata da una forte base di lingua omerica con colorito dialetto ionico. Tale impasto \u00e8 costante: Tirteo scrive in tale lingua elegie destinate ad uditori spartani (e quindi parlanti lingua dorica), testimoniando che la convenzione linguistica era ormai dato assodato. Tale uso fu conservato dai poeti alessandrini e quindi da quelli ellenistici.\nMetro.\nL'elegia greca si articola fin dalla sua origine in un solo metro: il distico elegiaco, strofa di due versi formata da esametro e pentametro dattilici.\nPoeti elegiaci.\nI filologi di et\u00e0 ellenistica, dediti al recupero testuale e all'interpretazione delle grandi opere del passato, costituirono un canone dei maggiori poeti della tradizione. Gli elegiaci arcaici a noi meglio noti tramite questo canone sono\nSolo i testi di Teognide ci sono stati conservati per tradizione diretta attraverso manoscritti medievali bizantini, mentre per gli altri poeti ci si deve rifare alla tradizione indiretta, cio\u00e8 alle citazioni e ai riferimenti presenti in altri autori. Altri frammenti papiracei affiorano periodicamente dalle sabbie del deserto egiziano.\nBibliografia.\nL'elegia greca \u00e8 normalmente trattata in studi di carattere generale comprendente la lirica in generale o insieme alla poesia giambica con cui condivide molti temi. Si citano pertanto solo poche opere di carattere generale:\nPer l'elegia ellenistica si dovr\u00e0 ricorrere alla silloge"}
{"id": "135223", "revid": "1748167", "url": "https://it.wikipedia.org/wiki?curid=135223", "title": "Volturno", "text": "Il Volturno (\"Vulturnus\", \"Olotronus\", in latino) \u00e8 il pi\u00f9 lungo fiume dell'Italia meridionale, con una lunghezza di 175\u00a0km e un bacino esteso per 5.550\u00a0km\u00b2, e il principale per portata. Nasce in Molise presso Rocchetta a Volturno, in provincia di Isernia, e attraversa le province di Caserta e Benevento, in Campania, sfociando nel Mar Tirreno presso Castel Volturno.\nStoria.\nIl Volturno, descritto da autori come Stazio, Claudiano, Lucano, Bartolomeo Fazio, a causa della velocit\u00e0 delle sue acque nelle piene \u00e8 stato definito \"Volturnux rapax\" o \"Volturnus celer\". Proprio per questa sua caratteristica gi\u00e0 nell'antica Roma furono creati degli argini. L'Imperatore Domiziano, infatti, li fece costruire affinch\u00e9 \u00abil Volturno vagabondo e sdegnoso non uscisse dal proprio alveo e proprie ripe lo costrinse nel retto corso e viet\u00f2 che innanzi per le sue gonfiezze e sboccamenti le vicine campagne inondasse\u00bb (Rinaldo, \"Storia civile di Capua,\" Tomo III, pag. 312).\nNel VII secolo venne fondata in prossimit\u00e0 delle sorgenti, sulla riva sinistra del fiume, l'importante Abbazia di San Vincenzo al Volturno, presso Rocchetta a Volturno, che diventer\u00e0 presto un fiorente complesso monastico della zona, contendendosi il territorio con l'Abbazia di Montecassino. Nel territorio molisano inoltre sorgeranno altri borghi intorno al fiume, che porteranno sempre il nome \"Volturno\", come Castelnuovo al Volturno, Cerro al Volturno, Castel San Vincenzo (che ospita la gi\u00e0 citata abbazia), Colli a Volturno. \nDurante l'avanzata piemontese per l'unificazione italiana fu teatro della Battaglia del Volturno combattuta tra i garibaldini e l'esercito borbonico di Francesco II.\nDurante la seconda guerra mondiale (1944) fu teatro di scontro tra reparti corazzati americani e le truppe tedesche, successivamente attestatesi sulla linea difensiva Gustav. L'abbazia fu danneggiata e ricostruita sui criteri originali romanici. Attualmente fa parte del Parco Nazionale d'Abruzzo, Lazio e Molise, e scorre attraverso aree naturali protette come il bosco di Colli a Volturno e il lago di Castel San Vincenzo la riserva naturale di Ripaspaccata nel comune di Montaquila, il bosco igrofilo delle Mortine oggi \"Oasi WWF\".\nDescrizione.\nCorso.\nNasce dai monti delle Mainarde nel comune di Rocchetta a Volturno (IS), la parte pi\u00f9 meridionale dell'Appennino molisano, nonch\u00e9 uno dei cinque comuni molisani del Parco nazionale d'Abruzzo, Lazio e Molise e presso Castel San Vincenzo riceve le acque provenienti dalla sorgente Capo Volturno (a circa 500 m s.l.m.).\nSubito ricco di acque, bagna Cerro al Volturno ricevendo da sinistra il \"Rio dell'Omero\".\nDa qui assume direzione verso Sud bagnando Colli a Volturno e ricevendo molti altri piccoli tributari che ne accrescono sensibilmente la portata: da sinistra il fiume \"Cavaliere\", da destra il \"Rio Chiaro\" e il \"Rio Rava\". \nDopo il \"Ponte 25 Archi\", presso Roccaravindola, il fiume segna il confine tra il Molise e la Campania, attraversando la fertile piana di Venafro e ricevendo le acque del fiume San Bartolomeo e del torrente Rava. Subito dopo la strettoia di Sesto Campano entra definitivamente in Campania. In territorio campano riceve da sinistra il fiume Lete, il torrente \"l'Aduento\" e il torrente Titerno e da destra il Rivo Tella.\nPresso Amorosi aumenta ulteriormente la portata grazie al fiume Calore, suo principale affluente di sinistra. Presso Limatola riceve da sinistra un altro tributario, il fiume Isclero, il quale proviene dalle famose Forche Caudine. Infine poco dopo Triflisco, in un territorio quasi totalmente pianeggiante e con scarsa pendenza, allarga il suo letto ed assume un andamento sinuoso, scorrendo lento e con andamento meandriforme. Bagna Capua (Casilinum) facendo mutevoli volte e giravolte fino allo sbocco nel Tirreno presso Castel Volturno. Tale zona, per secoli interessata da acquitrini, era detta Terra dei Mazzoni; essa fu bonificata dai Borbone nel secolo XIX e poi dagli interventi degli anni Venti del Novecento, che videro impegnata in un ruolo importante l'Opera Nazionale Combattenti. In prossimit\u00e0 della foce \u00e8 situata l'Oasi dei Variconi.\nPrincipali affluenti.\n\"Rivo San Vito\", fiume Sava di Gallo, fiume \"Cavaliere\", \"Rivo Acquoso\", \"Rivo del Cattivo Tempo\", \"Rivo Cerrito\", \"Rivo Chiaro\", \"Rivo di Rocchetta\", fiume San Bartolomeo, fiume Lete, fiume Torano, Rivo Tella, Titerno, fiume Calore Irpino, fiume Isclero, torrente \"Adventus\", Rio dell'Omero.\nRegime.\nIl fiume ha una portata media elevata e abbastanza regolare di 82\u00a0m\u00b3/s, il valore pi\u00f9 alto dei fiumi del Mezzogiorno.\nIl regime del Volturno pu\u00f2 tuttavia subire in caso di abbondanti piogge invernali, brusche impennate di portata superiori anche ai 2.500\u00a0m\u00b3/s, soglia oltre la quale pu\u00f2 dar luogo a estese inondazioni, tuttavia non molto frequenti.\nNel corso dei secoli si sono ripetute ciclicamente delle piene; le pi\u00f9 recenti si sono verificate nell'ottobre 1949, a novembre 1968 e a novembre 1979. Nel 1949 e nel 1968, le acque del Volturno superarono l'altezza di 4 metri.\nLe sue acque sono impiegate per la pesca, l'irrigazione, la nautica sportiva e la produzione di energia idroelettrica. La principale localit\u00e0 attraversata \u00e8 la citt\u00e0 di Capua, anticamente attrezzata con un porto fluviale che la metteva in comunicazione con il Mar Tirreno e le altre citt\u00e0 della costa.\nPortata media mensile.\n\"Dati portata Fiume Volturno (Stagione 2016).\"\nAmbiente.\nFlora.\nLungo il corso del Volturno la vegetazione pi\u00f9 comune \u00e8 la canna di palude, il pioppo, il salice bianco e il salice rosso.\nFauna.\nPer quanto riguarda la fauna terrestre, lungo il corso del fiume, sono presenti esemplari di airone bianco, germano reale, tuffetto, svasso maggiore, vipera, biscia d'acqua e ramarro, soprattutto in prossimit\u00e0 dell'oasi WWF Le Mortine di Venafro."}
{"id": "135224", "revid": "122030064", "url": "https://it.wikipedia.org/wiki?curid=135224", "title": "F\u00ebanor", "text": "F\u00ebanor, conosciuto anche con il nome di Curufinw\u00eb, \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien nell'opera \"Il Silmarillion\". Elfo figlio di Finw\u00eb (re dei Noldor) e M\u00edriel, \u00e8 famoso per aver creato i Silmaril e per le vicende ad essi seguenti.\nIl nome.\nF\u00ebanor, nome materno di Curufinw\u00eb, \u00e8 la forma sindarin della parola quenya \"f\u00eban\u00e1ro\", che significa \"spirito di fuoco\". Tale nome gli fu attribuito dalla madre M\u00edriel alla nascita: ella sent\u00ec infatti che, nel partorirlo, la forza del proprio spirito e del proprio corpo si infuse in lui, tanto che poi decise di essere sgravata dalla fatica di vivere, ed il suo spirito trapass\u00f2 nelle Aule di Mandos. Il nome paterno, invece, fu Curufinw\u00eb, dove \"cur\" significa \"acuto\", anche nel senso figurato di \"intelligente, abile\", mentre \"finw\u00eb\" \u00e8 il nome del padre di F\u00ebanor, sicch\u00e9 Curufinw\u00eb letteralmente significa \"destrezza di Finw\u00eb\".\nPersonalit\u00e0.\nF\u00ebanor viene sempre descritto come il pi\u00f9 grande tra tutti gli Eldar, era insieme un grandissimo guerriero, artigiano, fabbricatore di gemme ed oggetti magici:\nEgli \u00e8 l'artefice dei Silmaril e dei Palant\u00edri. F\u00ebanor fu inoltre anche l'ideatore di quel tipo di scrittura che porta il suo nome, le lettere di F\u00ebanor (Tengwar) o alfabeto F\u00ebanoriano, perfezionando cos\u00ec l'opera di Rumil (che fu il primo elfo a concepire la scrittura).\nMa la sua opera pi\u00f9 rinomata sono senza ombra di dubbio i tre Silmaril, in cui riusc\u00ec a racchiudere la luce dei Due Alberi di Valinor, e sono da considerarsi gli artefatti pi\u00f9 potenti dell'intero universo Tolkieniano.\nSi dice che persino il Vala Aul\u00eb prov\u00f2 stupore per i Simarilli, ammettendo modestamente che neanche lui, il Signore della Terra, avrebbe potuto realizzare opere di una bellezza cos\u00ec suprema.\nQueste enormi qualit\u00e0 andavano in lui di pari passo con una caparbiet\u00e0 ed un orgoglio altrettanto enormi. Quindi le sue gesta furono al di sopra della contesa tra Melkor ed i Valar e la sua condotta lo port\u00f2 ad inimicarsi entrambe le fazioni.\nL'aggettivo che meglio descrive ogni tratto della personalit\u00e0 di F\u00ebanor \u00e8 \"sconfinato\", nel bene come nel male, o meglio al di l\u00e0 del bene e del male.\nFisicamente era considerato \"il pi\u00f9 forte di tutti i figli di Il\u00favatar\"; ciononostante questa enorme forza non gli bast\u00f2 per salvarsi dai Balrog che lo uccisero alle porte di Angband.\nBiografia.\nVita a Valinor.\nF\u00ebanor nacque nel reame beato di Valinor, primo figlio di Finw\u00eb re dei Noldor e della moglie M\u00edriel.\nDopo la morte della moglie, in seguito alla nascita del figlio, Finw\u00eb si spos\u00f2 con Indis dei Vanyar, da cui ebbe due figli, Fingolfin e Finarfin; F\u00ebanor non vide di buon occhio questo matrimonio, prov\u00f2 sempre una forte antipatia per i suoi due fratellastri e la matrigna e li evit\u00f2 il pi\u00f9 possibile, vivendo lontano da loro oppure viaggiando per la terra di Aman.\nF\u00ebanor si spos\u00f2 molto giovane con Nerdanel, figlia di Mahtan, fabbro dei Noldor. Da lei ebbe sette figli: Maedhros l'Alto, Maglor il Cantore, Celegorm il Chiaro, Caranthir lo Scuro, Curufin il Destro e i gemelli Amrod e Amras; alcuni ereditarono dalla madre un carattere pi\u00f9 temperato e meno impulsivo rispetto a quello del padre.\nLa maturit\u00e0 di F\u00ebanor coincise anche con il periodo in cui Melkor venne scarcerato dalle prigioni di Mandos ed ottenne il perdono dei Valar, dichiarandosi pentito delle sue malefatte. In realt\u00e0 l'odio di questi per la felicit\u00e0 dei Valar e degli Elfi era immenso, e come vide i Silmaril (costruiti e posseduti da F\u00ebanor), li bram\u00f2 al di sopra di ogni altra cosa. Tuttavia riusc\u00ec ad ingannare Manw\u00eb e i Valar, rimanendo a Valinor apparentemente per aiutare con la sua saggezza i Noldor (fornendo loro le indicazioni necessarie, tra l'altro, per la costruzione dei Palant\u00edri) anche se in realt\u00e0 mirava a corromperli, e ad estraniarli dai Valar.\nMelkor sfrutt\u00f2 il temperamento esplosivo di F\u00ebanor insinuando che il suo fratellastro Fingolfin non solo tramava per prendere il suo posto come erede di Finw\u00eb, ma aveva anche adocchiato i Silmaril.\nL'ostilit\u00e0 di F\u00ebanor crebbe a tal punto da minacciare con la spada la vita di Fingolfin davanti al padre. (\u00c8 in questo periodo che, sobillati da Melkor, i Noldor iniziarono a forgiare armi.) Per questo atto, i Valar lo esiliarono a Formenos, roccaforte nella quale F\u00ebanor port\u00f2 il suo tesoro, insieme ai Silmaril chiusi in uno scrigno blindato. Infatti con il passare del tempo, F\u00ebanor svilupp\u00f2 un amore sempre pi\u00f9 viscerale e possessivo per i tre gioielli, e non sopportava nemmeno di tirarli fuori dal loro nascondiglio per mostrarli, salvo ai figli.\nAnche Finw\u00eb si ritir\u00f2 a Formenos, per sostenere il figlio maggiore, lasciando come reggente Fingolfin.\nI Valar compresero che il vero responsabile del tralignamento di F\u00ebanor era Melkor, e mandarono Tulkas per imprigionarlo nuovamente, ma troppo tardi: Melkor era sparito. Riapparve poco tempo dopo proprio a Formenos, dove finse solidariet\u00e0 all'esiliato\nF\u00ebanor, e cerc\u00f2 di convincerlo di nuovo delle sue bugie sulle mire del fratellastro. Per sua sfortuna, F\u00ebanor indovin\u00f2 quale fosse il suo vero obiettivo, e in un accesso d'ira sbatt\u00e9 fuori dalla porta \"il pi\u00f9 possente degli abitatori di E\u00e4\".\nRicolmo di rabbia, Melkor dovette andarsene, anche per il fatto che i Valar avevano ricominciato a dargli la caccia. Egli si diresse prima verso nord per sviare i suoi insegutori, convinti che volesse ritornare alle sue antiche fortezze nella Terra di Mezzo, per poi dirigersi improvvisamente verso l'estremo sud del mondo, nella regione di Avathar.\nI Valar cercarono di ricucire lo strappo tra F\u00ebanor e Fingolfin invitandolo in occasione di una solenne festivit\u00e0 e qui Fingolfin offr\u00ec la mano al fratellastro:\nE, almeno a parole, i due fecero pace.\nNel frattempo Melkor nell'Avathar strinse alleanza con la creatura ragno Ungoliant, la quale aiut\u00f2 Melkor a distruggere i Due Alberi, facendo piombare Valinor nell'oscurit\u00e0. Melkor e Ungoliant si diressero poi a Formenos, uccisero Finw\u00eb, e portarono via ogni tesoro che vi era custodito, inclusi i Silmaril; infine fuggirono verso il Nord del Beleriand passando attraverso la regione dell'Helcarax\u00eb (\"Ghiaccio Stridente\").\nDurante quella che avrebbe dovuto essere la festa per la riconciliazione di F\u00ebanor con Fingolfin, dunque, gli Alberi furono distrutti, e la loro luce risplendeva ora solo nei Silmaril.\nYavanna chiese a F\u00ebanor di darle i Gioielli, cosicch\u00e9 potesse guarire gli Alberi e vanificare il malvagio operato di Melkor; tuttavia F\u00ebanor esclam\u00f2 con veemenza che mai avrebbe ceduto i suoi Silmaril di propria volont\u00e0 e se i Valar lo avessero costretto, disse, non si sarebbero rivelati migliori di Melkor.\n\u00c8 stato in questo preciso momento che giunse un messaggero a riferire l'incursione a Formenos. Secondo il racconto del messaggero, Melkor, circondato da una tenebra impenetrabile, \u00ab[...] e in essa avanzava un potere a designare il quale non vi era nome\u00bb,\nera giunto a Formenos, e solo Finw\u00eb, l'Alto Re, os\u00f2 resistergli e nel combatterlo perse la vita, il primo Elfo a venire ucciso a Valinor. Melkor saccheggi\u00f2 tutto, e i Silmaril andarono perduti.\nIl ritorno dei Noldor.\nFu allora che F\u00ebanor soprannomin\u00f2 Melkor con l'appellativo di \"Morgoth\" (\"Oscuro Nemico del Mondo\"), a causa dell'assassinio di Finw\u00eb e della sottrazione dei Silmaril. Sfidando il bando dei Valar, si rec\u00f2 nella citt\u00e0 di Tirion, e qui arring\u00f2 la folla con il discorso pi\u00f9 trascinante che si fosse mai udito in Arda, nel quale sfog\u00f2 la sua rabbia nei contronti di Morgoth, ma anche dei Valar, e persuase la maggior parte dei Noldor ad abbandonare Valinor, e seguirlo nella Terra di Mezzo per combattere Morgoth.\nQui pronunci\u00f2, insieme ai sette figli, un terribile giuramento: invocando Il\u00favatar a testimone, essi giurarono di perseguitare sempre, ovunque e in qualunque modo chiunque osasse detenere i Silmaril, e chiamando su di loro stessi la tenebra eterna nel caso non fossero riusciti a riconquistarli.\nMessosi in marcia con tutta la schiera dei Noldor al seguito, F\u00ebanor comprese ben presto che l'entusiasmo non sarebbe certo bastato a riportarli tutti nella Terra di Mezzo; per questo, giunto alle spiagge di Aman, chiese l'aiuto dei Teleri e delle loro navi per poter attraversare il mare e ritornare nelle terre mortali; di fronte al rifiuto di questi, decise di impadronirsi con la forza dei vascelli, e vi fu battaglia tra Teleri e Noldor (chiamata in seguito Fratricidio di Alqualond\u00eb, in quanto per la prima volta degli elfi uccisero altri elfi).\nImpadronitisi delle navi, la schiera dei Noldor prese a manovrarle alla bell'e meglio seguendo la costa verso nord, quando furono sorpresi da una terribile tempesta, nella quale molti vascelli andarono distrutti e parecchi elfi annegarono.\nGiunti all'estremit\u00e0 settentrionale del Reame Vigilato, nella montagnosa e fredda Araman, essi incontrarono un araldo di Manw\u00eb, probabilmente Mandos, il quale pronunci\u00f2 contro di loro una terribile maledizione, detta Sorte dei Noldor, o Profezia del Nord. Fu allora che, pentitosi di quanto accaduto, Finarfin, il figlio minore di Finw\u00eb, torn\u00f2 indietro con la sua schiera; essi furono perdonati dai Valar e Finarfin divenne l'Alto Re dei Noldor a Valinor. I suoi figli, invece, proseguirono lungo il cammino intrapreso.\nAnche cos\u00ec, per\u00f2, F\u00ebanor si rese conto che non c'erano abbastanza navi per traghettare tutti quanti in una volta sola; per questo, decise di lasciare tutti quelli che erano fedeli agli altri principi dei Noldor che l'avevano seguito, ma non a lui, al corrente dei mormorii e delle maledizioni pronunciate contro di lui, specie dai seguaci di Fingolfin, ritenuto la causa di tutti i mali degli Eldar. Cos\u00ec, lui, i suoi figli e i loro seguaci furono la prima schiera ad arrivare nell'estremo ovest del Beleriand, a Losgar, nella terra di Lammoth (\"Lungo Eco\"), dove poco tempo prima erano transitati Morgoth ed Ungoliant. Qui F\u00ebanor decise di bruciare i vascelli, all'insaputa dei suoi stessi figli, abbandonando cos\u00ec Fingolfin e le sue schiere. Per questo gesto ebbe un alterco con il suo primogenito, Maedhros, il quale volle sapere quali navi avrebbero portato Fingolfin e le sue schiere; ma F\u00ebanor rise delle preoccupazioni del figlio, dicendo che, per quanto lo riguardava, il fratellastro e la sua gente potevano morire tutti.\nEssendo la Terra in quei giorni piatta, le fiamme furono avvistate da Fingolfin e dai suoi, che compresero cos\u00ec di essere stati traditi e che l'unica possibilit\u00e0 di giungere alla Terra di Mezzo era passare attraverso l'Helcarax\u00eb. L'impresa fu terribile, e compiuta a prezzo di enormi sacrifici e gravi perdite, ma alla fine Fingolfin e le sue schiere giunsero a destinazione, e la loro acredine nei confronti di F\u00ebanor ed i suoi figli era enorme.\nLa morte.\nL'incendio delle navi nel Losgar fu avvistato anche da Morgoth, che saputo cos\u00ec dell'arrivo dei Noldor, fece immediatamente uscire le sue armate da Angband, con l'intento di non dar loro un solo istante di tregua e ricacciarli immediatamente in mare. La battaglia, che si svolse nella regione di Mithrim, fu detta Dagor-nuin-Giliath (\"Battaglia Sotto le Stelle\"), e fu vinta dai Noldor, che dispersero le legioni di Morgoth.\nF\u00ebanor, esaltato dalla vittoria, insieme ai figli mosse alla volta di Angband, credendo di poter avere di l\u00ec a poco la propria vendetta. Nella sua foga, per\u00f2, si era staccato troppo dal resto del suo contingente, fu rapidamente circondato dai Balrog e, dopo una lunga battaglia con loro da solo, F\u00ebanor venne abbattuto da Gothmog, capitano dei Balrog.\nSebbene i figli, giunti coi rinforzi, fossero riusciti a disperdere le forze di Morgoth e a riportare il padre al loro accampamento, le ferite riportate da F\u00ebanor erano letali, ed egli, maledicendo ancora una volta Morgoth ed esortando i figli a tener fede al giuramento, mor\u00ec.\nF\u00ebanor non torn\u00f2 pi\u00f9 dalle Aule di Mandos, dove il suo spirito si rec\u00f2, e mai torner\u00e0, fino a dopo la Dagor Dagorath.\nCuriosit\u00e0.\nIl gruppo power metal Blind Guardian nell'album Nightfall in Middle-Earth (concept album sul Silmarillion) dedica una canzone (The Curse of F\u00ebanor) alla parte della storia in cui F\u00ebanor maledice Melkor, chiamandolo per la prima volta Morgoth, giurando di perseguitarlo in eterno."}
{"id": "135226", "revid": "125047051", "url": "https://it.wikipedia.org/wiki?curid=135226", "title": "Fiat Croma", "text": "La Fiat Croma (nome in codice \"Tipo 154\") \u00e8 un'autovettura prodotta dalla casa automobilistica italiana FIAT tra il 1985 e il 1996; si tratta di una berlina considerabile come l'ammiraglia della casa che non \u00e8 stata sostituita da nessun modello di pari categoria dalla fine della sua produzione.\nStoria e profilo.\nNel dicembre 1985 la FIAT rinnov\u00f2 il suo modello di classe alta sostituendo la Fiat Argenta, rimasta in produzione per solo quattro anni e dai risultati di vendita piuttosto deludenti, con la nuova Croma. Il suo esordio diede luogo alla scomparsa della trazione posteriore in favore della trazione anteriore. Il progetto \u00e8 anche noto come \"Tipo Quattro\" e raccoglie in s\u00e9 anche altre vetture: Lancia Thema, Saab 9000 e Alfa Romeo 164. Il nome originale scelto per la vettura era \"Chroma\" ma poco prima del lancio fu lo stesso Gianni Agnelli a modificarlo privandolo della \"h\" e divent\u00f2 quindi \"Croma\".\nIl progetto comune tra le ammiraglie vide la nascita prima di Lancia Thema e Saab 9000, mentre per Croma si ricorse a uno studio di stile ottenuto \"per derivazione\" dalla Lancia Thema, contenendo moltissimo i tempi di sviluppo e i costi di design. La linea estremamente equilibrata ed elegante, il comfort dell'abitacolo, la versatilit\u00e0 del portellone posteriore e l'innovativo concetto \"VSS\", garantirono alla Croma un grande successo: durante gli undici anni di vita commerciale del modello, ne vennero venduti circa esemplari.\nTecnicamente condivideva con le altre tre vetture l'autotelaio, le sospensioni, l'ossatura delle fiancate, il padiglione, gran parte degli impianti (condizionamento, circuito frenante) e con Lancia Thema e Saab 9000 anche le portiere.\nIl disegno della classica linea a due volumi e mezzo era nato in seno al Centro Stile Fiat, che ne aveva affidata la supervisione a Tom Tjaarda, e Giorgetto Giugiaro della Italdesign, mentre la costruzione era quasi interamente robotizzata.\nInizialmente venne venduta in diverse versioni di motore, derivati dai propulsori montati sulla Fiat Argenta: due con i classici carburatori con cilindrate da 1585 e 1995\u00a0cm\u00b3, due con iniezione da 1995\u00a0cm\u00b3, uno a pressione atmosferica e uno turbocompresso; le potenze erogate andavano dagli 83 ai 155\u00a0CV; tali motori erano tutti evoluzioni del \"bialbero Lampredi\". Erano anche disponibili a listino un Diesel (2,5\u00a0L), e un turbodiesel (2,4\u00a0L) da 75 e 100\u00a0CV. Venne commercializzata anche una versione a benzina denominata \"CHT\", con motorizzazione da 1995\u00a0cm\u00b3 e 90\u00a0CV e sistema Yamaha CHT (Controlled High Turbolencealta turbolenza controllata), che consentiva di avere l'aspirazione a geometria variabile per maggior regolarit\u00e0 di funzionamento ai bassi regimi e minori consumi nel ciclo urbano. Ci\u00f2 era possibile grazie a uno sdoppiamento dei condotti di aspirazione: uno piccolo (per i regimi bassi) e uno di dimensioni pi\u00f9 grandi, che entrava in funzione con l'apertura delle farfalle supplementari, adatto ai regimi medi e alti.\nLa gamma venne arricchita nel 1988 con il primo propulsore 2.000 turbodiesel a iniezione diretta montata su una vettura di grande serie.\nNel 1991 il modello sub\u00ec un restyling che ne arrotond\u00f2 le linee, seguendo la moda del tempo e il nuovo \"family feeling\" della casa, che ne ingentil\u00ec il frontale; negli anni anche le motorizzazioni furono ammodernate, con l'eliminazione della cilindrata minore. A fine carriera, negli ultimi anni di produzione, venne messo in listino un modello della Croma con airbag (a partire dal 1994/95, le prime serie del 1993 ne erano sprovviste) e ABS; motore a V da 2492\u00a0cm\u00b3 e 160 CV, prelevato direttamente dal surplus di motori provenienti dal V6 Busso montato in quel periodo dalle Alfa Romeo 155. La produzione cess\u00f2, dopo una lunga carriera, nel dicembre 1996, senza che la vettura fosse sostituita da alcun modello di analoga classe.\nCome le Lancia Thema, anche le Fiat Croma furono largamente acquistate da enti, ministeri e moltissime amministrazioni italiane. Per numerosi esemplari si trattava di versioni blindate, destinate al trasporto protetto di personalit\u00e0 pubbliche o magistrati. Tra queste vetture speciali, le pi\u00f9 tristemente note nella memoria collettiva sono le tre Fiat Croma 2.0 turbo (bianca, azzurra e marrone) che componevano il corteo di scorta al giudice Giovanni Falcone saltate in aria nella strage di Capaci il 23 maggio 1992. \nRiutilizzo del nome.\nVenti anni dopo la presentazione della Croma, per motivi di marketing, il 28 maggio 2005 Fiat incomincia la commercializzazione di una nuova Croma, che per\u00f2 non ha nulla in comune con la sua antenata se non il nome, e possiede una tipologia di carrozzeria \"crossover-wagon\". La vettura in questione \u00e8 uscita dal listino nel 2010."}
{"id": "135228", "revid": "287204", "url": "https://it.wikipedia.org/wiki?curid=135228", "title": "Prodi (disambigua)", "text": "Della famiglia Prodi sono noti, in ambiti diversi, i seguenti membri, tutti fratelli:"}
{"id": "135232", "revid": "5898", "url": "https://it.wikipedia.org/wiki?curid=135232", "title": "Arcadia (accademia)", "text": ""}
{"id": "135245", "revid": "842", "url": "https://it.wikipedia.org/wiki?curid=135245", "title": "Dialup", "text": ""}
{"id": "135246", "revid": "6340", "url": "https://it.wikipedia.org/wiki?curid=135246", "title": "Dial up", "text": ""}
{"id": "135247", "revid": "599013", "url": "https://it.wikipedia.org/wiki?curid=135247", "title": "Spaziotempo di Minkowski", "text": "Lo spaziotempo di Minkowski (M4 o semplicemente M) \u00e8 un modello matematico dello spaziotempo della relativit\u00e0 ristretta. Prende il nome dal suo creatore Hermann Minkowski.\nStoria.\nFino all'epoca \"pre-einsteiniana\" lo spazio tridimensionale era tenuto ben distinto dal tempo ed entrambi erano considerati assoluti. I lavori di Jules-Henri Poincar\u00e9, Lorentz e, soprattutto, la relativit\u00e0 ristretta (1905) di Albert Einstein mostrarono invece un legame indissolubile fra spazio e tempo, ed entrambi i concetti persero il loro carattere assoluto.\nPrima di Einstein, l'universo poteva essere rappresentato da uno spazio euclideo tridimensionale R3, ovvero a 3 dimensioni, e la variabile temporale considerata indipendentemente da tale spazio. L'avvento della relativit\u00e0 speciale indusse per\u00f2 la necessit\u00e0 di creare una struttura matematica diversa e quadridimensionale, comprensiva delle relazioni fra spazio e tempo: questa struttura matematica, denotata con M4 o R1,3, fu introdotta nel 1907 da Hermann Minkowski.\nLo spazio-tempo di Minkowski fornisce un semplice modello \"locale\" per la relativit\u00e0 ristretta. Non \u00e8 tuttavia utilizzabile per descrivere l'universo nel suo complesso: la relativit\u00e0 generale (1915), incorporando la forza di gravit\u00e0, descrive infatti l'intero spazio-tempo come \"curvo\" (cio\u00e8 una variet\u00e0), di cui lo spazio-tempo di Minkowski \u00e8 soltanto la versione \"puntuale\" o \"piatta\", cui si pu\u00f2 ricorrere per approssimare lo spazio-tempo curvo nell'intorno di un evento.\nApproccio fisico.\nCome in ogni modello di spazio-tempo, ogni punto dello spazio ha quattro coordinate formula_1, tre delle quali rappresentano un punto dello spazio, e la quarta un preciso momento temporale: intuitivamente, ciascun punto rappresenta quindi un \"evento\", un fatto accaduto in un preciso luogo in un preciso istante. Il movimento di un oggetto puntiforme \u00e8 quindi descritto da una curva, con coordinata temporale crescente, detto linea di universo.\nTrasformazioni di Lorentz.\nNello spazio-tempo galileiano, la distanza fra due oggetti nello spazio e fra due eventi nel tempo \u00e8 una quantit\u00e0 assoluta, che non dipende dal sistema di riferimento inerziale in cui \u00e8 posto l'osservatore. Nella relativit\u00e0 ristretta, ambedue queste quantit\u00e0 diventano invece relative. I cambiamenti di coordinate fra sistemi di riferimento sono infatti pi\u00f9 complicati, descritti dalle trasformazioni di Lorentz. Vi \u00e8 comunque una \"distanza\" che non dipende dal riferimento (cio\u00e8 che non viene modificata da una trasformazione di Lorentz): questa \"distanza\" fra due eventi formula_2 e formula_3 \u00e8 detta separazione spazio-temporale ed \u00e8 la quantit\u00e0\ndove \"c\" \u00e8 la velocit\u00e0 della luce. Questo numero reale \"d2\", che pu\u00f2 essere positivo, negativo o nullo, \u00e8 la \"separazione spazio-temporale\" fra i due eventi, o \"intervallo\", e non dipende dal riferimento su cui \u00e8 posto l'osservatore. A differenza dello spazio-tempo galileiano, ciascuna delle due componenti \u2013 spaziale e temporale \u2013 date da formula_5 e formula_6 \"non\" \u00e8 per\u00f2 invariante. La separazione spazio-temporale \u00e8 una quantit\u00e0 invariante per tutte le trasformazioni del gruppo di Poincar\u00e9 (comprendente le trasformazioni di Lorentz e le usuali traslazioni dello spazio).\nVettori di tipo spazio, di tipo tempo e cono di luce.\nPoich\u00e9 formula_7 pu\u00f2 assumere valori negativi, la separazione spazio-temporale non \u00e8 un'usuale distanza. \nL'intervallo formula_8 fra due eventi formula_9 e formula_10 pu\u00f2 essere positivo, nullo o negativo: il vettore formula_11 \u00e8 quindi detto:\nI vettori di tipo luce uscenti da formula_15 formano il cosiddetto \"cono di luce\" centrato in \"P\". \nModelli con 2 o 3 dimensioni.\nDato che la rappresentazione in quattro dimensioni risulta essere graficamente difficile, nelle descrizioni si usa abbandonare per semplicit\u00e0 una o due coordinate spaziali, rappresentando ad esempio il sistema bidimensionale formula_16 o tridimensionale formula_17. Nella descrizione tridimensionale, il cono di luce \u00e8 effettivamente un (doppio) cono, uscente da formula_18. Fissando l'origine in formula_15, il cono di luce nel sistema tridimensionale \u00e8 formato da tutti i punti formula_20 tali che formula_21, ovvero formula_22\nStruttura causale.\nI vettori di tipo tempo uscenti da \"P\" possono essere ulteriormente scomposti in due classi: i vettori temporali futuri, la cui componente temporale \"t\" \u00e8 positiva, e quelli passati, con \"t\" negativo. Analogamente, il cono di luce contiene i vettori \"nulli futuri\", aventi (\"t\" &gt; 0), e i \"nulli passati\" (\"t\" &lt; 0).\nIl movimento di un oggetto puntiforme \u00e8 descritto come una curva, con coordinata temporale sempre crescente. Una siffatta curva \u00e8 detta linea di universo. Poich\u00e9 secondo la teoria della relativit\u00e0 ristretta tale oggetto non pu\u00f2 viaggiare pi\u00f9 veloce della luce, in ogni punto il suo vettore tangente \u00e8 di tipo tempo futuro, o al limite nullo futuro, se l'oggetto viaggia alla velocit\u00e0 della luce.\nPer questa restrizione, se due eventi formula_18 e formula_24 hanno distanza spaziotemporale positiva, cio\u00e8 formula_25 \u00e8 di tipo spazio, questi non possono essere correlati da nessuna linea di universo: in altre parole, l'evento in formula_18 non pu\u00f2 in nessun modo condizionare l'evento in formula_24, che \u00e8 quindi \"irraggiungibile\" per formula_18. L'insieme dei punti al di fuori del cono di luce \u00e8 a volte detto altrove assoluto, oppure presente relativo.\nCoordinate fisicamente omogenee.\nLa coordinata temporale \u00e8 generalmente moltiplicata per formula_29 per ottenere quattro coordinate fisicamente omogenee (tutte spaziali). Inoltre, nei modelli iniziali dello spazio di Minkowski la coordinata temporale era anche moltiplicata per l'unit\u00e0 immaginaria \"i\" e messa al primo posto, cos\u00ec da ottenere quattro coordinate formula_30 con formula_31, ove le altre tre coordinate sono usuali coordinate spaziali reali.\nLa moltiplicazione per \"i\" \u00e8 un artificio per ottenere, tramite applicazione della normale distanza euclidea fra vettori formula_30 e formula_33, la separazione spazio-temporale:\nScegliendo, invece, di porre la coordinata formula_36, senza l'unit\u00e0 immaginaria, l'intervallo prende la seguente forma:\nStruttura matematica.\nCon il passare del tempo, si \u00e8 preferito abbandonare la coordinata immaginaria e definire lo spazio-tempo di Minkowski matematicamente come un usuale spazio euclideo a coordinate reali, su cui \u00e8 per\u00f2 definita una distanza differente da quella euclidea. Tale distanza \u00e8 ricavata da un prodotto scalare differente da quello ordinario.\nPi\u00f9 precisamente, oggi si definisce uno spazio-tempo di Minkowski come uno spazio affine di dimensione 4, dotato di un prodotto scalare con segnatura formula_38, ossia codice_1. Tale prodotto scalare \u00e8 pertanto non degenere, ma non \u00e8 definito positivo. Molti matematici e fisici definiscono lo spazio-tempo di Minkowski come lo spazio dotato del prodotto scalare opposto, di segnatura formula_39, cio\u00e8 codice_2, tant'\u00e8 che non esiste una vera convenzione sulla segnatura: le propriet\u00e0 fondamentali dello spazio sono comunque le stesse in entrambi i casi e questo prodotto scalare \u00e8 chiamato pseudo-euclideo.\nEsempio.\nUn esempio di spazio-tempo di Minkowski \u00e8 lo spazio formula_40 dotato del prodotto scalare\nDetto spazio si denota a volte con il simbolo R3,1; talvolta viene anche utilizzato il simbolo M4 o pi\u00f9 semplicemente M.\nBasi ortonormali.\nL'esempio citato \u00e8 fondamentale: difatti, per il teorema di Sylvester, ogni spazio-tempo di Minkowski formula_42 \u00e8 isomorfo a R3,1. Un isomorfismo \u00e8 costruito a partire da una qualsiasi base ortogonale formula_43 tale che:\nUna base ortogonale di questo tipo viene spesso chiamata base ortonormale, e pu\u00f2 essere costruita tramite l'algoritmo di Lagrange.\nIn notazione tensoriale, una base ortonormale \u00e8 una base formula_43 che soddisfa l'identit\u00e0:\ndove formula_47 e formula_48 variano fra i valori formula_49 e la matrice formula_50 \u00e8 data da:\nRelativamente a una base ortonormale, le componenti di un vettore formula_52 sono scritte tramite le loro coordinate formula_53. Usando la notazione di Einstein, si scrive brevemente:\nLa componente formula_55 \u00e8 chiamata componente temporale di formula_52, mentre le altre sono le componenti spaziali. Queste componenti dipendono dalla base scelta e non sono intrinsecamente legate a formula_52: questo \u00e8 un concetto fondamentale nello spazio-tempo di Minkowski, legato al fatto che spazio e tempo non sono assoluti. Per evidenziare questa differenza con l'ordinario spazio euclideo, i vettori di uno spazio-tempo di Minkowski sono spesso chiamati quadrivettori.\nIl prodotto scalare fra due vettori formula_52 e formula_59 scritti in coordinate \u00e8 quindi:\nNorma quadrata.\nIl prodotto scalare non \u00e8 definito positivo: esistono vettori formula_52 per cui: \nNon \u00e8 quindi possibile definire una norma tramite l'uguaglianza: \ncome viene fatto normalmente per i prodotti scalari definiti positivi, poich\u00e9 il secondo membro \u00e8 negativo per alcuni vettori e quindi non ha una radice reale positiva. La norma quadrata formula_64 \u00e8 comunque definita. In notazione di Einstein, la norma quadrata di un vettore formula_52 si esprime come:\nDefinizione alternativa.\nPi\u00f9 sopra lo spazio di Minkowski \u00e8 stato definito come uno spazio vettoriale con determinate propriet\u00e0. Vi \u00e8 una definizione alternativa, espressa nei termini del programma di Erlangen, collegata agli spazi affini: essa vede lo spazio di Minkowski come uno \"spazio omogeneo\" del gruppo di Poincar\u00e9 con il gruppo di Lorentz come stabilizzatore.\nTrasformazioni di Lorentz.\n\"Vedi\": Trasformazione di Lorentz, Simmetria di Poincar\u00e9, Gruppo di Poincar\u00e9.\nSpaziotempo localmente piatto.\nIn senso stretto l'uso dello spazio di Minkowski per descrivere i sistemi fisici su distanze infinite si applica solo nel limite newtoniano dei sistemi senza gravitazione significativa. In caso di gravitazione significativa, lo spaziotempo diventa curvo e si deve abbandonare la relativit\u00e0 speciale per la pi\u00f9 completa relativit\u00e0 generale.\nNonostante ci\u00f2 anche in questo caso lo spazio di Minkowski d\u00e0 ancora una buona descrizione di una regione infinitesima che circonda tutti i punti (tranne le singolarit\u00e0 gravitazionali). In senso pi\u00f9 astratto si pu\u00f2 dire che in presenza di gravit\u00e0 lo spazio-tempo viene descritto da una \"variet\u00e0\" curva a 4 dimensioni per la quale lo spazio tangente a ogni punto \u00e8 uno spazio di Minkowski a 4 dimensioni. Quindi, la struttura dello spazio di Minkowski \u00e8 ancora essenziale nella descrizione della relativit\u00e0 generale.\nQuando la gravit\u00e0 \u00e8 estremamente debole lo spazio-tempo diviene piatto cos\u00ec da apparire totalmente, non solo localmente, come spazio di Minkowski. Per questo motivo lo spazio di Minkowski viene spesso definito come uno spazio-tempo piatto."}
{"id": "135249", "revid": "1048993", "url": "https://it.wikipedia.org/wiki?curid=135249", "title": "Aspirazione (motore)", "text": "L'aspirazione \u00e8 la prima fase del ciclo termodinamico di un motore a combustione interna e si differenzia a seconda che si tratti di un motore a due o quattro tempi.\nTale fenomeno si sviluppa durante la discesa del pistone che genera una depressione all'interno del cilindro e richiama quindi la carica di gas freschi dall'esterno. Ci\u00f2 \u00e8 chiaro perch\u00e9 l'aria esterna (comburente) \u00e8, generalmente, a pressione atmosferica e quindi maggiore della pressione presente all'interno del cilindro.\nSistemi per l'aspirazione nei motori.\nI sistemi coinvolti nell'aspirazione, ossia nel convogliare l'aria nel motore, possono essere diversi, come il carburatore,l'iniettore, la scatola dell'aria o air-box munita di filtro, il turbo e il compressore volumetrico; tutti questi sistemi sono atti a preparare l'aria in ingresso, in modo tale da avere un flusso pulito, fresco e costante nel tempo.\nLa scatola dell'aria o air-box munita di filtro \u00e8 montata su qualsiasi mezzo, dato che riesce a linearizzare i flussi d'aria evitando cos\u00ec di creare delle turbolenze, ma non \u00e8 stata presente fin dall'inizio. Infatti, fino agli anni settanta, non era stata concepita e quindi non veniva usata. Il carburatore invece \u00e8 stato subito utilizzato per miscelare benzina e aria e costituiva l'unico restringimento nell'aspirazione. Verso la fine degli anni sessanta venne inventata l'iniezione elettronica, utilizzata nelle automobili di massa dalla seconda met\u00e0 degli anni ottanta, che evita colli di bottiglia nell'aspirazione permettendo un maggior afflusso di miscela benzina-aria nel motore e un miglior rapporto della stessa, ma con una minore nebulizzazione.\nLa sovralimentazione viene utilizzata per aumentare il rendimento volumetrico del motore, infatti se prima l'aspirazione di un motore aspirato era nell'intorno di 1 bar grazie alla sovralimentazione \u00e8 possibile aumentare tale valore portando la pressione nei cilindri a valori pi\u00f9 elevati.\nAnche il turbo e il compressore volumetrico sono utilizzati per aumentare la quantit\u00e0 di miscela nei cilindri sempre grazie alla compressione della stessa, portando ad un incremento di potenza anche maggiore. Non sono presenti su tutte le auto poich\u00e9 rappresentano un altro componente da tenere in considerazione nella progettazione e nella messa a punto, inoltre sono componenti delicati e costosi che, in caso di malfunzionamneti o rotture, comprometterebbero il corretto funzionamento della vettura.\nNei motori a gasolio non sono presenti carburatori ma sono presenti iniettori, essi iniettano nel cilindro gasolio a pressione elevatissime (circa 2000 bar). L'aria necessaria alla combustione pu\u00f2 anche in questo caso essere sovralimentata.\nAspirazione nei vari motori.\nL'aspirazione varia a seconda del tipo di motore:\nProblemi legati all'aspirazione.\nI problemi legati all'aspirazione sono dati dalla difficile o impossibile aspirazione, il che \u00e8 dato quasi unicamente dal filtro dell'aria sporco o otturato o dal carburatore di dimensioni troppo ridotte. Un altro ed unico problema, presente solo nei motori sovralimentati, \u00e8 dato dalla rottura del turbo o del compressore volumetrico, rendendo quasi impossibile l'aspirazione dell'aria.\nL'inerzia della miscela ad immettersi nel cilindro \u00e8 un secondo problema che pu\u00f2 presentarsi, dopo la fase di scarico i gas combusti possiedono una certa inerzia la quale non permetterebbe lo sviluppo ideale del ciclo termodinamico. Infatti durante il ciclo termodinamico abbiamo un primo anticipo all'apertura della valvola di scarico (facendo perdere parte del lavoro di espansione, ma riducendo il lavoro di risalita del pistone) per lo scarico spontaneo e poi uno scarico forzata effettuato dal pistone durante la fase di risalita. il problema che sorgerebbe se si aprisse la valvola di aspirazione mentre la valvola di scarico \u00e8 aperta \u00e8 che la miscela tenderebbe ad immettersi nello scarico. Per ovviare a questo problema si procede ritardando la chiusura dell'aspirazione durante la fase di aspirazione e l'inizio della fase di compressione facendo anche qui calare il rendimento volumetrico ma aumentando la portata di miscela, dopo le opportune fasi si procede all'espulsione dei gas e all'anticipo di apertura della valvola di scarico."}
{"id": "135250", "revid": "254059", "url": "https://it.wikipedia.org/wiki?curid=135250", "title": "Distretto di Uster", "text": "Il distretto di Uster \u00e8 un distretto del Canton Zurigo, in Svizzera. Confina con i distretti di B\u00fclach a nord, di Pf\u00e4ffikon a nord-est, di Hinwil a sud-est, di Meilen a sud-ovest e di Zurigo a ovest. Il capoluogo \u00e8 Uster. Comprende il lago di Greifen.\nComuni.\nAmministrativamente \u00e8 diviso in 10 comuni:"}
{"id": "135259", "revid": "1318658", "url": "https://it.wikipedia.org/wiki?curid=135259", "title": "Coro (Venezuela)", "text": "Coro, il cui nome per esteso \u00e8 Santa Ana de Coro, \u00e8 una citt\u00e0 del Venezuela, capitale dello stato di Falc\u00f3n.\nStoria.\nOrigini e fondazione.\nCitt\u00e0 prossima alla costa fondata dagli spagnoli il 26 luglio (il giorno dedicato a Sant'Anna) del 1527 e per questo motivo prese il nome di Santa Ana de Coro. Coro fu il secondo stanziamento spagnolo in terra venezuelana dopo Cuman\u00e1 fondata nel 1521. La regione di Coro era abitata dalla popolazione degli indios \"Caquet\u00edos\" (probabilmente di lingua Arawak dato che in questa lingua \"Coro\" significa \"vento\") che siglarono con il fondatore della citt\u00e0 Juan de Amp\u00edes un patto di non belligeranza sottoscritto da uno dei \"cachiques\" pi\u00f9 potenti dell'epoca il \"cachique\" Manaure.\nPeriodo dei governatori tedeschi (1528-1545).\nTutta la regione coriana fu ceduta, nonostante la ferma opposizione di Juan de Amp\u00edes, il 27 marzo 1528 in concessione dall'imperatore Carlo V d'Asburgo alla famiglia Welser, banchieri bavaresi originari di Augusta, con i quali l'Imperatore aveva un grosso debito contratto per pagare le guerre italiane che azzer\u00f2 con la cessione di questo territorio ancora non sfruttato. La famiglia Welser nomin\u00f2 il 24 febbraio 1529 primo governatore Ambrosius Ehinger (chiamato dagli spagnoli \"Ambrosius Alfinger\") e la provincia prese il nome di \"Klein Venedig\" (\"Piccola Venezia\") e anche le due citt\u00e0 principali della regione: Coro e Maracaibo assunsero rispettivamente i nomi di \"Neu Augsburg\" (Nuova Augusta) e \"Neu N\u00fcrnberg\" (Nuova Norimberga).\nEhinger in seguito a problemi di salute nomin\u00f2, nel 1530, vicegovernatore Nikolaus Federmann famoso conquistador che si spinse molto in profondit\u00e0 nella terraferma venezuelana e colombiana alla ricerca del mitico \"El Dorado\".\nDa questo momento Coro divent\u00f2 la base di partenza di tutti i viaggi degli esploratori in caccia della mitica citt\u00e0. Fra i vari personaggi inviati dai Welser per questo scopo ricordiamo Philipp von Hutten e il governatore Georg von Speyer. Morto von Speyer nel 1540, von Hutten lo sostitu\u00ec nella carica ma al ritorno dalla sua ultima spedizione trov\u00f2 che gli spagnoli avevano ripreso il comando della provincia e il nuovo governatore lo fece decapitare nel 1546 insieme al rampollo dei Welser, Bartolomeo anche lui alla ricerca della citt\u00e0 d'oro.\nIn questo periodo molte navi tedesche affluirono dalle coste africane della Guinea con carichi di schiavi per farli lavorare nelle piantagioni di cacao e di canna da zucchero che sorgevano nella pianura e nella \"Sierra coriana\".\nIl missionario spagnolo Bartolom\u00e9 de Las Casas scrisse a proposito della dominazione dei governatori tedeschi in una relazione richiestagli direttamente dall'Imperatore Carlo:\nLa prima capitale (1545-1578).\nMa i Welser non rispettarono gli antichi patti con il \"cacique\" Manaure, e dopo una ribellione degli indios, a causa delle condizioni in cui erano trattati dai tedeschi, Coro ritorn\u00f2 nel 1545 nelle mani degli spagnoli che ne fecero la prima capitale della \"Provincia del Venezuela\" (inizialmente denominata \"Provincia di Coro\").\nDal 1531 gli spagnoli avevano insediato a Coro il primo vescovato dell'America del Sud che comprendeva tutto il territorio del Venezuela e soltanto nel 1637 fu trasferito a Caracas. Fra i vescovi coriani pi\u00f9 famosi ricordiamo Rodrigo de Bastidas, figlio dell'omonimo conquistador fondatore della citt\u00e0 di Santa Marta, oggi una delle principali citt\u00e0 della Colombia.\nLa guerra contro i pirati (sec. XVII).\nData la sua vicinanza al mare Coro fu sottoposta pi\u00f9 volte alle scorrerie dei pirati. La pi\u00f9 rovinosa fu il saccheggio della costa venezuelana guidata dal corsaro Sir Christopher Myngs nel 1659 nel corso della Guerra anglo-spagnola durante la quale, oltre a Coro, furono saccheggiate anche le citt\u00e0 di Cuman\u00e1 e Puerto Cabello. Questa scorreria frutt\u00f2 a Myngs ben un quarto di milione di libbre d'oro, oltre a numerosi chili di cacao e perle. Per questo motivo gli spagnoli avevano ritenuto, sin dal 1578, pi\u00f9 sicuro spostare la capitale della provincia venezuelana da Coro a Caracas.\nLa rivolta degli schiavi (1795-1796).\nIl 10 maggio 1795 a Curimagua nelle montagne prospicienti la citt\u00e0 di Coro, fu organizzata una rivolta contro lo schiavismo guidata dallo \"zambo\" (ovvero sanguemisto nero-indio) Jos\u00e9 Leonardo Chirino e dall'ex schiavo nero Jos\u00e9 Caridad Gonz\u00e1lez. Il 15 maggio un gruppo di 350 schiavi liberati attaccarono Coro. Ma questo tentativo fu prontamente represso dagli spagnoli. Chirino dopo tre mesi di latitanza nelle montagne della \"Sierra coriana\" fu catturato il 1\u00ba agosto e trascinato a Caracas dove venne processato per sovversione, torturato e poi decapitato il 10 dicembre 1796.\nQuesta rivolta, ispirata a quella degli schiavi haitiani a Santo Domingo del 1791 e altri focolai di rivolta come quello degli schiavi di Cura\u00e7ao, prevedeva l'istituzione di una repubblica indipendente sul modello della Francia rivoluzionaria le cui idee da tempo circolavano tra le isole dei Caraibi, ed \u00e8 per questo che viene considerata il primo tentativo indipendentista e repubblicano nelle colonie spagnole del Sud America. Oggi questa rivolta \u00e8 stata storicamente rivalutata grazie al presidente meticcio Hugo Ch\u00e1vez. A questo personaggio \u00e8 intitolato l'aeroporto di Coro.\nLe guerre d'Indipendenza (1806-1821).\nDurante le guerre per l'indipendenza dalla Spagna, Coro fu la prima citt\u00e0 conquistata dalle truppe ribelli del generale Francisco de Miranda, sbarcate nel porto coriano de \"La Vela de Coro\" il 1\u00ba agosto 1806. Il 3 agosto per la prima volta fu innalzato, in terra venezuelana, il tricolore mirandino, predecessore delle bandiere della Grande Colombia. Il tentativo indipendentista di Miranda, accolto con ostilit\u00e0 dalla popolazione, fall\u00ec e dopo neanche due settimane, il 13 agosto, i volontari indipendentisti lasciarono di nuovo Coro in mano spagnola.\nCoro fu una delle ultime citt\u00e0 venezuelane ad aderire alla Guerra d'Indipendenza, anzi rifiut\u00f2, insieme al territorio di Maracaibo, di entrare a far parte della \"Prima Repubblica\" fondata il 19 aprile 1810 e costitu\u00ec il pi\u00f9 importante punto d'appoggio per le truppe spagnole impegnate contro i ribelli di Sim\u00f3n Bol\u00edvar. Da Coro part\u00ec infatti la cosiddetta \"Controrivoluzione Monarchica\" che nel 1812 riport\u00f2 Caracas nelle mani degli spagnoli e costrinse Bolivar alla fuga in Colombia.\nCoro rimase \"realista\" fino al 3 maggio del 1821 quando fu liberata da un gruppo di indipendentisti guidati dall'eroina Josefa Camejo. Il gruppo indipendentista depose, in quello stesso giorno, il governatore spagnolo e i coriani attesero le truppe del generale Rafael Urdaneta, che, partendo dalla Gran Colombia, avevano conquistato Maracaibo e, marciando verso est, entrarono a Coro gi\u00e0 liberata dai patrioti da alcuni giorni.\nIl \"Barrio Colonial\".\nCoro oggi si distingue per le caratteristiche case in stile coloniale del cosiddetto \"Barrio Colonial\", e per i colori vivaci che vanno dal rosso al giallo ocra con i quali sono dipinti gli edifici che fanno parte del centro storico, intatti nel proprio fascino immutato. Anche le sue stradine tipiche, le costruzioni barocche come la Cattedrale e la chiesa di \"San Francisco\", le cosiddette \"casone\", tra le quali la \"Casa del Sol\", e la \"Casa de Hierro\" conferiscono alla citt\u00e0 un'atmosfera vetusta e nobile.\nLa comunit\u00e0 ebraica.\nFra le case del Barrio Colonial quella della famiglia Senior ha una storia particolare perch\u00e9 denuncia la presenza di una comunit\u00e0 ebraica a Coro, in quanto trasformata in sinagoga.\nNel 1827 una comunit\u00e0 di mercanti ebrei di Cura\u00e7ao, isola delle Antille Olandesi che si trova di fronte alla costa venezuelana, decisero di trasportare in terraferma i loro commerci. Si stanziarono a Coro, ma la popolazione locale non vide di buon occhio l'espansione e l'arricchimento di questa comunit\u00e0. Nel 1832 le autorit\u00e0 locali misero allora delle nuove tasse sui commerci degli ebrei. Queste servirono per finanziare la guarnigione militare e per l'arricchimento personale dei nuovi \"caudillos\" subentrati agli spagnoli dopo le guerre d'indipendenza.\nNel 1855, squadre di cittadini coriani aggredirono la comunit\u00e0, la quale, nonostante le proteste del Governo Olandese, si imbarc\u00f2 di nuovo per Cura\u00e7ao abbandonando definitivamente Coro ma lasciando un monumentale cimitero ebraico, il primo dell'America latina, costruito nel 1832 dal ricco commerciante Joseph Curiel che acquist\u00f2 questo terreno per seppellirvi la figlia morta a otto anni e che in seguito divenne il luogo di sepoltura dei suoi correligionari.\nAncora oggi il \"Cementerio Judio\" \u00e8 uno dei monumenti pi\u00f9 visitati della citt\u00e0.\nIl deserto de Los M\u00e9danos.\nCoro si trova a ridosso del deserto de \"Los M\u00e9danos\", l'unico territorio venezuelano che la divide dalla penisola di Paraguan\u00e0, da tempo area protetta (\"Parque nacional M\u00e9danos de Coro\").\nFu dichiarata nel 1950 monumento nazionale, e patrimonio dell'umanit\u00e0 dall'UNESCO nel 1993.\nGeografia fisica.\nClima.\nCoro \u00e8 una citt\u00e0 con clima desertico-subtropicale mitigato dalla vicinanza al mare dei Caraibi e dai venti costanti, con lunghi periodi di siccit\u00e0 e piovosit\u00e0 molto scarsa che raggiunge una media di 382\u00a0mm/anno. La maggior parte delle piogge si registrano tra ottobre e dicembre. La temperatura media \u00e8 di 27,8\u00a0\u00b0C, con minime di 24\u00a0\u00b0C e massime di 32\u00a0\u00b0C. Si caratterizza per la grande forza dei venti, che registrano velocit\u00e0 superiori ai 35\u00a0km/h, da qui il suo nome indigeno \"Coro\" che significa \"vento\"."}
{"id": "135262", "revid": "767487", "url": "https://it.wikipedia.org/wiki?curid=135262", "title": "Yoknapatawpha", "text": "Yoknapatawpha (pronuncia \"ioknapatofa\") \u00e8 una contea immaginaria del sud degli Stati Uniti con capitale, altrettanto immaginaria, Jefferson, dove lo scrittore statunitense William Faulkner (Premio Nobel per la letteratura nel 1949) ha ambientato molti dei suoi romanzi e racconti. Di fatto \u00e8 sovrapponibile alla, realmente esistente, contea di Lafayette (Mississippi), con capitale Oxford. Nei suoi primi scritti la contea si chiamava \"Yocona\", poi pi\u00f9 tardi cambi\u00f2 nome in Yoknapatawpha.\nRomanzi, racconti e testi teatrali di William Faulkner ambientati nella Contea di Yoknapatawpha.\nIn ordine di cronologia interna al flusso narrativo:"}
{"id": "135263", "revid": "1543377", "url": "https://it.wikipedia.org/wiki?curid=135263", "title": "Carnevale di Massafra", "text": "Il Carnevale di Massafra - Magia dello Jonio \u00e8 una manifestazione carnascialesca, tra le pi\u00f9 importanti della Regione Puglia, che si svolge con cadenza annuale nella citt\u00e0 di Massafra, in provincia di Taranto.\nConsiderato uno dei pi\u00f9 festosi, a differenza di altri carnevali la maggior parte del percorso della sfilata dei carri non \u00e8 transennata e cittadini e forestieri possono partecipare direttamente all'animazione e al divertimento.\nIl governo italiano lo ha riconosciuto come uno dei \"Carnevali storici\" d'Italia.\nStoria.\nLe origini.\nIl Carnevale di Massafra inizia per tradizione plurisecolare il 17 gennaio, giorno in cui ricorre la festa di Sant'Antonio abate, da cui deriva il detto popolare: \nIn questa giornata, i contadini, i massari e le donne di casa conducevano il proprio bestiame all'annuale cerimonia della benedizione degli animali domestici e da lavoro, che veniva impartita nello spiazzo antistante l'antica chiesa rupestre di Sant'Antonio abate, di propriet\u00e0 del Capitolo, che prima della costruzione dell'Ospedale Pagliari, si trovava in aperta campagna, fuori le porte dell'abitato.\nUn giorno di festa rispettato da tutti, allietato da manifestazioni popolari come l'accensione del fal\u00f2 nelle strade, il \"tiro al caciocavallo\" sullo spalto orientale della Gravina di San Marco e il gioco della Cuccagna: nella serata stessa poi, in casa del vincitore della cuccagna, si banchettava e \"si menava la scianghe\", come allora si intendeva dire per quei balli troppo focosi.\nDal 17 gennaio in poi, le feste si ripetevano a ritmo serrato tutte le domeniche e i gioved\u00ec di carnevale, ognuno dei quali assumeva un proprio nome ed un particolare significato. Si avevano cos\u00ec: il \"gioved\u00ec dei monaci\", il \"gioved\u00ec dei preti\", il \"gioved\u00ec dei cornuti\" (o degli sposati) e per ultimo il \"gioved\u00ec dei pazzi\" (o dei giovani). Seguiva il \"gioved\u00ec della cattiva\" (cio\u00e8 della vedova), che coincideva con il primo gioved\u00ec di Quaresima.\nFino alla seconda met\u00e0 del XX secolo, era consuetudine tra monaci e preti festeggiare il \"proprio\" gioved\u00ec, scambiandosi un cordiale invito a pranzo, mentre in quello \"dei cornuti\" si festeggiava con un lauto pranzo nell'ambito familiare, con \"salsizze arrestute\" (salsicce alla griglia) e vino in quantit\u00e0.\nNel \"gioved\u00ec dei pazzi\", la festa esplodeva in tutta la sua magnificenza nelle piazze e nei vicoli. I giovani rientravano con qualche ora di anticipo dal lavoro e si mascheravano imitando coppie di sposi, gobbi, \"sciancati\" e, uscendo di casa, facevano il rituale giro per le famiglie. Il porta-maschere ed altri amici in borghese facevano corona cantando:\nParticolare era la battaglia a suon di cannellini e fagioli lanciati dai \"Signori\" sulle carrozze, a cui rispondevano i \"borghesi\" a piedi con arance e mazzi d'insalata e tutto quello che gli erbivendoli avevano sulle panche.\nAncora pi\u00f9 caratteristica era la processione dei \"felpaioli\" che, incappucciati e salmodiando scurrilit\u00e0, portavano in spalla \"Sant'Accione\", rappresentato da Giovanni Franchino detto \"Piciunno\", che riceveva omaggi gastronomici dai beccai del tempo.\nSant'Accione sfilava di domenica lasciando il posto il marted\u00ec alla sfilata dei carrettieri, capeggiati da Vincenzo \"il Tarantino\", che portavano in processione un carnevale in fin di vita, raccogliendo doni e cibarie da negozi, cantine e caff\u00e8. Il trionfante corteo, armato di siringhe e clisteri, era aperto da un caratteristico gruppo con vasi da notte pieni di \"brasciole\" (involtini di carne) e \"polpette de cavadde\" (polpette di carne di cavallo) che venivano mangiati con le mani, offrendoli anche ai numerosi forestieri che affollavano le vie del paese, e cantava in coro:\nche tradotto significa:\nIl Carnevaletto.\nCome attestano alcuni documenti settecenteschi della Confraternita massafrese del Sacramento, si usava celebrare il \"Carnevaletto\", che consisteva in un rito riparatorio di tre giorni per chiedere perdono a Ges\u00f9 per le offese arrecategli durante il carnevale.\nSi annoverano, inoltre, le processioni notturne a scopo di penitenza, indette intorno agli anni venti per tutti i gioved\u00ec di Quaresima dal passionista a riposo P. Vincenzo Martucci e dal giovane Luigi Russo, nonch\u00e9 quelle dei venerd\u00ec di marzo, che si svolgevano nella gravina della Madonna della Scala, con la visita alle tre cappelle dei \"Crucifissi\".\nIl primo gioved\u00ec di Quaresima era riservato, come gi\u00e0 detto, ai vedovi e alla vedova, quando la carne era ormai a stecchetto e le macellerie erano chiuse. Si racconta di come una vedova andasse in beccheria per comprare la carne, trovando che tutto era esaurito: un'allusione alle ristrettezze che devono coronare il resto della vita di una povera donna ridotta allo stato vedovile.\nLa nascita dell'odierno Carnevale.\nNel 1951, alla vigilia della Quaresima, alcuni giovani massafresi organizzarono uno scherzo: affissero dei manifesti che annunciavano una corrida per l'ultima domenica di carnevale nell'allora piazza principale della citt\u00e0 e il giorno dell'evento, con i cittadini preoccupati perch\u00e9 ignari della beffa, si present\u00f2 un bizzarro corteo, con un toro di cartapesta sorretto da due ragazzi, quadrillas, un matador, un veterinario in camice bianco e picadores a cavallo di manici di scopa.\nL'anno successivo, il 24 e 26 febbraio si tenne un primo concorso a premi di gruppi mascherati: risultarono vincitori i quaranta elementi della filodrammatica \"Goldoni\" con \"L'Imperatore di Capri\".\nInfine, nel 1953 il Comune di Massafra organizz\u00f2 la prima edizione del Carnevale massafrese, con la tradizionale sfilata dei carri.\nEventi recenti.\nTra gli anni Novanta e gli inizi del nuovo secolo, il Carnevale di Massafra ha visto accentuarsi sempre pi\u00f9 la vis polemica tra carristi e Amministrazione comunale a causa dell'assenza di strutture idonee alla costruzione e al ricovero dei carri allegorici. \nNumerose sono state le manifeste espressioni di malcontento: nello specifico, lo sciopero della cartapesta proclamato dall'ass. \"Chiacchiere e Frutte\" nel 2004, il movimento \"Tivotose\" per far sottoscrivere agli allora candidati Sindaco la promessa della posa della prima pietra della Cittadella nei primi 100 giorni di governo nel 2006 e infine l'imponente sciopero organizzato dall'associazione dei carristi nel 2010.\nIn occasione del cinquantesimo anniversario della manifestazione, l'edizione del 2003 fu associata alla Lotteria Italia.\nAlcuni carristi negli ultimi anni si sono \"trasferiti\" al Carnevale di Viareggio, raggiungendo buoni risultati. La manifestazione massafrese, oltremodo, sta suscitando sempre maggior attenzione e interesse anche a livello nazionale, con il riconoscimento del Carnevale di Massafra tra i \"Carnevali storici d'Italia\" ammessi a finanziamento dal Mibact nel 2016.\nLa preparazione dei carri.\nIl processo di allestimento dei carri \u00e8 abbastanza complesso e dura all'incirca 4-5 mesi.\nLa prima fase \u00e8 quella della creazione di una forma in argilla: bisogna dare alla forma tutti i minimi dettagli, senza trascurare nulla in modo da farla divenire caratteristica.\nQuando la forma d'argilla \u00e8 completa, essa viene ricoperta di olio e su di essa viene colato il gesso, sul quale, dopo che si sar\u00e0 raffreddato e che verr\u00e0 cosparso di olio, verr\u00e0 fatta aderire la cartapesta.\nLa carta utilizzata per la cartapesta \u00e8 quella dei quotidiani, imbevuta di una colla prodotta con acqua e farina: la carta viene divisa in strisce sottili e viene fatta aderire al calco. Appena sar\u00e0 asciugata, la cartapesta viene staccata dal calco e assemblata con l'aiuto di cartoncini e colla a caldo.\nDopo questo passaggio, il \"pupo\" \u00e8 rivestito di cartacemento, dopodich\u00e9 \u00e8 pronto per essere dipinto ed infine lucidato.\nLe strutture: il progetto della Cittadella del Carnevale.\nAd oggi, il Carnevale di Massafra non dispone di strutture idoneamente progettate e utilizzabili per la realizzazione delle opere carnascialesche, ma sono stati diversi gli interventi e le polemiche divampate per la risoluzione della problematica. La richiesta insistente della costruzione della \"Cittadella del Carnevale\" ha ispirato diversi carri allegorici negli anni, come \"Dal romanzo di Alessandro Manzoni, ecco a voi i promessi capannoni\" nel 1994 e \"L'illusione continuer\u00e0\" nel 1995 dei fratelli Bruno e Mimmo Fumarola, \"Dateci spazio\" di Festa e D'Aniello nel 1994, \"La storia infinita\" dell'Art Project 3D nel 1996.\nNel 2004 i cartapestai appartenenti all'Associazione \"Chiacchiere e Frutte\" indissero uno sciopero realizzando solo un gruppo mascherato, in cartone e legno, lamentando il ritardo del pagamento dei premi ai carristi vincitori e la mancanza di strutture idonee per la realizzazione dei carri allegorici.\nL'anno successivo, l'allora Sindaco Giuseppe Cofano consegn\u00f2 ai cartapestai in comodato d'uso i locali dell'ex Macello Comunale, ormai dismesso da anni. Tali strutture, utilizzate sino al 2016, sono sempre state carenti nel rispetto delle norme di sicurezza e di igiene, risultando inoltre di dimensioni insufficienti per ospitare le strutture dei carri, per la maggior parte dunque realizzate all'aperto, con tutti i rischi dell'esposizione alle intemperie.\nNel 2006, in occasione delle elezioni comunali, i cartapestai lanciarono la proposta \"Ti voto se\", con cui si chiedeva ai candidati sindaco aderenti di promettere, in caso di vittoria, la posa della prima pietra della \"Cittadella del Carnevale di Massafra\" entro i primi 100 giorni di amministrazione. La promessa non fu per\u00f2 mantenuta.\nNel 2008 fu costituita una societ\u00e0 consortile tra Amministrazione e cartapestai a cui fu affidata la gestione delle edizioni del Carnevale, con l'obiettivo anche di preparare le basi per la costruzione della futura Cittadella.\nNell'autunno del 2009 i carristi, in vista dell'edizione imminente del Carnevale, paventarono l'ipotesi di uno sciopero generale della cartapesta, qualora non fossero stati ascoltati sulla manutenzione e sul rinnovo del comodato d'uso delle strutture dell'ex Macello Comunale, sul progetto della futura Cittadella e sull'aumento dei premi in palio. L'amministrazione comunale, dopo una prima sembianza di pacificazione e l'intervento della Provincia, non raggiunse un accordo e coinvolse altre realt\u00e0 cittadine, in primis le Scuole, nella realizzazione della sfilata carnascialesca: i cartapestai non realizzarono dunque alcun carro, eccetto un carrista, la cui opera per\u00f2 sub\u00ec ingenti danni a causa di un incendio ad opera di ignoti due giorni prima della sfilata.\nA fine 2010, a pochi mesi dalle elezioni amministrative, il Comune di Massafra partecip\u00f2 al Bando della Regione Puglia \"Il mondo che vorrei\" per il recupero ambientale di cave dismesse di propriet\u00e0 pubblica, individuando una cava di tufo inutilizzata, nel nascente quartiere \"Belvedere\" e accanto ad un parco pubblico cittadino, da adibire a spazio per la costruzione dei capannoni della Cittadella del Carnevale. La finalit\u00e0 del Bando, tuttavia, era ben diversa e il progetto fu escluso dalla graduatoria finale sia dalla Regione poco prima delle votazioni, nell'aprile 2011, sia dal TAR di Lecce, nel merito del ricorso del Comune contro il provvedimento, nel dicembre successivo.\nNel settembre 2011 si pavent\u00f2 l'ipotesi di un nuovo sciopero della cartapesta per l'edizione del 2012, dinanzi al ritardo del saldo dei premi assegnati nel concorso appena passato. A pochi mesi dalla sfilata fu per\u00f2 raggiunto un accordo con l'Amministrazione comunale e il Carnevale, seppur con soli 5 carri allegorici di dimensioni \"ridotte\", si svolse regolarmente, prevedendo anche la possibilit\u00e0 di un'aggiuntiva edizione estiva, che per\u00f2 non ebbe luogo: secondo gli accordi, il Sindaco provvide al saldo richiesto dei premi in denaro, la societ\u00e0 consortile fu liquidata a giugno 2012 per far spazio ad un nuovo ente indipendente dalla politica a cui affidare l'organizzazione della manifestazione, tuttora ancora non costituito, e fu promesso l'impegno nel reperire Fondi europei per la realizzazione della Cittadella.\nNel luglio 2014 il Consiglio Comunale approv\u00f2 il Piano di alienazione degli immobili, con cui si prevedeva di vendere i locali dell'ex Macello Comunale, insieme ad un altro ex mattatoio, per accantonare le prime somme per la costruzione della Cittadella del Carnevale.\nIl Piano \u00e8 stato nuovamente approvato nel 2015 e la successiva Amministrazione eletta, nel dicembre 2016, ha indetto con determina dirigenziale la procedura di alienazione degli immobili di via La Rotonda, avviando quindi l'asta pubblica che per\u00f2, anche dopo un rinnovo della gara, and\u00f2 deserta.\nContestualmente, il Comune individu\u00f2, tra novembre e dicembre 2016, tramite avviso pubblico, due capannoni industriali di propriet\u00e0 privata, da affittare a proprie spese, nel territorio comunale per consegnare nuovi spazi pi\u00f9 grandi e idonei ai cartapestai, decidendo insieme a questi, per l'edizione 2017, di far slittare la sfilata dei carri allegorici nel mese di luglio.\nIl 14 luglio 2020 il Consorzio ASI di Taranto eman\u00f2 un avviso pubblico per l'acquisizione di immobili da convertire nella Cittadella del Carnevale.\nIl 26 maggio 2021 il Sindaco Fabrizio Quarto annuncia la stipula del contratto tra il Consorzio ASI e la Regione Puglia per l'acquisto di un'area situata nella Zona Industriale massafrese, a ridosso della Strada statale 7 Via Appia con 3200 mq di capannoni, 20500 mq di aree libere e piazzale e un centro direzionale.\nLa sfilata.\nLe sfilate si svolgono la sera dell'ultima domenica di carnevale e del marted\u00ec grasso.\nA partire dal 2015, la domenica mattina precedente e nella mattinata dello stesso giorno della prima sfilata, ha luogo il corso mascherato dei bambini delle scuole dell'infanzia e delle scuole primarie.\nLa Morte del Re Carnevale.\nAl termine della sfilata dei carri allegorici, si svolge l'antica tradizione del corteo funebre del Re Carnevale, che alcuni storici locali fanno risalire ai primi del Novecento.\nNella serata del marted\u00ec grasso, prendeva forma il corteo dei carrettieri, dei felpaioli, dei conciapelli e dei fornai che animavano l'ultimo giorno di baldoria, per cui la fine del Carnevale annunciava il ritorno al lavoro dei numerosi braccianti agricoli, che ritornavano nelle campagne calabresi e lucane, e l'inizio della Quaresima.\nEra usanza tra i conciapelli, i fiscolai e i fornai, portare in corteo in lussuose bare il Carnevale \"moribondo\", che veniva chiamato \"Juann\" (Giovanni), forse in ricordo di Giovanni Carnevale, animatore delle prime manifestazioni massafresi nella prima met\u00e0 dell'Ottocento.\nSimilmente faceva il \"quattroruote\" di \"Fafuoco\" con a carico un grosso fantoccio di paglia in abiti da campagnolo. Il corteo era preceduto da una fila interminabile di finti confratelli, preti e fedeli con lampade e torce accese.\nDietro il feretro, procedevano le sghignazzanti accompagnatrici di \"Rosa\", moglie del Carnevale. La fanfara minore di Domenico Franchino accompagnava con le sue musiche i cortei.\nA mezzanotte i lugubri rintocchi della chiesa di Santa Maria di Costantinopoli (abbattuta nel 1929) segnavano la morte del Carnevale, il cui \"corpo\" veniva bruciato o gettato nella gravina. Il ricordo amaro delle baldorie \u00e8 testimoniato dalla strofetta che si recitava all'indomani:\nche tradotto in Italiano suona cos\u00ec:\nDopo quasi mezzo secolo di stop, dalla 50\u00aa edizione del 2003 il tradizionale corteo funebre viene celebrato nuovamente. La manifestazione viene organizzata dall'Associazione culturale \"Terra di Puglia\" e dal locale Istituto tecnico industriale \"Edoardo Amaldi\", con il patrocinio dell'Assessorato allo Spettacolo del Comune di Massafra. Una Tradizione che nel 2013 \u00e8 stata rimossa.\nLe maschere.\nLe maschere ufficiali del Carnevale di Massafra sono Gibergallo e Lu Pagghi\u00f9s\u00eb. Il primo \u00e8 un allegro pagliaccio vestito con un frac nero e un gallo al guinzaglio, il secondo \u00e8 lo stereotipo del contadino massafrese, con al seguito una bisaccia e una cupa cupa.\nLa loro designazione ha avuto un iter lungo e complesso: nel 2003 la \"Fondazione Carnevale di Massafra\" propose, dopo concorso pubblico, di proclamare \"Lu pagghius\u00eb\" quale maschera ufficiale del Carnevale, mentre nel 2005 l'allora sindaco di Massafra, Giuseppe Cofano, annunci\u00f2 in una conferenza stampa che il Gibergallo sarebbe stata la maschera ufficiale.\nSolo nel novembre 2008, il consiglio comunale deliber\u00f2 che entrambi i personaggi fossero riconosciuti come maschere ufficiali del Carnevale massafrese."}
{"id": "135266", "revid": "767487", "url": "https://it.wikipedia.org/wiki?curid=135266", "title": "47 Aglaja", "text": "47 Aglaja (\"a-glye'-a\", in italiano 47 Aglaia o 47 Aglea) \u00e8 un grande e scuro asteroide della fascia principale.\nAglaja fu scoperto da Karl Theodor Robert Luther il 15 settembre 1857 dall'Osservatorio di D\u00fcsseldorf (situato nel distretto urbano di Bilk) in Germania, di cui era direttore dal 1851.\nFu battezzato cos\u00ec in onore di Aglaia, una delle tre Grazie della mitologia greca, personificazione dello splendore; le altre due Grazie sono Talia (vedi l'asteroide 23 Thalia) ed Eufrosine (vedi 31 Euphrosyne)."}
{"id": "135267", "revid": "6340", "url": "https://it.wikipedia.org/wiki?curid=135267", "title": "Carnevale massafrese", "text": ""}
{"id": "135269", "revid": "6340", "url": "https://it.wikipedia.org/wiki?curid=135269", "title": "Carnevale Massafrese", "text": ""}
{"id": "135271", "revid": "767487", "url": "https://it.wikipedia.org/wiki?curid=135271", "title": "Alessandro Russo", "text": "Biografia.\nNasce a Roma da madre greca e da padre siciliano, inizia a suonare la chitarra intorno ai quindici anni, le sue prime esperienze musicali sono nell'ambito della musica rock e blues, soprattutto nel segno di Jimi Hendrix.\nAttorno al 1980 si avvicina al jazz dopo aver scoperto la musica di Django Reinhardt che sar\u00e0 fondamentale per la sua evoluzione artistica.\nNel 1985 si trasferisce in Francia dove suona swing e bal musette.\nNel 1987 torna in Italia e fonda con Jacopo Benci il gruppo \"Le Quintette\", che diverr\u00e0 nel 1988 Les Hot Swing, quartetto ispirato al Quintette du Hot Club de France dello stesso Reinhardt.\nAll'inizio degli anni novanta, Alessandro Russo e Jacopo Benci affiancano a Les Hot Swing un gruppo rock: gli \"Electric Pudding\", in cui suonano principalmente brani originali dei due leader con la partecipazione di vari strumentisti.\nNel 1994 si trasferisce in Germania e dopo aver collaborato con diversi musicisti tedeschi si inserisce nel gruppo inglese \"Ol\u00e9\" insieme a Paul Morocco. Compie per un triennio tourn\u00e9e in Europa e in Asia nel ruolo di chitarrista e attore.\nNel 1996 compone ed esegue due brani per l'Antologia della Chitarra Jazz in Italia, raccolta nella quale compare fra gli altri un brano composto ed eseguito da Franco Cerri.\nNel 1999 entra a far parte di \"The Original No Smoking Jazz Band\" che ospita in due brani Renzo Arbore e Gigi Proietti.\nPur continuando l'attivit\u00e0 con Les Hot Swing, nel 2000 Alessandro Russo fonda la \"Alessandro Russo Band\", dal 2012 \"ARB Trio\", gruppo con il quale approda alla sperimentazione di nuovi linguaggi, evocativi sia del suo passato musicale che delle sue origini.\nNel 2003 viene chiamato a collaborare con le Boop Sisters per esibizioni dal vivo e per la realizzazione del loro primo album. Nel 2004 con la storica formazione de Les Hot Swing incide un nuovo album composto in prevalenza da brani originali.\nNel 2006 Alessandro Russo, gi\u00e0 membro del gruppo, pubblica con I Circolabili un album di brani originali. Nello stesso anno collabora nuovamente con le Boop Sisters nel secondo album della formazione.\nNel 2008 torna a omaggiare Django Reinhardt con il quartetto acustico Scaramanouche pubblicando un album di brani originali. Nel 2010, in occasione del trentesimo anniversario dell'elezione di Marguerite Yourcenar ad Accademica di Francia, in seno a un progetto letterario di Maria Luisa Spaziani, Alessandro Russo compone e interpreta il commento musicale al video \"La certezza di esistere, Memorie di Adriano\".\nNel 2012 partecipa alla realizzazione del dvd live di Francesca Ciommei con numerosi artisti. Nel 2014 realizza con ARB Trio l'album \"Egeo\", interamente composto di brani originali."}
{"id": "135272", "revid": "438678", "url": "https://it.wikipedia.org/wiki?curid=135272", "title": "Lucia Annunziata", "text": "Biografia.\nNata a Sarno, in provincia di Salerno, all'et\u00e0 di tredici anni si trasferisce con la famiglia nel capoluogo di provincia, dove frequenta il locale Liceo Classico Torquato Tasso. Una volta diplomata, frequenta l'Universit\u00e0 degli Studi di Napoli prima, ed in seguito quella di Salerno, dove consegue la laurea in filosofia con una tesi sui contributi statali per il sud e il movimento operaio. \u00c8 stata insegnante presso le Scuole Medie di Teulada (in Sardegna) dal 1972 al 1974. Giornalista professionista dal 1976, corrispondente dagli Stati Uniti prima per \"il manifesto\" e poi per \"La Repubblica\", per cui segue dal 1981 al 1988 gli eventi nell'America centrale e nell'America latina: la rivoluzione sandinista in Nicaragua, la guerra civile salvadoregna, l'invasione dell'isola di Grenada da parte dagli Stati Uniti d'America, la caduta del regime haitiano di Baby Doc Duvalier e il terremoto in Messico.\nPer \"la Repubblica\" diventa corrispondente dal Medioriente, con base a Gerusalemme. Passa al \"Corriere della Sera\" nel 1993 e torna in USA. Nel corso del 1995 torna in Italia e approda alla televisione, su Rai 3, con il programma \"Linea tre\". Dal 1996 al 1998 \u00e8 direttrice del TG3. Nel 2000 fonda e dirige l'agenzia di stampa APBiscom, societ\u00e0 che nasce dalla Associated Press ed Ebiscom. Il 13 marzo 2003 diventa Presidente della Rai, incarico che mantiene fino al 4 maggio 2004, data delle sue dimissioni. \u00c8 stata la seconda donna presidente della Rai, dopo Letizia Moratti (nel 1994).\nDal 2004 \u00e8 editorialista de \"La Stampa\". L'anno dopo torna in Rai per condurre su Rai 3 il programma \"In \u00bd h\", che va in onda nel primo pomeriggio della domenica e prevede l'intervista ad un personaggio pubblico per discutere dell'argomento che ha avuto maggior risalto nelle cronache durante la settimana; tale programma \u00e8 ancora in onda nel 2021, in versione prolungata titolata \"Mezz'ora in pi\u00f9\". \u00c8 direttrice responsabile di Aspenia, la rivista di Aspen Institute Italia, dove \u00e8 membro dell'esecutivo. Ha scritto i libri: \"Bassa intensit\u00e0\" (ed. Feltrinelli), sul Salvador; \"La crepa\" (ed. Rizzoli), sulla frana di Sarno nel 1998; \"No\" (ed. Donzelli), contro la seconda guerra in Iraq; \"1977\" (ed. Einaudi), sul movimento giovanile del 1977. Ha ricevuto vari premi giornalistici, tra cui il Premiolino (il pi\u00f9 importante riconoscimento giornalistico italiano) e il Saint Vincent.\nNel 1993 le viene assegnata dalla Universit\u00e0 di Harvard la borsa di studio \"Nieman\". Il 13 marzo 2006, durante la campagna elettorale per le elezioni politiche del 2006, \u00e8 protagonista a \"In \u00bd h\" di un diverbio con l'allora Presidente del Consiglio Silvio Berlusconi che causa l'abbandono della trasmissione da parte dell'allora premier. Il 15 gennaio 2009 ha partecipato alla trasmissione \"AnnoZero\" polemizzando con il conduttore Michele Santoro, accusandolo di aver impostato una trasmissione troppo filo-palestinese; in seguito all'accesa discussione abbandona lo studio dopo essere stata apostrofata da Santoro che ha definito \"fesserie\" le sue critiche.\nDal 28 marzo 2011 conduce su Rai 3 la trasmissione \"Potere\" che si articola in 6 puntate della durata di un'ora. Sposata con il giornalista statunitense Daniel Williams, ha una figlia, Antonia. Lucia Annunziata \u00e8 atea; il 23 febbraio 2012, durante la trasmissione su internet \"Servizio Pubblico\", condotta da Michele Santoro, Lucia Annunziata dichiara: \"Adriano Celentano ha il diritto di dire quello che vuole e lo avrei difeso anche se avesse detto che i gay sono da mandare al campo di sterminio\". Da settembre 2012 a gennaio 2020 \u00e8 la direttrice de \"L'Huffington Post Italia\" (poi ribattezzato \"HuffPost Italia\"). Nel gennaio 2013 conduce il programma televisivo, \"Leader\", che viene chiuso dopo quattro puntate.\nNel 2014 le \u00e8 stato conferito presso la Camera dei Deputati il Premio America della Fondazione Italia USA.\nNel 2018 ha conseguito, presso il Consolato Generale degli Stati Uniti d'America a Firenze, il Premio giornalistico Amerigo.\nDall'8 gennaio 2019 entra a far parte della trasmissione Tg Zero su Radio Capital ogni giorno dalle 18. \n Il 21 gennaio 2020 la Annunziata lascia la direzione di \"HuffPost Italia\" e il Gruppo GEDI, adducendo l'acquisto del gruppo da parte di Exor come motivazione.\nControversie.\nNel 2008 \u00e8 al centro di una polemica relativa a dei compensi ricevuti dall'Eni ritenuti sproporzionati rispetto al lavoro svolto, tanto da insinuare dubbi sulla sua imparzialit\u00e0. La polemica, lanciata da Beppe Grillo nel corso di un comizio a Piazza Armerina e proseguita sul web, ha per oggetto il compenso di 150.000 euro per quattro numeri della rivista internazionale \"Oil\" (pubblicazione trimestrale diffusa da Eni) ricevuti da Annunziata nel ruolo di coordinatrice e un altro compenso di 150.000 euro per la partecipazione alla stesura di un testo teatrale su Enrico Mattei, sempre finanziato da Eni. Annunziata si \u00e8 difesa tramite un comunicato stampa annunciando querela nei confronti di Grillo e dichiarando altres\u00ec di non essere pi\u00f9 coordinatrice della rivista \"Oil\". Alcuni blogger hanno fatto notare inoltre la partecipazione della giornalista, in rappresentanza dell'Eni, al Congresso Mondiale dell'Energia del 2010 e il fatto che l'Huffington Post, rivista online della cui edizione italiana era all'epoca direttrice, veda tra i principali finanziatori l'Eni stessa, con circa 1 milione di dollari.\nNel 2013 in seguito alle polemiche per l'accusa di essere \"impresentabili\" rivolta da Annunziata al segretario del PdL Angelino Alfano durante la sua trasmissione \"In \u00bd h\", il senatore PdL Nitto Palma ha ricordato come Annunziata abbia dovuto chiedere una sanatoria per un muro costruito accanto a una casa nel comune di Anacapri.\nNel 2022, in un collegamento di un edizione straordinaria del Tg3 dalla manifestazione contro l'aggressione all'Ucraina di fronte all'ambasciata russa in Italia, mentre il segretario del PD Enrico Letta esprimeva la \"solidariet\u00e0 alla comunit\u00e0 ucraina in Italia fatta di centinaia di migliaia di persone\", Lucia Annunziata ha commentato dicendo \"centinaia di migliaia di cameriere e badanti\", poi Antonio di Bella ha aggiunto \"e amanti\"."}
{"id": "135277", "revid": "111759226", "url": "https://it.wikipedia.org/wiki?curid=135277", "title": "Egg (Svizzera)", "text": "Egg (toponimo tedesco) \u00e8 un comune svizzero di 8\u00a0405 abitanti del Canton Zurigo, nel distretto di Uster.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "135280", "revid": "124805372", "url": "https://it.wikipedia.org/wiki?curid=135280", "title": "Lingua komi", "text": "La lingua komi o sirieno (nome nativo \u041a\u043e\u043c\u0438 \u043a\u044b\u0432, \"Komi kyv\") \u00e8 una lingua uralica parlata in Russia che prende il nome dal gruppo etnico dei Komi.\nDistribuzione geografica.\nNel 2010 sono stati censiti 219.100 locutori di komi nella Federazione Russa: 63.100 locutori di komi permiaco, stanziati prevalentemente nel Circondario dei Komi-Permiacchi, e 156.000 locutori di komi sirieno nella Repubblica dei Komi.\nDialetti e lingue derivate.\nLo standard ISO 639-3 classifica il komi come macrolingua composta dai seguenti membri:\nClassificazione.\nIl comi appartiene alle lingue permiche.\nSistema di scrittura.\nPer la scrittura viene utilizzato l'alfabeto cirillico. In passato, negli anni 1930 e 1940, era in uso l'alfabeto latino.\nL'alfabeto komi \u00e8 cos\u00ec composto: \u0410\u0430 \u0411\u0431 \u0412\u0432 \u0413\u0433 \u0414\u0434 \u0415\u0435 \u0401\u0451 \u0416\u0436 \u0417\u0437 \u0418\u0438 \u0406\u0456 \u0419\u0439 \u041a\u043a \u041b\u043b \u041c\u043c \u041d\u043d \u041e\u043e \u04e6\u04e7 \u041f\u043f \u0420\u0440 \u0421\u0441 \u0422\u0442 \u0423\u0443 \u0424\u0444 \u0425\u0445 \u0426\u0446 \u0427\u0447 \u0428\u0448 \u0429\u0449 \u042a\u044a \u042b\u044b \u042c\u044c \u042d\u044d \u042e\u044e \u042f\u044f."}
{"id": "135282", "revid": "104458", "url": "https://it.wikipedia.org/wiki?curid=135282", "title": "Oetwil", "text": ""}
{"id": "135284", "revid": "104458", "url": "https://it.wikipedia.org/wiki?curid=135284", "title": "Oetwil am See", "text": "Oetwil am See (toponimo tedesco) \u00e8 un comune svizzero di 4\u00a0743 abitanti del Canton Zurigo, nel distretto di Meilen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "135285", "revid": "1632387", "url": "https://it.wikipedia.org/wiki?curid=135285", "title": "Tanaro", "text": "Il T\u00e0naro (\"Tana\" in brigasco, \"T\u00f2n-no\" in ormeasco, \"T\u00e2nar\", \"Tan\" o \"Tani\" in piemontese, \"T\u00e0nau\", \"T\u00e0naru\", o \"T\u00e0na\u0279u\" in ligure, \"T\u00e0nn\u00f4u\" in genovese) \u00e8 il secondo fiume per lunghezza del Piemonte dopo il Po, del quale \u00e8 anche principale affluente di destra.\n\u00c8 uno dei maggiori fiumi d'Italia: sesto per lunghezza (276\u00a0o 290\u00a0km) dopo Po, Adige, Tevere, Adda e Oglio, e quarto per ampiezza del bacino idrografico (8.175\u00a0km\u00b2) dopo Po, Tevere e Adige. Possedendo la pi\u00f9 lunga asta fluviale d'Italia, la quale misura oltre 700 km tra la sorgente del torrente Negrone e la foce nell'Adriatico, il Tanaro andrebbe correttamente considerato come il fiume pi\u00f9 lungo d'Italia.\nIl toponimo.\nIl nome Tanaro pu\u00f2 essere associato al teonimo celtico \"Taranus\" e al britannico \"Taran\" (temporale, tuono, dio del temporale) oppure a una radice prelatina idronimica \"Tan\". Cfr anche il francese Tarn (fiume).\nTanaro e Po.\nDal momento che il Tanaro alla confluenza con il Po misura 276 km (circa 290 km tenendo conto anche delle sorgenti del torrente Negrone) contro i 230 Km del romano \"Padus\", secondo l'uso dei geografi antichi dovrebbe mantenere il proprio nome fino al mare Adriatico. Il Tanaro sarebbe cos\u00ec da considerarsi, con circa 700\u00a0km di lunghezza, il fiume pi\u00f9 lungo d'Italia; gli stessi geografi non erano per\u00f2 a conoscenza di questo fatto Alcuni studiosi odierni, prendendo atto che l'asta fluviale pi\u00f9 lunga d'Italia \u00e8 quella Negrone-Tanaro-basso Po, hanno ipotizzato la possibilit\u00e0 di ridefinire gli idronimi della \"Valle Padana\". Va per\u00f2 ricordato che almeno altri quattro affluenti del Po nel punto della propria confluenza hanno a monte un'asta fluviale pi\u00f9 lunga del Po stesso nel punto di confluenza. Si tratta in particolare di Pellice/Chisone, Varaita, Maira/rio del Maurin e Dora Baltea/Dora di Val Ferret.\nCorso del fiume.\nIl Tanaro nasce all'estremit\u00e0 sud-occidentale del Piemonte al confine con la Liguria, nelle Alpi Liguri. Si forma infatti alla confluenza dei torrenti Tanarello e Negrone al confine tra il territorio comunale di Ormea (CN) e quello di Cosio d'Arroscia (IM).\nPi\u00f9 precisamente il Tanarello nasce dal monte Saccarello (2.201\u00a0m), la vetta pi\u00f9 alta della Liguria, e scorre per una decina di chilometri - di cui i primi 4\u00a0km in territorio piemontese e i restanti in territorio ligure (comune di Cosio di Arroscia) - in una valle dai connotati tipicamente alpini, giungendo poi 4\u00a0km a monte dell'abitato di Ponte di Nava (frazione di Ormea), dove riceve da sinistra l'apporto del Negrone, torrente che nasce invece in territorio piemontese da Cima Missun (2356\u00a0m), non lontano da Punta Marguareis (2.651\u00a0m). Del Negrone occorre anche ricordare la caratteristica di alcune risorgenze ai piedi del massiccio carsico del Marguareis-Mongioie, dove in dedali di gallerie e cunicoli si raccoglie l'acqua piovana, che poi sgorga con cascate imponenti nella gola delle Fascette e dalle Vene del Tanaro.\nDa questa confluenza tra Tanarello e Negrone a monte di Ponte di Nava il fiume raddoppia di dimensioni e cambia nome diventando \"Tanaro\", dirigendosi cos\u00ec verso nord-est come spumeggiante fiume alpino in una valle stretta e boscosa e fungendo per alcuni chilometri da confine tra Piemonte e Liguria. Una volta bagnato l'abitato di Ponte di Nava e ricevuto da destra il \"Rio dei Boschetti\" (o \"Rio Nava\"), il fiume entra definitivamente in territorio piemontese giungendo presso Ormea dove riceve vari affluenti come il Rio Chiappino, il torrente Armella, che nasce dal lago del Pizzo d'Ormea, il Rio Peisino. La portata d'acqua in questo tratto subisce alcuni cali a causa di prelievi artificiali (la media annua \u00e8 di circa 6,9\u00a0m\u00b3/s).\nPi\u00f9 a valle, dopo aver bagnato il comune di Garessio ricevendo rispettivamente da sinistra il \"Rio Inferno\" e il \"Rio Luvia e \"da destra il \"Rio Bianco\" e il \"Rio Malsangua\" che vi sfocia fra due ponti, quello di met\u00e0 Ottocento in mattoni rossi (\u00abscorticato\u00bb dall'alluvione del novembre 1994 ma non distrutto) e quello di fine Novecento dell'Amiti\u00e8 (travolto dalle acque e rifatto con imposta d'arco pi\u00f9 alta), il fiume prende poi a scorrere per qualche chilometro in un'ampia conca pianeggiante contornata dalle cime delle Alpi Liguri raggiungendo in breve il comune di Priola e poi quello di Bagnasco dove un suggestivo ponte medievale di pietra lo scavalca (fu in parte distrutto dalla citata alluvione e poi ricostruito grazie al \u00abMaurizio Costanzo Show\u00bb); la sua portata \u00e8 ora di 9,1\u00a0m\u00b3/s.\nDa qui in poi la valle si restringe nuovamente e il fiume devia bruscamente verso nord-ovest, entrando dapprima nel suggestivo tratto ingolato delle\" Gole dei Rocchini\" per poi bagnare, una volta fuori, la cittadina di Ceva, dove riceve da destra il torrente Cevetta. Da questo punto in poi il Tanaro placa la sua corsa perdendo parte dei connotati torrentizi, e l'aspetto alpino della valle muta profondamente essendo lo stesso fiume oramai giunto a lambire il complesso collinare delle Langhe.\nDa qui il fiume prosegue dunque verso nord creandosi a fatica un varco fra aspri rilevi collinari raggiungendo il centro di Castellino Tanaro con una portata media di 12,40\u00a0m\u00b3/s. In questo tratto il suo letto si incassa profondamente tra i rilievi delle Langhe e l\"'Altopiano Monregalese\", divagando in modo assai irregolare e creando, ora su una ora sull'altra sponda, suggestivi calanchi di erosione e mutando anche il colore delle sue acque (sino qui trasparenti) che diventano ora limacciose a causa della natura argillosa dei terreni della valle.\nGiunto a Lesegno riceve il primo importante affluente di sinistra: il torrente Corsaglia (media oltre 10\u00a0m\u00b3/s) dopo di che, sbarrato da una diga, cede tutta la sua portata per scopi idroelettrici, rimanendo completamente asciutto per circa 1\u00a0km. Recuperata la portata d'acqua, un'altra diga nei pressi di Niella Tanaro prosciuga nuovamente il fiume per qualche chilometro. A Bastia Mondov\u00ec (portata media annua di 29\u00a0m\u00b3/s), un'altra diga sottrae nuovamente tutta l'acqua al fiume per alcuni chilometri. Nello stesso tempo giungono al fiume vari affluenti tra i quali l'Ellero (media 5\u00a0m\u00b3/s), il Pesio (media 10\u00a0m\u00b3/s) e il Mondalavia che vanno a incrementare notevolmente il volume d'acque del Tanaro.\nA Clavesana il fiume subisce l'ennesima notevole perdita d'acqua per ben due volte nel giro di pochi chilometri: prima viene in parte prosciugato per rifornire un canale che un tempo alimentava il locale cotonificio dell'Olcese, dopo di che, riacquistata l'intera portata d'acqua tramite una grossa bocca di scarico, viene nuovamente sbarrato poche centinaia di metri a valle da una grossa diga a paratie per alimentare un canale irriguo che gli sottrae nuovamente quasi tutta la portata. Per alcuni chilometri il suo letto ritorna pressoch\u00e9 asciutto.\nStesso scenario si ripresenta pi\u00f9 a valle svariate volte come nei pressi di Farigliano, dove il fiume ha ora una portata media annua di 38,70\u00a0m\u00b3/s, per un breve tratto a Monchiero, fino alla confluenza del torrente Rea (media 1,7\u00a0m\u00b3/s) e, ancora pi\u00f9 a valle, a Narzole dove l'acqua viene trattenuta da una grossa diga. Nonostante il massiccio utilizzo delle sue acque il Tanaro assume sempre pi\u00f9 le caratteristiche di fiume vero e proprio, proseguendo verso nord con andamento sinuoso e allargando sempre pi\u00f9 il proprio letto.\nGiunto a Cherasco con una portata media annua di 41\u00a0m\u00b3/s, il fiume piega verso est e vi confluisce la Stura di Demonte, un fiume assai ricco d'acque (media 36\u00a0m\u00b3/s), suo principale tributario di sinistra (115,4\u00a0km). Da qui in poi il Tanaro cambia aspetto con la sua valle che diviene molto ampia (anche 3\u20134\u00a0km) e il suo letto che si allarga notevolmente diramandosi talvolta in vari bracci secondari; la portata idrica raddoppia sfiorando gli 80\u00a0m\u00b3/s; in questo tratto il fiume bagna Pollenzo, anticamente citt\u00e0 romana di cui restano alcune vestigia, e, sbarrato dall'ennesima diga, va ad alimentare il \"Canale di Verduno\".\nGiunto ad Alba riceve sia da destra sia da sinistra l'apporto di modesti torrentelli: il \"Rio della Gera\", il \"Mellea\" e il \"Riddone\" provenienti dalle modeste alture del Roero, il Talloria (1,8\u00a0m\u00b3/s), il Cherasca (0,7\u00a0m\u00b3/s) e il \"Seno d'Elvio\", provenienti invece dalle Langhe. Con letto ampio e ciottoloso il fiume giunge a Isola d'Asti entrando cos\u00ec nel Monferrato (e anche in provincia di Asti): qui attraversa la periferia sud del capoluogo ricevendo da sinistra il Borbore (9,5\u00a0m\u00b3/s),il rio Valmanera e la Versa (3,5\u00a0m\u00b3/s), corsi d'acqua drenanti tutta la porzione monferrina del bacino.\nIn breve poi bagna i centri di Castello di Annone e Rocchetta Tanaro, dopo di che entra in provincia di Alessandria lambendo i comuni di Masio (dove riceve da destra il torrente Tiglione) e Felizzano, dove un'ultima grossa diga sfrutta le sue acque, incominciando cos\u00ec il suo corso di pianura chiuso tra due alti argini.\nPresso Villa del Foro giungono da destra gli apporti prima del Belbo (95\u00a0km e media annua di 8,1\u00a0m\u00b3/s) e del \"Canale Carlo Alberto\" (che drena una piccola parte delle acque della Bormida) dopo di che si appresta ad attraversare pesantemente canalizzato la citt\u00e0 di Alessandria, con una portata media annua prossima ai 90\u00a0m\u00b3/s, ricevendo anche l'ultimo seppur esiguo tributario di sinistra: il Rio Nuovo di Loreto.\nGiunto a Pavone d'Alessandria, frazione di Pietra Marazzi, qualche chilometro a valle della citt\u00e0 di Alessandria, il fiume lambisce alla base le ultimi propaggini del Monferrato creando uno scenario molto suggestivo fatto di aspri muraglioni di erosione in sponda sinistra, lanche, ampie golene alberate, campi coltivati in sponda destra.\nQui il Tanaro riceve il suo maggior affluente di destra: la Bormida (154\u00a0km e oltre 33,2\u00a0m\u00b3/s di media annua) che, esclusa una piccola porzione a ovest del suo alto bacino in provincia di Savona, drena quasi tutta la parte appenninica del suo ampio bacino.\nDopo quest'ultima confluenza il modulo medio annuo del fiume aumenta nuovamente raggiungendo valori tra i pi\u00f9 importanti tra gli affluenti del Po (116,2\u00a0m\u00b3/s), paragonabili quasi a quelli dell'Oglio e inferiori solo a quelli di Ticino e Adda, tutti fiumi peraltro di provenienza alpina.\nDalla confluenza il fiume prosegue pigramente con ampi meandri, lambendo i piedi della collina di Montecastello. Siamo oramai in aperta pianura, anche se il fiume sembra quasi non voler \u00ababbandonare\u00bb del tutto i rilievi monferrini, continuando ostinatamente a lambirli in sponda sinistra. Qui diventa navigabile sino alla foce da piccole imbarcazioni (tranne che in estate).\nInfine, lambito il comune di Rivarone il Tanaro passa sotto il ponte di Bassignana e con un ultimo sforzo copre l'ultimo chilometro di corso per poi sfociare nel Po, senza riuscire immediatamente a confondere le sue acque limacciose con quelle grigio-verdognole di quest'ultimo.\nAffluenti.\nL'ampio bacino del Tanaro comprende numerosi affluenti (tra parentesi il luogo di confluenza di ciascuno di essi):\nPaleogeografia.\nCirca 100.000 anni fa il paleo-Tanaro nel suo tratto a valle di Ceva si dirigeva verso nord e sfociava nel Po nella zona dove oggi sorge Carignano (TO). La subsidenza dell'area astigiano-alessandrina accompagnata dall'azione erosiva dei piccoli corsi d'acqua che scorrevano tra Asti e Bra estesero verso monte il bacino di questi ultimi arrivando a catturare il fiume e spostandone cos\u00ec la confluenza nel Po nella posizione attuale, collocata nei pressi di Bassignana (AL).\nRegime idrologico.\nIl Tanaro si differenzia dagli altri affluenti del Po essendo caratterizzato da un regime complesso, praticamente a met\u00e0 strada tra i connotati dei fiumi alpini e di quelli appenninici, essendo proprio il suo bacino distribuito in parte sulla catena alpina e in parte su quella appenninica.\nIl fiume presenta infatti due picchi massimi di piena durante l'anno (tarda primavera e autunno) con quello tardo-primaverile maggiore di quello autunnale (caratteristica comune ai fiumi alpini) e due picchi di magra (estate e inverno) con quello estivo assai pi\u00f9 accentuato di quello invernale (come avviene invece per i fiumi appenninici).\nIn ogni caso il bacino del Tanaro \u00e8 molto vasto e presenta quindi caratteristiche idrologiche spesso assai differenti a seconda dei vari tratti del suo corso:\nAssetto idro-geologico.\nIl Tanaro si caratterizza per l'imponenza delle sue piene stagionali che possono raggiungere facilmente valori di portata di 2.000\u00a0m\u00b3/s.\nLo stesso fiume possiede inoltre una notevole capacit\u00e0 erosiva e di trasporto con tempi di corrivazione relativamente brevi (se rapportati alla notevole lunghezza dell'asta principale) in caso di forti precipitazioni: in caso di formazione di un'onda di piena a monte (zona di Ormea) sono necessarie 24-28 ore prima che quest'ultima raggiunga la foce nel Po a Montecastello.\nDa ci\u00f2 risulta evidente quanto tutto il bacino del fiume sia retto da un equilibrio assai fragile in quanto distribuito su territori estremamente delicati dal punto di vista idrogeologico, spesso soggetti a notevoli fenomeni di dissesto (smottamenti, frane, erosioni, dilavamento...).\nLa situazione assume poi connotati ancor meno confortanti includendo anche il processo di urbanizzazione a dir poco selvaggio verificatosi negli anni settanta lungo le sponde del fiume caratterizzato da canalizzazioni artificiali di ampi tratti di fiume e dei suoi affluenti, occupazione di gran parte dei territori di golena e sbancamento incontrollato della ghiaia dal letto del fiume.\nAlluvioni.\nSvariate volte nel corso dei secoli il Tanaro e i suoi affluenti hanno causato pi\u00f9 di un problema agli insediamenti umani situati lungo le loro sponde come negli autunni del 1948, del 1968, del 1994, del 2016, del 2020.\nPiena e alluvione del 5-6 novembre 1994.\nIl disastro che ha colpito il bacino del fiume avvenne nei giorni 5-6 novembre 1994, dopo tre giorni di piogge continue (oltre 600 mm): un'onda di piena straordinaria del fiume infatti si form\u00f2 il giorno 5 novembre a monte di Ormea e correndo gi\u00f9 a valle devast\u00f2 con furia inaudita tutto il suo corso e le decine di centri abitati lungo le sue sponde sino a giungere presso la foce nel Po nelle prime ore del giorno 7 novembre.\nDurante l'evento alluvionale il Tanaro tocc\u00f2 valori di portata record mai raggiunti nel secolo:\nParticolarmente sconvolto dall'evento alluvionale risult\u00f2 tutto il tratto compreso tra il comune di Ormea e la confluenza con la Stura di Demonte presso Cherasco, dove il Tanaro distrusse quasi totalmente la maggior parte dei manufatti civili ivi presenti (abitazioni, ponti, strade\u2026), mutando anche per ampi tratti in modo definitivo la fisionomia del suo letto e del fondovalle .\nI comuni coinvolti dall'onda di piena furono:\nParticolarmente colpite furono le citt\u00e0 di Ormea, Garessio, Ceva, Alba e Asti, inondate per 1/3 della loro superficie e soprattutto Alessandria, citt\u00e0 sommersa quasi per il 50% e che vide morire anche 11 persone.\nIn localit\u00e0 Case d'Isole, nel comune di Cosio di Arroscia, si verific\u00f2 il crollo del ponte medievale di Isole, a un'unica arcata, che metteva in comunicazione le due sponde del Tanarello.\nAltre piene e alluvioni significative.\nPiena del 27-28 aprile 2009.\nNei giorni 27-28 aprile 2009 il Tanaro ha registrato un'ondata di piena straordinaria di notevole intensit\u00e0. Il livello del fiume ha raggiunto i 5,39\u00a0m sopra lo zero idrometrico ad Asti e ha superato la soglia di pericolo alla stazione idrometrica di Montecastello, dove \u00e8 stato registrato un livello massimo di 7,24\u00a0m, con una portata al colmo di circa 3200\u00a0m\u00b3/s. Secondo il rapporto dell'ARPA Piemonte, tenuto conto degli effetti mitiganti delle opere idrauliche costruite nei tempi recenti e degli apporti dei torrenti Belbo e Bormida, l'evento di piena \u00e8 stato il pi\u00f9 gravoso sull'asta fluviale dopo quello del novembre 1994. Il fiume ha esondato per vasti tratti tra Solero e Casalbagliano, coinvolgendo anche insediamenti abitativi e industriali. 6.000 persone sono state evacuate dai quartieri \"Orti\" e \"Cittadella\" di Alessandria. Ulteriori esondazioni si sono verificate in provincia di Alessandria nei comuni di Masio, Felizzano, Solero, Pietra Marazzi, Montecastello, Rivarone, Piovera, Bassignana. Vi sono state alcune esondazioni anche nel comune di Asti.\nPiena e alluvione del novembre 2016.\nLa mattina del 24 novembre 2016, a causa di abbondanti precipitazioni che duravano dal 20 novembre, il livello del fiume si \u00e8 repentinamente alzato nei pressi di Ormea e le conseguenti esondazioni hanno creato seri danni in tutta la valle, al sistema stradale e ferroviario, a edifici civili e industriali. La SS 28 \u00e8 stata bloccata da Ceva fino al confine piemontese-ligure tra Ormea e Pornassio a Ponte di Nava. Le strade di collegamento tra Ponte di Nava e Viozene e Briga Alta, nel cui territorio si trovano le sorgenti di Tanarello e Negrone (i due rami da cui nasce il Tanaro), sono state distrutte in pi\u00f9 punti da enormi frane e smottamenti, che mettono in grave pericolo gli abitati di Monesi e Piaggia. Nella piazza principale di Ormea, il torrente Armella, affluente di sinistra del Tanaro, ha aperto 3 voragini inghiottendo un'automobile; un intero condominio che si affaccia sul torrente \u00e8 stato evacuato. A Garessio il ponte centrale Generale Odasso e le vie adiacenti sono state sommerse dal fiume. Buona parte della citt\u00e0 di Ceva \u00e8 stata invasa dalle acque. Numerosi ponti lungo il corso del Tanaro, fino ad Alessandria, sono stati chiusi a titolo precauzionale.\nNella tarda serata del 24 novembre le precipitazioni sono tornate a intensificarsi e il livello del fiume ha raggiunto i massimi livelli e la piena potenza distruttiva. La portata ha raggiunto - alle 23:30 del 25 novembre - un colmo massimo di piena di 6,68 metri sullo zero idrometrico, circa un metro pi\u00f9 basso rispetto a quello storico del 1994 (stimato ad una quota approssimativa di 7,60 metri). Ad Alessandria il Tanaro ha fatto temere l'esondazione in citt\u00e0 nella notte fra il 25 e 26 novembre.\nPiena e alluvione dell'ottobre 2020.\nNella notte tra il 2 e il 3 ottobre 2020, a causa di abbondanti precipitazioni che duravano appena dalla mattinata, il livello del fiume si \u00e8 repentinamente alzato nei pressi di Ponte di Nava e le conseguenti esondazioni hanno creato gravissimi danni in tutta l'alta valle al sistema stradale e ferroviario, a edifici civili e industriali. Ormea \u00e8 stata completamente isolata: a monte si \u00e8 verificato un imponente smottamento tra Ponte di Nava e Cantarana che ha occupato l'intera strada statale 28, mentre a valle le acque del rio Peisino hanno invaso la carreggiata con massi e detriti, tagliando la principale e unica via di comunicazione col resto del Piemonte. La strada Provinciale tra Ponte di Nava e Viozene \u00e8 andata distrutta in pi\u00f9 punti. Il centro storico di Ormea \u00e8 stato invaso dalle acque e dai detriti trasportati a valle dal torrente Armella, esondato per oltre un metro di altezza dai propri argini a monte dell'abitato. Le strade adiacenti al Tanaro sono state distrutte in pi\u00f9 punti, abitazioni private e attivit\u00e0 sono state allagate e profondamente danneggiate. I rii affluenti del Tanaro, come il rio Chiappino, sono esondati e hanno distruto le strade comunali che collegano le frazioni al capoluogo.\nAlcuni ponti lungo il corso del fiume sono stati spazzati via o profondamente danneggiati.\nBuona parte della rete sentieristica del paese \u00e8 stata duramente compromessa da frane, smottamenti, distruzione di ponti e guadi da parte degli affluenti del Tanaro.\nA Garessio il ponte centrale Generale Odasso e le vie adiacenti sono state sommerse dal fiume, inondando negozi e abitazioni private.\nLa parte della citt\u00e0 di Ceva adiacente al fiume \u00e8 stata invasa dalle acque e gravemente danneggiata.\nLa portata ha raggiunto - alle 22:00 del 2 ottobre - un colmo massimo di piena di 5,32 metri sullo zero idrometrico a Ponte di Nava e 5,93 metri a Garessio.\nLe stazioni idrometriche hanno rilevato le piene :\nFauna.\nTra le specie che risalgono questo fiume per riprodursi vi \u00e8 la cheppia (\"Alosa fallax\")."}
{"id": "135288", "revid": "767487", "url": "https://it.wikipedia.org/wiki?curid=135288", "title": "Nave shuinsen", "text": "Le Navi shuinsen (giapponese \u6731\u5370\u8239) erano navi mercantili a vela giapponesi armate e destinate ai porti del sudest asiatico, con un permesso distribuito dallo Shogunato Tokugawa nella prima met\u00e0 del XVII secolo. Tale permesso consisteva in un sigillo rosso, chiamato per l'appunto \"shuinsen\" - \"sigillo vermiglio\".\nSistema.\nTokugawa Ieyasu primo governante dei Tokugawa concedeva le patenti rosse ai suoi signori feudali favoriti ed ai grandi mercanti interessati al commercio con l'estero. Cos\u00ec facendo poteva controllare i commercianti giapponesi e ridurre la pirateria nei mari del sud. Inoltre si ha notizia che anche 12 residenti europei e 11 cinesi, inclusi William Adams e Jan Joosten, abbiano ottenuto questo permesso. Navi portoghesi, spagnole, olandesi, britanniche e governanti asiatici proteggevano le navi shuinsen per via dei legami diplomatici con lo Shogun giapponese. Solo la Cina non ebbe niente a che fare con questa pratica, poich\u00e9 l'Impero Cinese proibiva ufficialmente alle navi giapponesi di entrare nei porti cinesi. Ma gli ufficiali Ming non furono in grado di impedire ai contrabbandieri cinesi di far vela per il Giappone.\nDestinazioni.\nTra il 1600 e il 1635, pi\u00f9 di 350 navi giapponesi si recarono oltremare con questo sistema di permessi. I loro equipaggi erano internazionali, perch\u00e9 molti piloti ed interpreti cinesi, portoghesi e olandesi si univano agli equipaggi. I maggiori porti del sudest asiatico tra la spagnola Manila, la vietnamita H\u1ed9i An, la siamese Ayutthaya, Pattani in Malaysia, davano il benvenuto alle pacifiche navi mercantili giapponesi e molti giapponesi si stabilirono in questi porti, formando piccole enclave giapponesi. Un avventuriero giapponese, Yamada Nagamasa, divenne molto influente in quel periodo nel regno del Siam (l'odierna Thailandia), che ottenne i sigilli vermigli per 29 delle proprie navi tra il 1604 e il 1635.\nImportazioni ed esportazioni.\nLe navi mercantili giapponesi esportavano argento, diamanti, rame, spade e altri artefatti e importavano seta cinese cos\u00ec come altri prodotti del sudest asiatico (come zucchero e pelle di daino). Pepe e spezie venivano importate raramente dai giapponesi, che erano in prevalenza buddhisti e non mangiavano molta carne. Molto intenso fu anche il commercio di armi da fuoco e degli elementi necessari per produrre la polvere da sparo. Oltre ad importare prodotti per il fabbisogno interno ed esportare i propri prodotti in Giappone, i porti del Sudest asiatico fornivano il punto d'incontro tra navi cinesi e giapponesi.\nFine del sistema.\nNel 1635, lo shogunato Tokugawa, temendo l'influenza dei cristiani proib\u00ec ai cittadini giapponesi di viaggiare oltremare, pertanto ponendo fine a questi commerci. Questa misura venne quietamente approvata dagli europei, specialmente la Compagnia Olandese delle Indie Orientali, che vedevano ridursi la loro competizione."}
{"id": "135290", "revid": "1359960", "url": "https://it.wikipedia.org/wiki?curid=135290", "title": "Gr\u00fcningen", "text": "Gr\u00fcningen (toponimo tedesco) \u00e8 un comune svizzero di 3\u00a0401 abitanti del Canton Zurigo, nel distretto di Hinwil; ha lo status di citt\u00e0.\nStoria.\nDal 2022 il borgo, grazie alla sua particolare bellezza architettonica, la sua storia e la posizione privilegiata in cui si trova, \u00e8 entrato a far parte dell'associazione \"I borghi pi\u00f9 belli della Svizzera\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "135292", "revid": "125779942", "url": "https://it.wikipedia.org/wiki?curid=135292", "title": "Mandorla", "text": "La mandorla \u00e8 il seme commestibile del mandorlo.\nCon la denominazione di \"mandorle\" \u00e8 riconosciuto come un prodotto tipico siciliano, sardo, calabrese, inserito nella lista dei prodotti agroalimentari tradizionali italiani (P.A.T.) del Ministero delle Politiche Agricole, Alimentari e Forestali (Mipaaf).\nUso in cucina.\nLe mandorle sono un ingrediente molto utilizzato in diverse cucine tradizionali nell'area del Mediterraneo, in particolare nella cucina siciliana, sia nel dolce che nel salato. Si raccolgono a mano e con delle verghe (bastoni flessibili lunghi dai 3 ai 5 m) nel periodo agosto-settembre e sono usate sia in cucina (pesto alla trapanese) che in pasticceria (confetti, biscotti, pasticcini, marzapane).\nUna tra le bevande pi\u00f9 diffuse preparate con le mandorle \u00e8 il latte di mandorla, una bibita molto energetica (la mandorla contiene una significativa percentuale di proteine, preziose vitamine del gruppo B1 e B2, magnesio, ferro e calcio) utilizzata soprattutto nelle calde estati dei Paesi mediterranei. Si prepara con le mandorle dolci e lo zucchero. Lo sciroppo va servito allungato con acqua freschissima. Comunque, con la denominazione \"latte di mandorla\" \u00e8 riconosciuto un prodotto tipico siciliano, inserito nella lista dei P.A.T. del Ministero delle Politiche Agricole Alimentari e Forestali. In Sicilia \u00e8 anche comune la granita di mandorla.\nInformazioni nutrizionali.\nCome tutti i semi oleaginosi, le mandorle hanno un alto contenuto calorico, pari a circa 500-600\u00a0kcal/, e sono costituite al 50% di lipidi; nonostante questo non concorrono all'aumento di peso ove vengano consumate nelle dosi consigliate e in regimi calorici controllati. I suoi grassi sono infatti per la maggior parte insaturi.\nIn 100 g di prodotto, la mandorla dolce contiene: 571 calorie, proteine 24,19\u00a0g, grassi 50,61\u00a0g, carboidrati 2,74\u00a0g, edibile 80\u00a0g; la vitamina E \u00e8 presente in ragione di 23,6\u201326\u00a0mg su 100\u00a0g di prodotto edibile.\nIl minerale pi\u00f9 rappresentato nella mandorla \u00e8 il magnesio (100\u00a0g di mandorle sgusciate ne contengono 270\u00a0mg circa). Il ferro \u00e8 circa 3\u00a0mg, il calcio 220\u00a0mg.\nUtilizzo terapeutico.\nLe mandorle sono particolarmente indicate nelle diete di soggetti con patologie croniche e metaboliche, come diabete di tipo 2 e ipercolesterolemia. \nSono 2 gli studi scientifici che supportano questa tesi. In un primo studio del 2011, \u00e8 stato dimostrato che 56 gr di mandorle introdotte nella dieta quotidiana, hanno effetti benefici sul controllo glicemico, sul profilo lipidico e sui depositi di grasso. Questi effetti sembrerebbero in grado di abbassare il rischio di malattie cardiovascolari in pazienti con diabete di tipo 2.\nL'altro studio, condotto dall'American Diabetes Association, ha evidenziato come una dieta che comprende il 20% delle calorie che derivano dalle mandorle per un periodo di 16 settimane, aumenta la sensibilit\u00e0 all'insulina e fa diminuire i livelli di colesterolo LDL in persone con pre-diabete.\nMandorle dolci, mandorle amare e armelline.\nLe mandorle sono per lo pi\u00f9 dolci, ma esiste una parte di coltivazione di mandorle amare: questi semi sono considerati tossici perch\u00e9 contengono amigdalina che pu\u00f2 causare avvelenamento da cianuro. Se ingerite in quantit\u00e0 possono provocare cefalee, vomito e nei casi pi\u00f9 gravi la morte, soprattutto nei bambini.\nTuttavia in quantit\u00e0 confacenti (e spesso in associazione con le mandorle dolci) vengono impiegate in preparazioni per l'alimentazione come gli amaretti, a cui danno un gusto e una palatabilit\u00e0 particolare e inconfondibile.\nSi usano altres\u00ec per produrre liquori, estratti per dolci e insaporire alimenti tradizionali.\nLe armelline sono invece i semi contenuti nei noccioli di albicocca e pesca. Si deve anche considerare che le armelline vengono lavorate industrialmente per togliere l'amaro: si ottengono cos\u00ec le armelline dolci, concorrenti delle mandorle dolci, per il prezzo di norma inferiore del 30-40%.\nNella cosmesi.\nDal frutto del mandorlo si estrae, tramite spremitura a freddo, un olio limpido e inodore che si usa come emolliente per le pelli secche e sensibili. L'olio di mandorle dolci \u00e8 altamente eudermico, non comedogenico e di facile assorbibilit\u00e0, ricco in vitamina E, B e minerali. Pu\u00f2 essere usato come olio da massaggio, anche aromatizzato con oli essenziali (in concentrazione tra lo 0,5 e il 3%) per profumare la pelle o usato come base per unguenti e creme da massaggio.\nProdotti tipici.\nGrecia.\nLa maggior parte della produzione in Grecia proviene dalla regione di Almyros."}
{"id": "135295", "revid": "1543377", "url": "https://it.wikipedia.org/wiki?curid=135295", "title": "Taro (fiume)", "text": "Il Taro (\"T\u00e0\" in lingua ligure; \"T\u00e4r\" in dialetto parmigiano) \u00e8 un fiume dell'Emilia-Romagna, affluente di destra del Po, che con un corso lungo 126\u00a0km scorre interamente nella Provincia di Parma, anche se una piccola porzione del suo bacino idrografico appartiene alle Provincie di Genova e La Spezia (il piccolo rio Chilinella, ad esempio, scorre interamente in territorio ligure).\nIl corso del fiume.\nIl Taro nasce dall'Appennino ligure, da una sorgente collocata a circa 1300 m di quota all'interno della fitta faggeta che ricopre le pendici meridionali del Monte Penna, poco sopra a Santa Maria del Taro. Il primissimo tratto \u00e8 caratterizzato da una serie di suggestive cascatelle che terminano, poche centinaia di metri a valle della polla sorgentizia, in un laghetto artificiale (Diga di Santa Maria del Taro) che viene sfruttato per scopi idroelettrici dalla centrale di Strinabecco sin dal lontano 1919. \nA valle della diga il fiume scorre in una stretta valletta in direzione sud sino all'ingresso dell'abitato di Santa Maria del Taro, paese nel quale riceve il suo primo affluente: il torrente Tarola. Da qui, oltrepassato il Ponte dei Priori, piega decisamente in direzione est scorrendo nella zona di confine fra la Provincia della Spezia e la Provincia di Parma rappresentando anche, seppur per un breve tratto, la linea stessa di confine regionale. Dopo la confluenza del rio Overario il Taro torna a scorrere interamente all'interno della Provincia di Parma piegando decisamente verso nord. Passata la localit\u00e0 di Ponte Strambo la valle inizia a stringersi e il fiume inizia a scorrere in una stretta quanto spettacolare forra scavata dal fiume stesso dentro a banchi di arenaria chiamata Gole di Carniglia dal nome della frazione del comune di Bedonia che domina il tratto di valle. La localit\u00e0 Piane di Carniglia segna il punto in cui il fiume esce dalle gole, il suo corso piega nuovamente verso est in una valle che tende ad allargarsi e bagna i centri di Bedonia, dove riceve il primo affluente di una certa importanza (il rio Pelpirana), e Compiano.\nDopo la confluenza del torrente Ingegna, poco a monte della cittadina di Borgo Val di Taro, il fiume riceve da destra uno dei suoi affluenti pi\u00f9 importanti del tratto montano: il torrente Gotra, proveniente dalla valle omonima il cui capoluogo, Albareto, \u00e8 famoso per la festa annuale del porcino; a valle di detta confluenza, il fiume piega verso nord entrando nell'abitato del centro principale dell'Alta Val Taro ricevendo il torrente Tarodine, altro affluente di notevole importanza, poco a valle del Ponte di San Rocco. Sempre all'interno dell'abitato di Borgotaro riceve da sinistra le acque del torrente Veracola e poco pi\u00f9 a valle quelle del torrente Vona. Da qui il fiume prosegue in direzione nord bagnando Ostia Parmense incrementando le dimensioni del proprio letto e scorrendo accanto all'autostrada della Cisa. Nel suo corso nella media valle riceve le acque di altri torrenti di una certa importanza, il Manubiola e il Grontone a destra e il Mozzola a sinistra \nScorrendo in un letto sempre pi\u00f9 ampio, il fiume giunge poi a Fornovo di Taro ricevendo le acque del torrente Sporzana proveniente dalla zona di Terenzo a destra, per raddoppiare poi di dimensioni e portata grazie alla confluenza da sinistra del Ceno, suo fiume \"gemello\" nonch\u00e9 principale tributario, anch'esso proveniente dal monte Penna. Da questo punto in poi il fiume diviene assai ampio raggiungendo in alcuni punti un chilometro di larghezza e diramandosi in svariati bracci minori. Dopo aver ricevuto le acque del torrente Dordone a sinistra presso Felegara e del torrente Scodogna proveniente dai Boschi di Carrega a destra, Il Taro raggiunge il centro di Ponte Taro, viene scavalcato prima dalla Via Emilia e poi dall'Autostrada Milano Bologna, dopo di che riceve da sinistra il torrente Recchio, proveniente dalla zona di Noceto. \nQui placa il suo impeto restringendo il proprio letto e bagnando con corso meandriforme i centri di Viarolo, Trecasali, San Secondo Parmense e Sissa.\nSempre da sinistra, riceve prima la Fossaccia Scannabecco, in localit\u00e0 Pizzo di San Secondo e, infine, l'ultimo affluente di rilievo che raggiunge il fiume presso Fontanelle: il torrente Stirone, che drena le acque provenienti dalla zona collinare di Pellegrino Parmense, Salsomaggiore e Fidenza. Dopo la confluenza sempre in sinistra dei due cavi artificiali Rigosa alta e Rigosa bassa che raccolgono le acque della zona a ovest di Fidenza e Soragna, termina la sua corsa sfociando da destra nel Po nelle vicinanze di Gramignazzo. \nPaleoalvei del Taro.\nIl corso di pianura del fiume \u00e8 mutato pi\u00f9 volte nei secoli a causa di alluvioni e disalveamenti. In passato, infatti, la foce del Taro risultava essere decisamente pi\u00f9 a est in localit\u00e0 Coltaro, come il toponimo lascia facilmente intendere (Caput Tari). Il paleoalveo principale si distacca dall'attuale corso all'altezza dell'intersezione fra la A15 e la A1, virando con corso meandriforme verso Bellena per poi ricollegarsi alle ampie quanto ben visibili anse di localit\u00e0 Sabbioni e Castell'Aicardi. Da qui il corso proseguiva per localit\u00e0 Corticelli, passava praticamente dentro l'abitato attuale di San Secondo finendo con l'intersecare ad angolo retto il corso attivo del fiume in localit\u00e0 Copezzato di San Secondo, dirigendosi infine in direzioni Coltaro passando a est di Sissa L'unit\u00e0 compresa fra localit\u00e0 Sabbioni e San Secondo viene denominata \"Paleoalveo dei Tari Morti\", toponimo tuttora presente nel nome del canale che ne drena le acque piovane chiamato Canalazzo dei Tari Morti. Talvolta, quando in presenza di piene particolarmente importanti del Taro vengono chiuse le paratoie sul Canalazzo, impedendone di fatto il deflusso, le acque del Canale esondano nel paleoalveo facendo rivivere, seppur per breve tempo, l'antico corso fluviale con il suo inconfondibile percorso meandreggiante.\nRegime idrologico.\nDati idrologici.\nIl fiume, pur a fronte di una portata media copiosa di circa 42.4\u00a0m\u00b3/s, ha un regime estremamente torrentizio con importanti variazioni a seconda della stagione. \nIn estate nel suo basso corso, il fiume \u00e8 frequentemente in secca per qualche chilometro all'altezza del ponte dell'autostrada A1, ci\u00f2 \u00e8 dovuto in parte alla forte permeabilit\u00e0 del suo ampio greto e in parte ai prelievi idrici, mentre nei periodi autunnali, a causa di un bacino montano particolarmente piovoso in quanto prossimo al Mar Ligure, pu\u00f2 raggiungere facilmente in pianura piene di oltre \u00a01400 m\u00b3/s, che possono anche superare i 3000 m\u00b3/s all'altezza della via Emilia e i 2500 m\u00b3/s in pianura nel caso di piene eccezionali. In concomitanza di alcuni di questi eventi meteorologici estremi, il fiume ha esondato con molteplici brecce arginali in epoca storica: si ricorda a tal proposito l'alluvione del 1839 e, pi\u00f9 recentemente, quella del 9 novembre 1982. A differenza dei fiumi gemelli Secchia e Panaro, il Taro non \u00e8 dotato di casse di espansione che ne plachino l'impeto al suo ingresso in pianura. In assenza di tali opere idrauliche, le piene si mantengono su portate elevatissime lungo tutta l'asta fluviale, con masse d'acqua imponenti che interessano anche il suo basso corso, per tale motivo l'alveo di pianura del Taro si mantiene decisamente pi\u00f9 ampio rispetto a quello dei fiumi sopra citati.\nDa sottolineare anche il fatto che il dato di portata media misurato da quando sono state installate le nuove stazioni di monitoraggio risulta essere decisamente superiore a quello stimato in precedenza in base a mere rilevazioni di livello idrometrico fatte fra gli anni venti e quaranta del secolo scorso nella medesima sezione di riferimento (30 m\u00b3/s). Non si sa se ci\u00f2 sia dovuto ad un errore di stima del dato storico oppure se debba essere imputabile ad una incrementata piovosit\u00e0 del bacino imbrifero del fiume.\nIn base alle rilevazioni, comunque, e in controtendenza con i dati storici, il Taro pare essere attualmente, dopo il Tanaro, l'affluente di destra del Po con maggior portata media\nEventi di piena significativi senza effetti alluvionali.\nCon riferimento ai livelli idrometrici e di portata ove disponibili misurati al Ponte di San Quirico/San Secondo (livelli comparati allo zero idrometrico della stazione di misura attuale)\nAffluenti.\nI principali affluenti del fiume Taro sono:\nStoria.\nLa valle del Taro \u00e8 abitata sin dai tempi antichi da popolazioni di ceppo ligure, come numerosi toponimi lasciano chiaramente intendere. Tali popolazioni furono poi assoggettate dai Romani non senza difficolt\u00e0 nel I secolo a.C. che tuttavia non integrarono mai la valle nella loro rete stradale principale preferendo seguire altre direttrici.Dopo la caduta dell'Impero Romano e le successive guerre gotiche si manifest\u00f2 un progressivo spopolamento della valle, mentre la successiva calata dei Longobardi invert\u00ec la tendenza: la valle divenne un passaggio importante attraverso gli Appennini. Era essa infatti percorsa dalla Via Francigena, che conduceva a Roma i pellegrini e viaggiatori del nord-Europa e dalla Via degli Abati che collegava l'Abbazia di Bobbio a Pontremoli. \nSul Taro si sono svolte anche alcune battaglie: la pi\u00f9 importante \u00e8 nota come la Battaglia di Fornovo che si svolse il 6 luglio 1495 nell'ambito della prima guerra Italiana; sempre a Fornovo si ricorda la Battaglia della Sacca di Fornovo uno degli ultimi fatti d'arme della guerra di liberazione italiana svoltasi fra il 24 e il 29 aprile 1945. La Val Taro fu anche sede per un breve lasso di tempo di una repubblica partigiana nel 1944. Il fiume ha dato anche il nome al Taro, dipartimento creato in Italia e annesso alla Francia da Napoleone nel 1808 in sostituzione del Ducato di Parma. Dur\u00f2 solo sei anni. Nel 1814, infatti, con l'abdicazione di Bonaparte il Congresso di Vienna ripristin\u00f2 il ducato affidandone il governo a Maria Luisa d'Asburgo-Lorena, seconda moglie di Napoleone.\nPonti.\nI principali ponti che attraversano il Taro sono:\nNatura.\nUn tratto del corso del Taro lungo 20\u00a0km compreso fra Fornovo di Taro e Ponte Taro, sulla via Emilia vicino a Parma, attraversa la zona protetta del Parco fluviale regionale del Taro, istituito nel 1988. Questa zona si trova ai piedi degli Appennini, dove il letto del fiume si allarga ed \u00e8 pieno di isolotti di sabbia e ghiaia. Questa \u00e8 una fascia che si estende subito dopo la confluenza col Ceno, nel cono di deiezione del fiume, dove si ha una grande variet\u00e0 botanica e ornitologica. Oltre il Taro si insinua nella Pianura Padana con i suoi meandri. "}
{"id": "135296", "revid": "8911", "url": "https://it.wikipedia.org/wiki?curid=135296", "title": "ORPO", "text": ""}
{"id": "135297", "revid": "1428919", "url": "https://it.wikipedia.org/wiki?curid=135297", "title": "Ribot", "text": "Ribot (Newmarket, 27 febbraio 1952 - Lexington, 28 aprile 1972) \u00e8 stato un cavallo campione di galoppo, tra i pi\u00f9 forti e noti galoppatori di tutti i tempi.\nNato in Inghilterra, a Newmarket, nel 1952, da \"Tenerani\" e \"Romanella\" (da \"El Greco\"), era di propriet\u00e0 della scuderia \"Razza Dormello Olgiata\" di Dormelletto e venne allevato presso Villa Tesio da Federico Tesio. Il suo interprete per tutta la carriera fu il fantino pisano Enrico Camici. Deve la sua fama alla sua imbattibilit\u00e0 in carriera, con sedici vittorie consecutive nei pi\u00f9 importanti gran premi disputati in ambito europeo, tra i quali due \"Arc de Triomphe\" e un'edizione delle \"King George and Queen Elizabeth stakes\".\nLa carriera.\nUn brutto anatroccolo.\nIl 27 febbraio 1952 sui prati di Newmarket, la fattrice Romanella, vincitrice a due anni del \"Criterium\" nazionale, diede alla luce un piccolo cavallino. Padre della creatura era un campione rinomato, Tenerani, vincitore nel 1947 del Derby italiano di galoppo, del Gran Premio di Milano, del St.Leger italiano, delle \"Queen Elizabeth Stakes\" e della \"Goodwood Cup\". Nonostante il puledro fosse piccolo e sproporzionato, data anche la levatura dei genitori, il suo allevatore Federico Tesio, fondatore della Razza Dormello Olgiata, gi\u00e0 allevatore di Nearco, decise di farlo diventare comunque un cavallo da corsa.\nFu chiamato Ribot in omaggio al pittore francese Th\u00e9odule Ribot. Il debutto avvenne il 4 luglio di due anni dopo, nel premio Tramuschio, sulla distanza dei 1000 metri. Come sarebbe avvenuto in molte altre delle sue vittorie, Ribot distacc\u00f2 i suoi coetanei, cogliendo un facile successo ().\nDue mesi dopo si ripet\u00e9 sulle orme della madre, nel \"Criterium\" nazionale. La vittoria lo proiett\u00f2 da favorito nel \"Gran Criterium\": in questa sua unica interpretazione poco felice del campione, il fantino Enrico Camici, sicuro della vittoria, non tenne conto che il terreno pesante danneggiava la grande azione di Ribot, aspettando troppo a sollecitarlo e dovendo perci\u00f2 lottare duramente per contenere la rimonta finale di Gail.\nIl campione dei tre anni.\nDestinato a correre su distanze superiori, per la quarta uscita in carriera, e la prima a tre anni, si impegn\u00f2 sui 1500 metri del Premio Pisa, poi arriv\u00f2 ai 2000 metri del premio Emanuele Filiberto, nel quale lasci\u00f2 a ben 10 lunghezze il solito rivale Gail. Tra le due vittorie, in un'occasione riusc\u00ec a tenere a distanza un altro famoso cavallo, Botticelli, autore del doppio Parioli-Derby nel 1954 e futuro vincitore di una \"Gold Cup\" ad Ascot. Di genitori, propriet\u00e0, allevamento e allenamento italiano, Ribot non pot\u00e9 mai partecipare al Derby Italiano, in quanto la madre gravida non era stata inspiegabilmente iscritta alla corsa probabilmente e neanche alle altre grandi corse per una sobbattitura.\nLa sua stagione, quindi, si focalizz\u00f2 sul prestigioso Prix de l'Arc de triomphe, la corsa pi\u00f9 importante del panorama europeo. Per prepararsi al miglio e mezzo, distanza sulla quale si correva la classica francese, partecip\u00f2 prima al premio Brembo, sui 2200 metri, poi al Besana, sui 2400 metri. L'8 ottobre 1955, nonostante si presentasse imbattuto all'Arc, non era tra i cavalli pi\u00f9 considerati, anche in considerazione del fatto che aveva solo 3 anni e si trovava di fronte i migliori \"anziani\" europei. I tifosi italiani accorsi a vederlo, cos\u00ec, poterono giocarlo persino a una quota di 10 a 1.\nUn intralcio sub\u00ecto nel corso della gara non rallent\u00f2 la sua azione, e Ribot arriv\u00f2 solitario sul traguardo con tre lunghezze di vantaggio sul resto del gruppo, consacrandosi come migliore cavallo d'Europa. Due settimane dopo la vittoria nell'Arc de Triomphe, Ribot concedette la rivincita ai propri avversari nel Jockey Club di Milano, ma il risultato non cambi\u00f2: il vincitore della stagione precedente, Norman, venne lasciato a ben 15 lunghezze.\nNumero uno in Europa.\nLa stagione da \"anziano\" di Ribot comincia con tre facili vittorie a Milano, in preparazione del Gran Premio della citt\u00e0. La resistenza dei migliori cavalli italiani, dal vincitore del Derby, Barba Toni, a quella del vincitore del \"Presidente della Repubblica\", Vittor Pisani, non fu abbastanza per Ribot, che sulla lunga dirittura milanese distacc\u00f2 i suoi avversari, lasciando infine il secondo, l'ottimo fratellastro e compagno di colori Tissot (da Tenerani anche lui), a 8 lunghezze.\nSenza rivali in Italia, il campione di Tesio venne indirizzato alla corsa pi\u00f9 importante del panorama estivo europeo, le \"King George and Queen Elizabeth Stakes\". Tra i 100.000 spettatori di Ascot c'era anche la Regina Elisabetta, venuta a sostenere il proprio cavallo, High Veldt. La corsa sembr\u00f2 in un primo momento volgere a favore proprio di quest'ultimo, ancora in testa agli ultimi 200 metri, l'ultimo furlong, ma proprio nel tratto conclusivo Ribot emerse, sorpassando l'avversario e vincendo di 5 lunghezze. Gli appassionati inglesi si tolsero il cappello di fronte alla sua prestazione: un privilegio riservato soltanto ai cavalli della regina. Elisabetta II, pur battuta, si congratul\u00f2 sportivamente con il proprietario: \nIl marchese Mario Incisa della Rocchetta, gi\u00e0 socio di Tesio e proprietario della Razza Dormello Olgiata dopo la morte di quegli, avvenuta il 22 maggio del 1954, decise di rischiare nuovamente il cavallo nell'Arc, e, dopo un facile rientro, Ribot si present\u00f2 da favorito al confronto con i migliori cavalli europei e con due campioni americani, Fisherman e Career Boy, appositamente preparati. Il cavallo era al massimo della forma e il fantino Camici era deciso a mostrarne il vero valore a tutto il mondo. Durante la gara Fisherman scapp\u00f2 subito in testa per favorire il compagno Career Boy, con Ribot al seguito fino a 1000 metri dal traguardo, quando il cavallo di Camici ruppe gli indugi e and\u00f2 a vincere in scioltezza con almeno 6 lunghezze su Talgo (vincitore del Derby Irlandese), Tanerko (campione del Derby francese) e lo stesso Career Boy. Al rientro Ribot venne accolto da entusiastiche ovazioni del pubblico francese. Il giorno dopo il giornale \"Paris Turf\" esalt\u00f2 la vittoria con il titolo: \nIl ritiro.\nEntrato in razza nel 1957, Ribot funzion\u00f2 come stallone in Italia, Inghilterra e Stati Uniti, dando vita a numerosi campioni tra i quali Molvedo e Prince Royal, vincitori a loro volta di molte corse prestigiose: \"Arc\", Ragusa, Ribero, Ribocco, \"Arts and Letters\", \"Graustark\", \"Alice Frey\" ed \"Epidendrum\". Arrivato in Kentucky via aereo, non fa pi\u00f9 ritorno al vecchio continente. Ribot, avendo qualche problema caratteriale, amava arrampicarsi sulle pareti del box, questo fa s\u00ec che nessuna compagnia assicurativa, a quei tempi, fosse disposta a coprire il rischio del viaggio di ritorno in Europa. Muore il 28 aprile del 1972 all'et\u00e0 di 20 anni per una emorragia interna, i suoi discendenti vincono tuttora corse importanti sia negli Stati Uniti che in Europa.\nGrazie a queste vittorie, Ribot \u00e8 risultato per tre volte (anni 1963, 1967, 1968) in cima alla Lista degli stalloni in Inghilterra ed Irlanda i cui discendenti avevano vinto il maggior monte premi in quegli anni. Se fosse rimasto in Europa avrebbe certamente reso molto di pi\u00f9 e influito nell'allevamento allo stesso modo di Nearco."}
{"id": "135298", "revid": "339392", "url": "https://it.wikipedia.org/wiki?curid=135298", "title": "Michail Gorbatschov", "text": ""}
{"id": "135299", "revid": "110157", "url": "https://it.wikipedia.org/wiki?curid=135299", "title": "Maur (Svizzera)", "text": "Maur (toponimo tedesco) \u00e8 un comune svizzero di 10\u00a0067 abitanti del Canton Zurigo, nel distretto di Uster.\nGeografia fisica.\nMaur si affaccia sul Lago di Greifen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "135301", "revid": "1452073", "url": "https://it.wikipedia.org/wiki?curid=135301", "title": "Ordini di grandezza (densit\u00e0)", "text": "Questa tabella confronta i vari ordini di grandezza della densit\u00e0 di vari corpi."}
{"id": "135303", "revid": "110157", "url": "https://it.wikipedia.org/wiki?curid=135303", "title": "Zollikon", "text": "Zollikon (toponimo tedesco) \u00e8 un comune svizzero di 12\u00a0791 abitanti del Canton Zurigo, nel distretto di Meilen; ha lo status di citt\u00e0.\nGeografia fisica.\nZollikon si affaccia sul Lago di Zurigo.\nStoria.\nXVI secolo.\nNel XVI secolo Zollikon era un villaggio di contadini, abitato da circa novanta famiglie proprietarie di appezzamenti grandi e piccoli. Quando la Riforma protestante cominci\u00f2 a diffondersi anche in Svizzera, il parroco del luogo, Johannes Br\u00f6tli, vi ader\u00ec e nell'estate del 1524 predic\u00f2, tra l'altro, contro le decime, contro le offerte alla Chiesa e contro il battesimo degli infanti, sostenendo che esso andava impartito soltanto agli adulti consapevoli.\nNel gennaio del 1525 il Consiglio di Zurigo, la cui giurisdizione si estendeva sull'intero cantone, prese provvedimenti contro i sostenitori di riforme religiose che andavano contro la tradizione cattolica ma anche contro le principali linee ideologiche che si andavano affermando nella Riforma. Essendo stato considerato inaccettabile il battesimo degli adulti, Br\u00f6tli fu espulso dal cantone, non prima per\u00f2 che egli avesse ribattezzato un calzolaio del luogo, Fridli Schumacher, il 22 gennaio 1525.\nQuel giorno, un altro abitante di Zollikon, il viticoltore Jakob Hottinger, ospit\u00f2 nella sua casa una riunione dei \u00abFratelli svizzeri\u00bb, il gruppo di anabattisti appena formato su iniziativa di Conrad Grebel. Anche Hottinger aveva assunto da tempo posizioni radicali, dichiarandosi contrario alla messa cattolica e per questo motivo era stato imprigionato e multato. Hottinger fu battezzato da Felix Manz in una riunione che si tenne il 25 gennaio in casa del contadino Ruedi Thomann, durante la quale fu dato l'addio ai due anabattisti espulsi dal cantone, Br\u00f6tli e Wilhelm Reublin, si tenne la \u00abCena del Signore\u00bb in sostituzione della vecchia comunione, e si battezzarono altre due persone. Complessivamente, nel mese di gennaio a Zollikon furono battezzati nella fede anabattista trentacinque persone.\nLa reazione del Consiglio di Zurigo non si fece attendere, e il 30 gennaio furono arrestati venticinque abitanti di Zollikon, oltre agli attivi predicatori Manz e Georg Blaurock. Questi ultimi due furono incarcerati nella torre di Wellenberg, la prigione di stato di Zurigo, mentre gli altri furono confinati nel convento agostiniano di Zurigo, dove i pastori della citt\u00e0, tra i quali era Zwingli, li incontrarono cercando di convincerli ad abbandonare la prassi del battesimo degli adulti. Mentre Manz e Blaurock rimasero saldi nelle loro convinzioni, i contadini di Zollikon furono rilasciati dopo nove giorni dietro pagamento di una multa e con il compromesso di abbandonare la prassi del battesimo e la pubblica predicazione in cambio dell'autorizzazione di potersi riunire in gruppi ristretti di studio.\nBlaurock fu pubblicato il 24 febbraio. Il 26 raggiunse Zollikon, vi tenne una riunione e battezz\u00f2 otto donne e Heinrich Aberli, uno dei fondatori dei Fratelli svizzeri. Poi lasci\u00f2 il villaggio, dove l'attivit\u00e0 degli anabattisti riprese vigore. Nel mese di marzo a Zollikon furono battezzati circa ottanta persone. Nella prassi anabattista, non esisteva la figura del sacerdote: cos\u00ec, il contadino J\u00f6rg Schad battezz\u00f2 quaranta persone, il sarto Hans Bichter trenta e chiunque poteva predicare. Ormai Zollikon era divenuta una vera e propria comunit\u00e0 anabattista che \u00abpraticava la predicazione, il battesimo, la Cena del Signore e la disciplina ecclesiastica\u00bb - ossia la pratica secondo la quale il membro della comunit\u00e0 che pecca viene ammonito e se persiste \u00e8 allontanato - e pertanto aveva \u00able quattro caratteristiche di una chiesa cristiana indipendente\u00bb.\nIl Consiglio di Zurigo reag\u00ec nuovamente all'estensione del movimento anabattista e il 16 marzo ordin\u00f2 l'arresto di diciannove persone, i pi\u00f9 attivi della comunit\u00e0. Pochi resistettero alla prigionia e il 25 marzo furono quasi tutti rilasciati con la promessa di desistere dal ribattezzare. Un'ultima manifestazione del fermento religioso presente a Zollikon fu la processione che in giugno part\u00ec dal villaggio fino a Zurigo, durante la quale furono profetizzate sciagure sulla citt\u00e0 e indirizzate accuse nei confronti di Zwingli. Da allora, dell'esistenza di una comunit\u00e0 anabattista di Zollikon non si sent\u00ec pi\u00f9 parlare.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nZollikon \u00e8 servito dall'omonima stazione sulla Rechtsufrige Z\u00fcrichseebahn (linea S7 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "135304", "revid": "438678", "url": "https://it.wikipedia.org/wiki?curid=135304", "title": "Internet chess server", "text": "Internet Chess Server (ICS) \u00e8 stato il primo server di scacchi che permetteva ad utenti remoti di giocare a scacchi, dialogare e visualizzare partite sulla scacchiera per mezzo di Internet. Il server permetteva di connettere i giocatori attraverso una variet\u00e0 di client di scacchi grafici situati sul computer di ciascun utente. Il protocollo di rete utilizzato era derivato da telnet. Venne rinominato Internet Chess Club quando i creatori del progetto decisero di farne un sito a pagamento.\nStoria.\nL'Internet Chess Server fu creato negli ultimi anni ottanta da un gruppo di volontari. Inizialmente, contenendo numerosi bug e soffrendo problemi di lag, veniva usato solo da una ristretta cerchia di fan. In seguito venne migliorato, guadagnando caratteristiche di notevole importanza per gli utenti come il supporto di client grafici e l'Elo, un complesso metodo statistico che permette di valutare numericamente in modo piuttosto preciso la forza di gioco di ogni singolo scacchista.\nIl 15 gennaio 1992 venne rilasciata la prima versione ufficiale e Daniel Sleator assunse la direzione del progetto ICS.\nNel 1995 fu creato l'Internet Chess Club (ICC). Poich\u00e9 l'ingresso al club di utenti era ristretto al versamento di una somma di denaro, nacque un progetto parallelo europeo, Free Internet Chess Server (FICS), il cui accesso venne reso invece completamente libero.\nAccesso ed uso.\nIl protocollo ICS non era altro che una variante di telnet, in teoria, dunque, sarebbe bastato un client telnet per poterlo usare, anche se l'uso sarebbe stato piuttosto ostico, in realt\u00e0 esistevano numerosi client sia testuali, sia grafici, che permettavano di giocare agevolmente a scacchi in rete sfruttando l'ICS."}
{"id": "135305", "revid": "466539", "url": "https://it.wikipedia.org/wiki?curid=135305", "title": "Zumikon", "text": "Zumikon (toponimo tedesco) \u00e8 un comune svizzero di 5\u00a0158 abitanti del Canton Zurigo, nel distretto di Meilen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nZumikon \u00e8 servito dall'omonima stazione sulla ferrovia della Forch ed \u00e8 il capolinea dell'autostrada A52.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "135314", "revid": "12290", "url": "https://it.wikipedia.org/wiki?curid=135314", "title": "Lega degli straordinari Gentlemen", "text": ""}
{"id": "135320", "revid": "124353903", "url": "https://it.wikipedia.org/wiki?curid=135320", "title": "Lingue mordvine", "text": "Le lingue mordvine sono un ramo delle lingue uraliche parlate in Russia e in altri stati ex sovietici.\nDistribuzione geografica.\nLe lingue mordvine, considerate ai tempi dell'Unione Sovietica un'unica lingua, sono attestate in tutta l'area ex-sovietica. Secondo il censimento sovietico del 1979, il gruppo etnico dei mordvini ammontava a circa 1,2 milioni di persone, e oltre il 70% di loro dichiarava di parlare mordvino, per un totale di oltre 800.000 locutori. Nella stessa rilevazione, nella Repubblica Socialista Sovietica Autonoma di Mordovia (l'attuale repubblica autonoma di Mordovia della Federazione Russa) furono censiti meno di 400.000 mordvini, cio\u00e8 meno di un terzo del totale del gruppo etnico; quindi la maggior parte dei mordvini, oltre due terzi, erano stanziati in altri territori dell'Unione Sovietica.\nAl censimento russo del 2010 si contavano 432.000 locutori di lingua mordvine. Sono parlate principalmente nella regione del Volga: nelle repubbliche di Baschiria, Ciuvascia, Mordovia e Tatarstan, nelle regioni di Ni\u017enij Novgorod, Penza, Samara e Ul'janovsk e nella citt\u00e0 di Buguruslan della regione di Orenburg. Le lingue mordvine sono attestate anche negli Stati ex-sovietici di Armenia, Azerbaigian, Bielorussia, Estonia, Kazakistan, Kirghizistan, Lettonia, Lituania, Turkmenistan, Ucraina e Uzbekistan. Complessivamente le lingue mordvine sono parlate da circa 500.000 persone.\nDialetti e lingue derivate.\nLe due varianti principali sono l'erza e il mok\u0161a. L'erza \u00e8 parlato principalmente nella zona orientale della Mordovia, mentre il mok\u0161a \u00e8 diffuso nella parte occidentale.\nClassificazione.\nSecondo \"Ethnologue\", la classificazione delle lingue mordvine \u00e8 la seguente:\nSistema di scrittura.\nPer la scrittura viene utilizzato l'alfabeto cirillico."}
{"id": "135322", "revid": "12331", "url": "https://it.wikipedia.org/wiki?curid=135322", "title": "Lingua mordvina", "text": ""}
{"id": "135328", "revid": "6858", "url": "https://it.wikipedia.org/wiki?curid=135328", "title": "Unione degli Emirati Arabi", "text": ""}
{"id": "135329", "revid": "124375751", "url": "https://it.wikipedia.org/wiki?curid=135329", "title": "Storia di Perugia", "text": "Le origini e Perugia etrusca.\nI primi insediamenti di cui siamo a conoscenza nel territorio risalgono ai secoli XI e X a.C., con la presenza di villaggi villanoviani nei pressi delle falde dell'altura perugina e a partire dall'VIII secolo a.C. anche sulla sommit\u00e0 del colle dove sorger\u00e0 la citt\u00e0. Il rapido sviluppo di Perugia \u00e8 favorito dalla posizione dominante rispetto all'arteria del fiume Tevere e dalla posizione di confine tra le popolazioni etrusche ed umbre. Gli Umbri, che pure, secondo una certa tradizione storica, avrebbero fondato la citt\u00e0, ma, pi\u00f9 verosimilmente, avevano con essa frequenti rapporti essendone confinanti, devono cedere all'affermarsi del popolo etrusco. Infatti il vero e proprio nucleo urbano di Perugia si forma intorno alla seconda met\u00e0 del VI secolo a.C., e dalla disposizione delle necropoli etrusche abbiamo una testimonianza indiretta dell'espansione del primo tessuto urbano. Perugia diventa in breve una delle 12 lucumonie della confederazione etrusca. Nel 310-309 a.C. forma una Lega insieme alle altre citt\u00e0 etrusche scontrandosi con le truppe romane guidate da Quinto Fabio Massimo Rulliano; al termine della battaglia viene siglata una tregua, che non verr\u00e0 rispettata, di 30 anni.\nLa cinta muraria etrusca originaria, oggi ancora visibile, viene edificata tra il IV ed il III secolo a.C.: con una lunghezza di tre chilometri, racchiude il Colle Landone e il Colle del Sole sui quali si erge la citt\u00e0.\n\"Perusia\" romana.\nCon la battaglia di Sentino (295 a.C.), Perusia e gran parte dell'Umbria entrano nell'orbita romana, pur conservando la propria lingua (l'uso dell'etrusco \u00e8 documentato in citt\u00e0 fino a tarda et\u00e0 repubblicana) ed una limitata autonomia municipale. Nella II guerra punica la citt\u00e0, pur conservando ancora le proprie specificit\u00e0 ma dimostrandosi fedele a Roma, d\u00e0 rifugio ai romani dopo la tragica sconfitta nella Battaglia del Lago Trasimeno nel 217 a.C. \u00c8 solo a partire dal I secolo a.C., in seguito alla Guerra Sociale, che Perugia si integra pienamente nello stato romano con la concessione della cittadinanza (89 a.C.). La citt\u00e0 si rimodella secondo stilemi romani, e l'incendio della citt\u00e0 nel 41 a.C. durante il Bellum Perusinum - a testimonianza dell'assedio verranno ritrovati molti proiettili di catapulte dentro e fuori le mura - costituisce un'occasione per un nuovo fervore edilizio, pur nella sostanziale permanenza dell'assetto viario etrusco. La ripresa urbana \u00e8 favorita dalla spinta di Augusto che restituisce alla citt\u00e0 parte dell'antico splendore, permettendole di fregiarsi del titolo di \"Augusta Perusia\". In et\u00e0 imperiale la citt\u00e0 si espande ben oltre la cinta etrusca, come testimoniano l'anfiteatro ed il tempio di Marte, o il mosaico rappresentante il mito di Orfeo (II secolo d.C.) nei pressi del quale sorgevano le terme.\nNella seconda met\u00e0 del III secolo l'imperatore Vibio Treboniano Gallo, perugino d'origine, d\u00e0 alla citt\u00e0 lo \"ius coloni\u00e6\".\nAncora nel IV secolo tuttavia, nel clima dell'effimera ripresa economica e politica dell'Impero che precede le invasioni barbariche e la caduta dell'Occidente romano, Perugia, pur essendo oramai pienamente latinizzata, non pu\u00f2 dimenticare il suo illustre passato etrusco e continua a partecipare ai giochi confederati etruschi, che si svolgono nel \"Fanum Voltumnae\", nei pressi dell'odierna Orvieto.\nL'alto Medioevo.\nImportante centro di collegamento tra la via Amerina e la Flaminia, Perugia riacquista un notevole peso durante la guerra gotica, al punto da venire indicata come la prima citt\u00e0 della Tuscia.\nNel 493 Perugia viene conquistata dagli Ostrogoti di Teodorico. Nel 535 l'imperatore bizantino Giustiniano I, erede dei Cesari romani, decide di riconquistare l'Italia. Nel 537 le truppe bizantine di Belisario si scontrano con quelle ostrogote di Vitige proprio nei pressi di Perugia.\nNel 548 Totila, dopo un assedio di circa due anni, espugna la citt\u00e0 ed uccide il vescovo Ercolano, responsabile di aver organizzato la resistenza e figura rappresentativa dell'intera citt\u00e0. Ercolano diventer\u00e0 poi uno dei santi patroni della citt\u00e0. Nel 553, con la morte dell'ultimo re ostrogoto, Perugia, l'Umbria e l'Italia si ricongiungono all'Impero romano d'Oriente (Impero Bizantino). Sino all'VIII secolo la citt\u00e0 rester\u00e0 sotto il dominio bizantino, eccettuati due brevi periodi di occupazione da parte dei longobardi sul finire del VI secolo.\nNella seconda met\u00e0 dell'VIII secolo Perugia e il suo territorio entrano nella sfera di influenza del papato, a sua volta vincolato in vario modo all'Impero carolingio, e sono retti nei due secoli successivi da un governo vescovile. Nel 936 viene edificata entro le mura urbiche la cattedrale di San Lorenzo.\nIl Comune.\nNel 1139 si ha la prima attestazione del Governo dei Consoli e della nascita del Comune, che \u00e8 molto ragionevole pensare esistesse gi\u00e0 dall'XI secolo, ma la cui prima formazione \u00e8 ignota. In quell'occasione viene siglato un documento, alla presenza di un notaio, che attesta la sottomissione alla \"civitas Perusina\" degli abitanti dell'Isola Polvese. Agli inizi del XII secolo il potere \u00e8 diviso tra i Consoli, un'assemblea generale (l\"'Arengo\"), ed un consiglio minore. Il nome della piazza principale passa da \"Piazza San Lorenzo\" a \"Piazza del Comune\". Nella seconda met\u00e0 del secolo Perugia ha un'ampia sfera d'influenza nel contado circostante, avendo espanso i propri territori verso Gubbio e Citt\u00e0 di Castello a nord, e verso Citt\u00e0 della Pieve, il Lago Trasimeno e la Val di Chiana a ovest-sudovest. Il 7 agosto 1186, in seguito agli impegni della pace di Costanza, Enrico VI, \"rex romanorum\" e futuro imperatore, conferisce al governo consolare un riconoscimento diplomatico, conferendo formalmente a Perugia la libert\u00e0 di eleggere un console indipendentemente dall'impero. Nel 1198 la citt\u00e0 accetta la protezione di Innocenzo III, il cui intento \u00e8 quello di formare un vero e proprio stato nei territori del Patrimonio di San Pietro. Il papa conferma infatti il precedente riconoscimento imperiale e lo rafforza dando forza di legge alle \"consuetudines\" cittadine attuate nell'amministrazione della giustizia. In varie occasioni Perugia \u00e8 rifugio per i papi dai tumulti di Roma, ed \u00e8 sede di ben 5 conclavi, tra cui quelli che portarono all'elezione di Onorio III (1216), Clemente IV (1285), Celestino V (1294), Clemente V (1305); la presenza papale fu caratterizzata da un ruolo pacificatore delle rivalit\u00e0 interne. Ad ogni modo Perugia non accett\u00f2 mai la sovranit\u00e0 del papato: esercit\u00f2 infatti una giurisdizione diretta anche nei confronti dei componenti del clero e nel 1282 venne scomunicata per aver portato un'offensiva contro i Ghibellini andando contro un veto papale. D'altra parte Perugia rimane, nella guerra tra Guelfi e Ghibellini, costantemente leale alla parte guelfa. Nel XIII secolo il comune aument\u00f2 il proprio potere attuando una nuova politica espansionistica sottomettendo Assisi, Gualdo Tadino, Montone e rimanendo in lotta con Foligno. In quest'epoca la popolazione cittadina conta circa 28000 abitanti e 45000 nel resto del territorio comunale; appare la borghesia formata da notai, artigiani, mercanti ecc; nel 1286 vengono contate 41 arti.\nIn questi anni e fra Duecento e Trecento, il Comune attua un imponente sviluppo urbano: vengono costruite diverse opere fra cui la Fontana Maggiore (1275-77), alimentata dalle acque dell'acquedotto proveniente da Monte Pacciano (1254-76) che si conclude proprio con la Fontana. \u00c8 questo il periodo del governo mercantile, esercitato dai Priori, eletti fra gli iscritti alle arti, e con sede nel Palazzo dei Priori (XIII-XV sec.). Nel 1308 viene istuita l'Universit\u00e0. La presenza angioina in Italia parve offrire un'alternativa al dominio papale: nel 1319 Perugia elegge il santo angioino Ludovico di Tolosa ad \"Avvocato della Signoria cittadina e del Palazzo dei suoi Priori\", il santo \u00e8 ancora oggi raffigurato insieme ad altre due figure sacre nel portale di Palazzo dei Priori. Nel 1342 viene redatto il secondo Statuto in volgare. Alla met\u00e0 del secolo il celebre giurista Bartolo da Sassoferrato afferma che Perugia non dipende n\u00e9 dall'Impero n\u00e9 dalla Chiesa, ma il comune \u00e8 gi\u00e0 prossimo al suo declino. La peste nera del 1348 fa numerose vittime, ed il comune di Perugia d\u00e0 le ultime prove di forza nel 1352 e nel 1358, quando sconfigge prima Bettona, distruggendola, e poi Siena e Cortona (Battaglia di Torrita).\nLe Signorie.\nNel 1370 Perugia ritorna sotto la Chiesa a causa della sconfitta nella guerra contro Urbano V. Il ritorno della sede papale da Avignone a Roma nel 1377, inoltre, con il conseguente ripristino dell'autorit\u00e0 della Chiesa nei territori di Lazio, Umbria, Marche e Romagna, comporter\u00e0 nei decenni successivi una graduale ma costante limitazione delle autonomie cittadine anche per i centri pi\u00f9 importanti, come Perugia. Tuttavia questo non impedir\u00e0 l'emergere di forme di signoria.\nIl capitano di ventura Biordo Michelotti, della fazione popolare dei Raspanti, il 5 agosto 1393 fa il suo ingresso trionfale a Perugia ed il consiglio generale lo nomina \"cavaliere del popolo\" perugino e \"capitano generale\" delle milizie. Una commissione speciale di venticinque cittadini ebbe l'incarico di mettere al bando centocinquanta Gentiluomini, mentre Biordo decise il rientro di quelli nobili non ritenuti colpevoli di sedizione. Fra i Gentiluomini esiliati vi fu Braccio da Montone, uno dei pi\u00f9 valenti condottieri del tempo, impegnato a non cercare \u00abNiun patto o concordia cum li Raspanti de Peroscia\u00bb.\nFu proprio contro i nobili fuoriusciti, in particolare contro Braccio da Montone, anima e guida del movimento nobiliare in esilio che, dopo il tumulto del 1393, il governo dei Raspanti impegn\u00f2 le sue energie. Detenendo di fatto ogni potere, Biordo fu riconosciuto come primo \"signore di Perugia\" anche se durante la sua breve signoria (1393-1398) lasci\u00f2 in vita il priorato e tutte le istituzioni comunali esistenti, preoccupandosi solamente di estendere il suo dominio oltre Perugia. Dopo il fastoso matrimonio con Giovanna Orsini Biordo e la sposa presero dimora nel palazzo di Porta Sole, ma il 10 marzo 1398 Biordo cadde vittima di una congiura ordita da Francesco Guidalotti, abate di San Pietro. Nella nuova residenza il Michelotti rimase pugnalato da Giovanni e Annibaldo fratelli, dell'abate di San Pietro.\nIl duca di Milano Gian Galeazzo Visconti diventer\u00e0 signore di Perugia nel 1400, ma il progetto di creare un grande Stato unitario centro-settentrionale svanir\u00e0 con la sua morte nel 1402, quando i Raspanti offrirono a papa Bonifacio IX il governo della citt\u00e0; tale dominazione dur\u00f2 fino al 1408, anno in cui l'esercito di Ladislao I di Napoli invase Perugia, che divent\u00f2 caposaldo di future azioni belliche in Toscana. Il 12 luglio 1416, nella piana di Sant' Egidio, le truppe dei Raspanti capitanate da Carlo Malatesta, \"difensore dei Perugini per Santa Chiesa\", e Ceccolino Michelotti, fratello di Biordo, furono sbaragliate dai nobili fuoriusciti guidati da Braccio, in una sanguinosa battaglia campale durata per molte ore che sanc\u00ec la vittoria della fazione nobiliare ed il definitivo tramonto del governo comunale. In un'assemblea generale tenutasi a Perugia il 18 luglio 1416, priori, camerlenghi e consiglieri delle arti, per il bene supremo della patria, trasferirono i loro poteri al celebre condottiero Braccio da Montone, acclamato \"signore di Perugia\".\nDurante la signoria di Braccio Fortebracci da Montone (1416-1424) si realizzarono importanti opere pubbliche come, ad esempio, la residenza di Braccio in piazza, della quale rimangono solo le logge, o il \"Sopramuro\", al quale Braccio fece edificare un'altra serie di architetture di sostegno: le \"briglie di Braccio\".\nNel periodo 1438 - 1479 la famiglia Baglioni esercit\u00f2 su Perugia una \"signoria occulta\" (ovverosia non caratterizzata da un totale controllo dei poteri civici): Braccio I Baglioni, sfruttando la sua posizione di capitano delle milizie della Santa Sede, essendo egli anche nipote di Braccio da Montone, precedente Signore della Citt\u00e0, esercit\u00f2 su Perugia un'influenza che ne sanc\u00ec presto la supremazia. In quegli anni, il centro umbro visse un periodo di florida crescita, in quanto i Baglioni attuarono una politica di espansione ed abbellimento della citt\u00e0, facendo costruire nuove strade e nuovi palazzi. Tra il 1429 ed il 1433 venne ampliato il Palazzo dei Priori, vennero costruite nuove chiese e cappelle private, mentre il mecenatismo dei Baglioni condusse a Perugia artisti come Piero della Francesca, Pinturicchio e Raffaello, facendo di Perugia un importante centro artistico. In quegli anni Perugia divenne un centro importante del Rinascimento umbro che vide la sua prima opera inequivocabilmente rinascimentale , con la produzione delle otto tavole delle storie di san Bernardino, cui collaborarono Pinturicchio e Piermatteo d'Amelia, e il giovane Perugino, insieme ad altri artisti, gruppo a cui ci si riferisce comunemente come la \"bottega del 1473\". Il Perugino Pietro Vannucci fu autore di numerose opere in citt\u00e0, tra le quali spicca un ciclo di affreschi all'interno della sala delle Udienze del Collegio del Cambio.\nI Baglioni inoltre fecero costruire un imponente palazzo signorile come residenza privata della famiglia, di cui oggi rimane solo la parte inglobata nella Rocca Paolina. Il palazzo fu decorato da Domenico Veneziano con un ciclo di pittura sulle famiglie nobili perugine e sui grandi condottieri del passato.\nDallo Stato della Chiesa all'Unit\u00e0 d'Italia.\nNel 1540 a seguito della sfortunata guerra del sale contro Paolo III Farnese e Alessandro Tomassoni da Terni, la citt\u00e0 perde le sue libert\u00e0 civiche e la sua secolare autonomia e passa nuovamente alle dirette dipendenze dello Stato della Chiesa che obbliga la cittadinanza a costruire l'imponente Rocca Paolina, dove si insedia una guarnigione pontificia.\nA partire dalla met\u00e0 del XVI secolo e fino al momento dell'annessione al Regno d'Italia (1860) Perugia vivr\u00e0 un lungo periodo di stagnazione demografica ed economica, omologandosi al resto delle province pontificie. Purtuttavia, sotto il profilo architettonico e artistico, la citt\u00e0 continuer\u00e0 ad arricchirsi di edifici di pregio e ad avvalersi dell'opera di una serie di esecutori di alto livello professionale. Sono di questo periodo molte delle residenze patrizie che al giorno d'oggi abbelliscono Perugia (fra cui i palazzi \"Donini\", \"Della Penna\", \"Gallenga Stuart\" e \"Conestabile della Staffa\") e alcune prestigiose chiese barocche, prima fra tutte quella dedicata a San Filippo Neri.\nDopo la caduta della Repubblica Romana (1849) le residenze di Maria Alessandrina Bonaparte (Porta Sole - Contea di Laviano), che esule da Roma scelse Perugia per l'educazione dei suoi quattro figli, diventarono salotti di ritrovo frequentati dai pi\u00f9 autorevoli esponenti del movimento patriottico di Perugia. I politici perugini, per liberarsi dal dominio dello Stato Pontificio, essendo ormai tramontata anche l'ideologia repubblicana di Giuseppe Mazzini, passarono a sostenere la monarchia del Regno di Sardegna alleata con il cugino Napoleone III, diventato ormai imperatore di Francia. Pochi giorni prima dei moti perugini, Maria Bonaparte, fiera del suo rango e favorevole alla politica di Napoleone III, scrivendo all'amica Louise Colet, nota poetessa e scrittrice francese, manifestava il suo compiacimento per il tentativo rivoluzionario, messo in atto dal Governo provvisorio perugino che, seguendo l'esempio precedente di Bologna, tentava di sottrarsi alla dominazione pontificia. Le notizie di Maria Bonaparte inviate in Francia all'amica Colet descrivevano il suo entusiasmo nel vedere la bandiera italiana sventolare dalle torri del Municipio perugino e dai davanzali dei palazzi abbelliti dal tricolore, la piazza principale animata dalla folla festante che scandiva grida gioiose con la richiesta della desiderata liberazione. La principessa Maria, affacciata al suo balcone prospiciente Porta Sole, acclamata dalla folla dei manifestanti, rispose con l'augurio di: \u00abViva l'Imperatore\u00bb e \u00abViva l'indipendenza italiana \u00bb. Facevano parte del Governo provvisorio diversi patrioti perugini, tra i quali, Francesco Guardabassi, Nicola Danzetta, Ariodante Fabretti, Zeffirino Faina.\n Il 20 giugno 1859, il tragico epilogo: l'esercito pontificio, forte di circa duemila uomini, in gran parte Guardie Svizzere, entrarono nella citt\u00e0 di Perugia e dopo un sanguinoso combattimento davanti a Porta San Pietro sbaragliarono la coraggiosa resistenza dei cittadini ed iniziarono il saccheggio all'interno della citt\u00e0. I combattimenti comportarono perdite di 10 militi papalini e 27 perugini.\nIl 14 settembre 1860 le truppe piemontesi, 15.000 uomini al comando del generale Fanti, riescono a passare prima attraverso la Porta Sant'Antonio, successivamente anche dalla Porta S. Margherita, quindi a penetrare nella citt\u00e0 e a conquistarla, dopo aver costretto alla resa l'ultima guarnigione di soldati svizzeri asserragliata nella Rocca Paolina (successivamente, a ricordo dell'avvenimento, le vie su sui si trovano le due porte medievali prenderanno il nome, appunto, di \"Corso Bersaglieri\" e di \"Via XIV Settembre\"). \nIn seguito quindi alla battaglia di Castelfidardo (18 settembre), tutti i territori di Umbria e Marche si ricongiungono al nascente Regno d'Italia, annessione che verr\u00e0 quindi ufficializzata con il plebiscito del 4 novembre 1860.\nDopo l'Unit\u00e0 d'Italia, il Regno d'Italia per strategia geopolitica privileger\u00e0 proprio Perugia come capoluogo di una vastissima provincia, che comprendeva il circondario di Rieti ai confini dello Stato Pontificio.\nIl Novecento.\nQualche decennio dopo, negli anni venti del XX secolo, il vasto territorio della provincia perugina verr\u00e0 ridimensionato: Perugia resta il capoluogo della regione, ma vengono sanciti il passaggio del circondario di Rieti al Lazio, e la costituzione della nuova provincia umbra di Terni, determinando cos\u00ec il definitivo assetto geografico e amministrativo della regione Umbria, tuttora vigente.\nNel 1922 da Perugia parte la Marcia su Roma. Il 20 giugno 1944, pochi giorni dopo l'abbandono della zona da parte dei soldati tedeschi, entrano in citt\u00e0, da Porta San Pietro, le truppe alleate britanniche. \nIl 24 settembre 1961, promossa dall'intellettuale antifascista Aldo Capitini, venne organizzata la prima Marcia per la pace Perugia-Assisi. Nei primi anni sessanta Perugia fu penalizzata dalla definizione del tracciato dell'Autostrada del Sole, che predilesse citt\u00e0 come Arezzo e Orvieto, tagliando di fatto fuori la citt\u00e0 dalla principale rotta stradale nord-sud italiana."}
{"id": "135330", "revid": "125772154", "url": "https://it.wikipedia.org/wiki?curid=135330", "title": "Lingua selcupa", "text": "La lingua selcupa o selkup (in russo \u0441\u0435\u043b\u044c\u043a\u0443\u043f\u0441\u043a\u0438\u0439 \u044f\u0437\u044b\u043a) \u00e8 una lingua samoieda parlata in Russia all'est dei Monti Urali.\nDistribuzione geografica.\nSecondo l'edizione 2009 di \"Ethnologue\", la lingua selcupa \u00e8 parlata da 1640 persone, stanziate nell'Oblast' di Tomsk, nel Circondario autonomo Jamalo-Nenec e nel Territorio di Krasnojarsk.\nDialetti e lingue derivate.\nI dialetti del selcupo sono taz, tym, narym e srednjaja ob-ket.\nClassificazione.\nSecondo l'edizione 2009 di \"Ethnologue\", la classificazione della lingua selcupa \u00e8 la seguente:\nSistema di scrittura.\nPer la scrittura viene usato l'alfabeto cirillico ed \u00e8 cos\u00ec composto:"}
{"id": "135334", "revid": "9733", "url": "https://it.wikipedia.org/wiki?curid=135334", "title": "Internet Chess Server", "text": ""}
{"id": "135338", "revid": "88740", "url": "https://it.wikipedia.org/wiki?curid=135338", "title": "Christiane Vera Felscherinow", "text": "Il racconto autobiografico, che descrive con particolare realismo il trasloco a sei anni dalla campagna di Amburgo al sobborgo berlinese di Gropiusstadt, l'infanzia difficile, la tossicodipendenza e la prostituzione iniziate fin dalla prima adolescenza, dest\u00f2 molto scalpore in tutto il mondo; il libro fu tradotto in molte lingue e divent\u00f2 un controverso simbolo per la generazione che pi\u00f9 di tutte fu vittima dell'eroina.\nIl libro, il cui titolo italiano appare inappropriato in quanto Bahnhof Zoo \u00e8 una stazione della metropolitana di Berlino e non un giardino zoologico, nasce da una serie di interviste che i giornalisti sostennero nel corso del 1978 per due mesi con la Felscherinow, imputata e testimone in un processo conclusosi nel giugno del 1978 con la condanna per detenzione di droga e ricettazione. Il processo si riferiva a un procedimento d'accusa depositato presso il tribunale di Berlino nel luglio del 1977. Al termine del processo la condanna fu sospesa con la condizionale, in quanto all'epoca dei fatti l'imputata era minorenne.\nNel 1981 ne fu tratto il film \"Christiane F. - Noi, i ragazzi dello zoo di Berlino\" (\"Christiane F. - Wir Kinder vom Bahnhof Zoo\"), con la regia di Uli Edel e la colonna sonora di David Bowie. Il libro e il film ottennero un grande successo, rendendo Christiane famosa in Germania e in tutto il mondo occidentale.\nBiografia.\nL'infanzia.\nI genitori di Christiane si trasferiscono nella citt\u00e0 di Berlino alla ricerca di una migliore sistemazione quando Christiane ha l'et\u00e0 di sei anni. Dopo un breve soggiorno nel quartiere di Kreuzberg in Paul-Lincke-Ufer, lungo il canale Landwehr, prendono casa nel quartiere periferico di Gropiusstadt. I primi anni della vita berlinese sono molto difficili per la bambina: problemi finanziari in famiglia, un padre violento e frustrato, un contesto sociale deprimente e di scarse prospettive.\nA questo si aggiunge la separazione dei genitori e l'allontanamento della sorella, Annette Felscherinow, che decide di andare a vivere con il padre: Christiane vive sola con la madre e con il suo nuovo e giovane compagno Klaus. A dodici anni inizia a frequentare il \"gymnasium\" unificato di Gropiusstadt, dove conosce l'amica Kessi. Proprio insieme a Kessi avr\u00e0 inizio la sua esperienza con le droghe.\nL'esperienza con le sostanze stupefacenti.\nAll'et\u00e0 di 12 anni Christiane (1974) inizia a consumare hashish e droghe sintetiche (Valium, Mandrax, LSD, Efedrina) nel centro giovanile della Chiesa luterana di Gropiusstadt, la \"Haus der Mitte\" situata in \"Lipschitzallee, 50\". In seguito la sua vita sociale gravita attorno alla discoteca \"Sound\" (definita dai cartelloni pubblicitari \"la pi\u00f9 moderna discoteca d'Europa\", ma che a Christiane appare come un semplice sottoscala dal soffitto basso adibito a discoteca), in \"Genthinerstra\u00dfe 26\" vicino alla \"Kurf\u00fcrstenstra\u00dfe\", zona tristemente nota per essere un centro dello spaccio di eroina e della prostituzione giovanile situata nel quartiere di Tiergarten.\nUn mese prima del suo quattordicesimo compleanno, dopo aver preso parte al concerto di David Bowie alla Deutschlandhalle il 18 aprile 1976, assume per la prima volta eroina per inalazione; nell'estate dell'anno successivo, nei bagni pubblici della \"B\u00fclowstra\u00dfe\", si inietta per la prima volta la stessa sostanza in vena. Inizia cos\u00ec una doppia vita, di cui la madre verr\u00e0 a conoscenza solamente all'inizio dell'anno successivo, cercando infruttuosamente di aiutarla nella disintossicazione. Tutte le mattine Christiane frequenta normalmente la scuola e passa i pomeriggi a procurarsi l'eroina alla stazione dello Zoo a Charlottenburg.\nBen presto Christiane inizia a prostituirsi insieme alle sue due amiche Babette D\u00f6ge, detta Babsi, e Catherine Schabeck, detta Stella. L'esordio sui marciapiedi avviene con un distinto signore in \"Mercedes\" anch'egli frequentatore del \"Sound\" e che da tempo l'adocchiava. Anche il suo ragazzo, Detlef, \u00e8 un tossicodipendente che si prostituisce con clienti omosessuali per procurarsi la roba. In questi anni inizia per Christiane una spirale che la accomuna alle storie dei giovani tossicodipendenti berlinesi degli anni settanta.\nCol tempo Christiane continuer\u00e0 a fare tentativi di disintossicazione, ma senza successo. Successivamente assister\u00e0 alla morte di Atze, suo ex fidanzato, di Axel, migliore amico di Detlef e suo confidente, e della sua amica Babette. Quest'ultimo evento la scosse a tal punto da farle tentare il suicidio iniettandosi una dose di eroina superiore a quella consueta. Si risveglier\u00e0 alcune ore dopo, soccorsa da una coppia di ragazzi gay. Nel novembre del 1977, la madre riesce a salvarla, allontanandola da Berlino e mandandola a vivere da alcuni parenti in un paesino nei pressi di Amburgo. Qui Christiane, a causa dei suoi precedenti, non pu\u00f2 frequentare n\u00e9 il \"Gymnasium\", n\u00e9 l'Istituto Tecnico. Si iscrive cos\u00ec alla scuola professionale e ottiene un diploma che le sar\u00e0 di scarsa utilit\u00e0.\nI fatti trattati fin qui sono inclusi nel libro \"Noi, i ragazzi dello zoo di Berlino\".\nIl successo.\nPer Christiane gli anni tra il 1978 e il 1984 sono gli anni del successo. La pubblicazione del libro e il film ispirato alla sua storia la rendono famosissima in tutto il mondo. Inoltre Christiane prende parte a due film e tenta la carriera musicale. Tuttavia, nel corso di questi anni, Christiane non \u00e8 rimasta lontana dalle droghe e dall'eroina. La vita di Christiane sulla scena artistico-musicale di Berlino \u00e8 raccontata nello Special Radio Bremen del 1983.\nIl libro e il film.\nNel 1979, dopo l'incontro con i giornalisti dello Stern, esce in Germania il libro che avrebbe reso Christiane famosa in tutto il mondo. Il libro era stato preceduto dalla pubblicazione nel 1978 delle interviste sulla rivista Stern. In Italia il libro viene pubblicato nel 1981 dalla casa editrice Rizzoli con la traduzione della giornalista Roberta Tatafiore.\nNel 1981 esce il film con la partecipazione della giovanissima Natja Brunckhorst e con la regia di Uli Edel. La trama del film \u00e8 di molto semplificata rispetto al libro, e non rende giustizia alla profondit\u00e0 del testo. Infatti la maggior parte delle riflessioni di Christiane sulla societ\u00e0, le sue osservazioni sul benessere occidentale di quegli anni, sui giovani, sulla droga, ecc. - in breve, la sua visione del mondo - non vedono assolutamente la luce nelle scene del film.\nIn quegli stessi anni il libro viene tradotto in diverse lingue. La versione italiana dello stesso presenta degli errori nell'indicazione di alcuni dei luoghi di Berlino in cui si svolge la storia, e una scelta stilisticamente differente dalla versione tedesca, non contenendo le fotografie invece presenti nella versione originale. Il successo del volume porta la giovane a un periodo di assidua frequentazione della televisione e dei rotocalchi giornalistici che la rende famosa in tutto il mondo.\nLa musica.\nNegli anni tra il 1981 e il 1984 Christiane tenta la carriera musicale, insieme al suo compagno di allora, Alexander Hacke, componente dell'allora nascente e oggi notissima band berlinese Einst\u00fcrzende Neubauten.\nInsieme con Alex, che aveva conosciuto ad Amburgo, Christiane torna a vivere a Berlino e calca la scena musicale berlinese, formando con questi il duo musicale Sentimentale Jugend.\nProprio in questa formazione Christiane, con l'inedito nome di \"Christiane X\", prende parte al Festival Genialer Dilletanten, il 4 settembre del 1981 al Tempodrom di Berlino, spettacolo nel quale si esibirono le pi\u00f9 sperimentali formazioni musicali giovanili della Berlino di quegli anni. In questa occasione i Sentimentale Jugend suonano 5 pezzi: \"Intro\", \"Ghetto\", \"der 10.5\", \"Hiroshima\" e \"Weg Laufen\". In queste canzoni Christiane partecipa come voce e suona la chitarra. Nell'edizione di recente pubblicata del Concerto \u00e8 stata aggiunta una canzone inedita che accompagna i titoli di coda dal titolo \"Pour Mon Bibi\".\nIn quegli anni il concerto circolava tra i circuiti amatoriali in MC. Solo di recente \u00e8 stato pubblicato in vinile, CD e DVD.\nNel corso di questi anni altre canzoni sono pubblicate a nome dei Sentimentale Jugend. Nella compilation uscita in LP nel 1981 con il titolo \"Monogam Sampler\" appaiono due canzoni attribuite al duo: \"Wollt Ihr die totale Befriedigung?\" e \"Klinik\". Nella compilation uscita in LP ed edita, sembra, nel 1981 con il titolo \"Zugende Fleisch\" appaiono nuovamente le due canzoni precedentemente citate e una terza dal titolo \"Winnetou Walzer (als Hitler das rosa Kaninchen stahl)\".\nNel 1991 le canzoni del duo \"Wollt Ihr die totale Befriedigung\" e \"Hiroshima\" sono state pubblicate nella raccolta \"Als die Partisanen Kamen\". Alcune delle canzoni qui sopra citate sono state riedite nel LP/CD/DVD \"Berlin Super '80\".\nIn questi stessi anni Christiane tenta la carriera da cantante solista. Nel 1982, nello stile della Neue Deutsche Welle, esce il primo disco di Christiane, un EP dal titolo \"Gesundheit!\". Il disco, inciso negli Stati Uniti, contiene sul lato A la canzone principale \"Wunderbar\" e un pezzo di nome \"Heimweh\" (\"Homesick\"), mentre sul lato B una versione di durata maggiore della stessa \"Wunderbar\". In copertina, appare il nome di Christiane F..\nSempre nello stesso anno, assolutamente insoddisfatta dalla registrazione della canzone, Christiane, insieme ad Alex e al suo gruppo, procedette ad un rifacimento di \"Wunderbar\" che fu cos\u00ec riedito in Germania in un EP dal titolo \"Final Church\". La canzone prese il nome di \"Health Dub\" e assunse caratteristiche molto pi\u00f9 vicine allo sperimentalismo berlinese di quegli anni. Questo disco presenta al suo interno altre due canzoni: \"S\u00fcchtig\" e \"Spinnen\". L'autrice \u00e8 segnata in copertina come Christiana. La stessa versione della canzone, anche se con il nome della prima versione (\"Wunderbar\"), \u00e8 stata pubblicata, sempre nel 1982, nel singolo attribuito a Christiane F. e agli Einst\u00fcrzende Neubauten dal titolo \"Wunderbar/Der Tod holt mich ein\".\nNel 1984 esce per il mercato giapponese in MC una raccolta di canzoni di gruppi berlinesi degli anni ottanta dal titolo \"Tra Special Berlin\" all'interno della quale fanno la loro comparsa il pezzo di Christiane \"Suchtig\" e la canzone dei Sentimentale Jugend \"Hiroshima\". Nella musicassetta sono presenti anche delle interviste ad Alexander Hacke e a Christiane F. Nel 2003 \u00e8 stato pubblicato un LP/CD contenente le due differenti versioni della sua canzone principale: \"Wunderbar\" ed \"Health Dub\". In questa circostanza \u00e8 stata scelta per il lato A del disco la versione presente nel lato B di \"Gesundheit!\".\nLa canzone \"Wunderbar\", nella sua versione breve, \u00e8 stata pubblicata nel 2005 nella gi\u00e0 citata raccolta \"Berlin Super '80\". Nel 2006 \u00e8 stato pubblicato un 45 giri in vinile a cura di Brezel G\u00f6ring dal titolo \"Ich bin so s\u00fcchtig\" che riprende la canzone del 1982 \"Wunderbar\" e sempre nello stesso anno \u00e8 stato pubblicato un triplo LP dal titolo \"Cassettencombinat West-Berlin 1980-81\" contenente otto canzoni dei Sentimentale Jugend: \"Tote Kammer\", \"Maschinen\", \"Hiroshima\", \"Pour Mon Bib\u00ed\", \"Angst\", \"Ghetto\", \"Tu Mir Weh\" e \"Kleine Nachtmusik\". Non \u00e8 tuttavia del tutto chiaro quanto Christiane abbia effettivamente partecipato alla composizione delle canzoni del duo.\nIl cinema.\nSempre in questi anni, Christiane recita in due notissimi film della scena berlinese. Nel 1982 \u00e8 la protagonista del film \"Neonstadt\" del regista tedesco Wolfgang B\u00fcld. In questo film Christiane, in cui recita tra gli altri insieme a Charles Brauer, Barbara Freier, Lisa Kreuzer, Michaela May, Billie Z\u00f6ckler, interpreta se stessa e appare per la prima volta come Christiane Felscherinow, con il suo nome e cognome annunciati per intero.\nNel 1983 partecipa al film \"Decoder\" del regista tedesco Muscha. Il film uscir\u00e0 nel 1984. Christiane prende parte anche alla colonna sonora come corista. Sempre nel 1983 Christiane \u00e8 negli Stati Uniti per la promozione della prima del film \"Christiane F. - Noi, i ragazzi dello zoo di Berlino\". I vari rotocalchi dell'epoca hanno riportato la notizia secondo cui qui avrebbe incontrato personalmente David Bowie, autore della colonna sonora. Nel suo secondo libro a contenuto autobiografico, Chiristiane confermer\u00e0 la notizia.\nNel corso di questo stesso anno Christiane, dopo essersi lasciata con Alex (a causa del fatto che la ragazza aveva ripreso il consumo di droghe, secondo quanto Alex sostiene nel reportage per lo Spiegel del 1995), si trasferisce in Svizzera, presso la pittrice Anna Keel. La pittrice era molto entusiasta di Christiane e cerc\u00f2 di avviarla al mondo del teatro e dell'arte. In questo periodo Christiane conosce alcune persone importanti del mondo culturale di allora, tra cui Fellini, Loriot, Friedrich D\u00fcrrenmatt.\nL'oblio.\nNonostante Anna Keel la tratti quasi come una figlia, la parentesi svizzera dura poco perch\u00e9 Christiane non riesce ad abituarsi a quel mondo che a parere suo la trattava pi\u00f9 come un pupazzo che come una persona. Christiane ritorna a Berlino. Dopo gli anni del successo Christiane scompare dalla scena e dai rotocalchi e cade nuovamente nel tunnel della tossicodipendenza.\nHa infatti una ricaduta nell'eroina e ritorna nel giro della prostituzione. Nel 1985 viene infatti arrestata e processata per detenzione di stupefacenti. Piuttosto che accettare un piano di rieducazione e reinserimento sociale, Christiane decide per la detenzione. Dal 1987 al 1993 vive in Grecia con il suo fidanzato Panagiotis. I due sono intenzionati a sposarsi, ma pochi giorni prima del matrimonio Panagiotis viene arrestato per spaccio e detenzione di stupefacenti; Christiane ritorna a Berlino.\nLe notizie relative alla vita di Christiane dall'uscita del libro al 1995 sono raccontate nel reportage dello \"Spiegel\" del 1995. Nel 1996 ha un figlio, Philip, con il quale vive a Berlino nei quartieri di Neuk\u00f6lln, di Spandau e in seguito si trasferiscono a Teltow, una cittadina del Brandeburgo alla periferia di Berlino. Anche in questi anni continuano ad uscire sue interviste sui quotidiani berlinesi e sulle televisioni tedesche.\nNell'apparizione televisiva del maggio 2007, Christiane afferma di seguire un piano di recupero a base di metadone, e di non assumere pi\u00f9 eroina. Le sue condizioni fisiche non sono del tutto positive: sembra che Christiane sia affetta da una forma cronica di epatite, dovuta naturalmente ai suoi trascorsi da tossicodipendente, a causa della quale \u00e8 stata anche ricoverata per lungo tempo in clinica e che accusi una serie di malesseri fisici che la costringono a controlli continui.\nQuanto alle droghe, dichiara di fare uso raro solo di droghe leggere e soprattutto di psicofarmaci.\nPur dichiarando di avere ancora contatti con gli amici del giro della droga (che adesso si \u00e8 spostato a Kottbusser Tor), Christiane ribadisce che la scelta di allontanarsi dall'eroina sarebbe stata determinata dalla nascita di suo figlio e dalla necessit\u00e0 di occuparsi di lui. Tuttavia, a contraddire le sue dichiarazioni, \u00e8 apparsa su un tabloid berlinese la notizia secondo cui le autorit\u00e0 berlinesi le avrebbero sottratto la custodia del figlio a causa di una sua ricaduta nella tossicodipendenza. Christiane avrebbe provato a trasferirsi per un periodo con il figlio e il suo nuovo compagno a vivere in Olanda, dove avrebbe condotto una vita da tossicomane. Al ritorno in Germania le \u00e8 stata sottratta la custodia di Jan Niklas.\nQuest'ultima notizia \u00e8 confermata dal breve reportage dello Spiegel del 2008, in cui, per la prima volta in assoluto, viene intervistata la madre di Christiane, la quale dichiara che il successo determinato dal libro e dal film \u00e8 stato la rovina della figlia. Avendo infatti disponibilit\u00e0 finanziarie, Christiane sarebbe rapidamente tornata nel tunnel della tossicodipendenza appena dopo il ritorno a Berlino da Amburgo. La madre di Christiane afferma infatti che, dai 18 anni in poi, la figlia non \u00e8 mai stata realmente lontana dal mondo della droga.\nSempre sul tabloid berlinese \u00e8 apparsa un'altra breve intervista alla madre di Christiane. La donna dichiara che la figlia sta nuovamente seguendo un programma di disintossicazione a base di metadone e che questo le ha permesso di incontrare Jan Niklas ogni fine settimana nella casa famiglia nel Brandeburgo alla quale \u00e8 stato affidato. Il figlio avrebbe anche passato con la madre le vacanze d'autunno. Secondo la madre di Christiane la figlia, a fronte di un autentico superamento della tossicodipendenza, potrebbe riottenere l'affidamento del figlio.\nLa sua \"seconda vita\".\nNel 2013 Christiane ha pubblicato, con la collaborazione della giornalista Sonja Vukovic, il suo secondo libro, dal titolo \"Mein zweites Leben\" \"La mia seconda vita\" che narra il seguito della sua storia. Il libro \u00e8 stato presentato alla fiera del libro di Francoforte e ha riportato Christiane alla ribalta dei rotocalchi internazionali, facendole concedere anche una grande quantit\u00e0 di interviste. L'edizione italiana, curata dalla Rizzoli, \u00e8 stata pubblicata il 26 febbraio 2014.\nIl libro, che non segue uno schema rigidamente cronologico, \u00e8 in sostanza il racconto della vita di Christiane dagli anni '80 fino ad oggi. Ne emerge il ritratto di una donna - che adesso vive a Berlino, ma che si trova spesso a cambiare abitazione - che ha viaggiato molto tra la Germania, la Svizzera, gli U.S.A, la Grecia, l'Olanda e che nel corso delle sue peregrinazione non \u00e8 mai stata veramente distante dal mondo delle droghe e da amicizie particolarmente \"alternative\". Particolare spazio viene dato nel libro a figure di cui si \u00e8 detto in precedenza, quali Anna Keel, il greco Panagiotis, Alexander Hacke e il mondo musicale berlinese e americano, nonch\u00e9 all'esperienza connessa alla pubblicazione del libro e all'uscita del film. Un capitolo del libro \u00e8 dedicato alla drammatica descrizione del Parco della droga di Zurigo, mentre in un altro si parla della sua esperienza in carcere.\nTuttavia, l'elemento essenziale del racconto autobiografico \u00e8 rappresentato dal forte legame con il figlio. Nonostante Christiane abbia perso la potest\u00e0 genitoriale, infatti, le \u00e8 concesso di incontrarlo ogni settimana, e mostra di avere con lui un rapporto molto solido e dolce, al contrario dei rapporti con il resto della sua famiglia ormai del tutto assenti. Le notizie pi\u00f9 preoccupanti invece riguardano la stato di salute di Christiane che \u00e8 affetta da una serie di malattie, complicazioni dovute al suo stile di vita e al suo passato. Pur non facendo pi\u00f9 uso di eroina, continua infatti a fare uso di metadone, di tranquillanti, di droghe leggere e di sostanze alcoliche.\nChristiane adesso ha anche un blog e una pagina Facebook, nelle quali, verosimilmente attraverso l'intervento della giornalista Sonja Vukovic - data la sua dichiarata inefficienza informatica - risponde alle principali domande dei suoi fans e lettori.\nGli altri \"ragazzi dello Zoo di Berlino\".\nDetlef.\nDetlef R. (nato il 18 maggio 1960) \u00e8 il fidanzato di Christiane negli anni raccontati dal libro. Come la sua ragazza, era tossicodipendente e dedito alla prostituzione. Nel libro si racconta che Detlef vive in un appartamento di Axel, un suo amico (anche lui tossicodipendente, che morir\u00e0 di overdose nel 1977) nella periferia di Berlino. Un po' pi\u00f9 grande di Christiane e delle sue amiche, Detlef non sembra avere alle spalle le stesse tragiche situazioni familiari. Christiane descrive in modo molto efficace una dolcezza che sembra stridere in modo forte con il genere di vita condotto dal giovane.\nLe ultime notizie che si hanno di lui nel libro parlano di un suo momentaneo collasso dopo un'iniezione di eroina e di un arresto da parte della polizia. La sua unica apparizione pubblica che segue ai racconti del libro \u00e8 rappresentata dall'intervista nello speciale a cura dello Spiegel del 1995 dedicato all'evoluzione delle diverse storie dei ragazzi dello Zoo di Berlino. Secondo quanto si evince da questa intervista, Detlef si sarebbe disintossicato dall'eroina dal 1980, dopo aver eseguito un trattamento in Svezia.\nSi evince inoltre che fino al 1995 viveva con la sua compagna a Berlino, lavorando come autista di autobus e svolgendo attivit\u00e0 di volontariato. A proposito della sua relazione con Christiane, ha affermato che essa sarebbe stata basata pi\u00f9 sulla tossicodipendenza (da lui definita un \"peccato di giovent\u00f9\") che su un vero e proprio legame affettivo.\nNell'intervista del 1995 Detlef appare tranquillo e ormai lontano da quegli anni. Dei ragazzi dello Zoo di Berlino appare quello che maggiormente \u00e8 riuscito a distaccarsi dal suo passato. Nonostante ci\u00f2, al termine dell'intervista, Detlef afferma che \"essere una volta drogato significa in fondo esserlo per sempre\" e che gli capita ancora di sognare, nei suoi incubi, l'esperienza con l'eroina.\nBabsi.\nIl nome completo di \"Babsi\" era Babette D\u00f6ge (Berlino, 1963 - 19 luglio 1977). Il suo vero padre era morto suicida quando \"Babsi\" era ancora piccola e sua madre era una ballerina di Berlino Est (Lili Cziczeo). In seguito la ragazza era stata adottata dal nuovo marito della madre, un notissimo pianista tedesco (Eugen Cicero padre di Roger Cicero). La famiglia sembrava per\u00f2 non curarsi pi\u00f9 di tanto di lei. Viveva infatti nel ricco appartamento di Sch\u00f6neberg a casa dei nonni materni, che lei odiava al punto da cercare pi\u00f9 volte di fuggire di casa.\nNei racconti di Christiane, \"Babsi\" appare come una ragazzina molto bella, dolcissima e affascinante. Al tempo stesso sembra completamente incapace di ribellarsi al suo destino di morte ed eroina. Nel libro sono riportate le copie di alcuni suoi disegni dal contenuto molto forte accanto ai quali \u00e8 scritto: \"Forse io amo cos\u00ec tanto la morte da non voler smettere di bucarmi\". \"Babsi\" era la migliore amica di Christiane e condivideva con lei tutta la quotidianit\u00e0 della vita da giovane \"junkie\".\nVenne ricoverata per disintossicarsi a Tubinga e a Berlino a causa del fegato colpito dall'epatite e dalla dipendenza dall'eroina. La sua storia divenne famosa per essere stata la pi\u00f9 giovane vittima per droga del mondo occidentale. Christiane aveva l'abitudine di comprare spesso il quotidiano \"Berliner Zeitung\" per leggere di eventuali morti di overdose, da quando il suo primo ragazzo, di nome \"Atze\", era stato trovato morto con ancora la siringa nel braccio. Quando lesse della morte di \"Babsi\", Christiane ne rest\u00f2 profondamente sconvolta.\nEsiste una rarissima intervista fatta a Babsi un mese prima della sua morte. Di seguito \u00e8 riportata la traduzione:\n\"Babsi\" fu trovata morta in \"Brotteroder Stra\u00dfe\" nel quartiere di Marienfelde in casa di un conoscente che frequentava il giro della droga e della prostituzione, stroncata da un'overdose. Aveva appena 14 anni.\nStella.\nAnche l'amica di Christiane \"Stella\", il cui vero nome era Catherine Schabeck (1962 - maggio 2004), sopravvisse alla tossicodipendenza narrata nel libro. Stella ha anch'essa un passato segnato da un'infanzia difficile, con una madre alcolizzata e un padre morto durante un incendio quando lei era ancora una bambina. Nelle descrizioni di Christiane, \"Stella\" appare come una persona molto egoista e priva di quel fascino che Christiane ritrova nell'amica Babette. In un punto del libro si descrive di una volta in cui Christiane, Stella e altre due bucomani entrambe di nome Tina, riescono con difficolt\u00e0 a procurarsi la droga e la affidano a Stella. Quest'ultima d'improvviso si volatilizza per poi venire rintracciata alcune ore dopo, con solo met\u00e0 della roba, dopo averne consumato il resto. Il laconico commento di Christiane \u00e8: \"tipico di Stella\". Della scena non vi \u00e8 traccia nel film, in cui Stella \u00e8 poco pi\u00f9 che una comparsa.\nNel luglio 1977 viene arrestata e condannata a una pena detentiva. Nel carcere dove viene condannata ha anche avuto modo di conoscere alcune militanti della RAF. Anche dalle ultime notizie che si danno di lei nel libro, risulta che \"Stella\" si trovi in prigione. Due curiosit\u00e0: nel film del 1981 ispirato al libro di Christiane, \"Stella\" recita nel ruolo di una delle ragazzine che gravitano intorno al \"Sound\"; secondo alcuni, inoltre, \"Stella\" \u00e8 la ragazza che appare di spalle nella copertina della versione tedesca del libro.\nStella fa una breve comparsa nello speciale di Radio Bremen del 1983 dedicato a Christiane ed \u00e8 presente nello speciale dello Spiegel del 1995. Nelle interviste del 1995 appare completamente distrutta e in preda ad una fase avanzata di alcolismo. Secondo alcune testimonianze, ha fatto uso di altre sostanze stupefacenti, soprattutto di cocaina. Stando alle notizie del documentario, viveva con una pensione sociale. La notizia della sua morte apparve nel maggio del 2004 su un quotidiano dei Paesi Bassi.\nKessi.\nSuzanne Kuhn (1962), compagna di \"gymnasium\" di Christiane. Gi\u00e0 matura in epoca puberale, al punto da ingannare sull'et\u00e0 il personale della discoteca \"Sound\", aveva iniziato con Christiane l'uso di droghe leggere. Provvidenzialmente scoperta da sua madre in una delle loro sortite notturne, stando al racconto di Christiane, le fu limitata la propria libert\u00e0 di movimento e di frequentazioni, al punto da poter conseguire normalmente il diploma. Appare nel reportage del 1995 su Christiane.\nAtze.\nAndreas Wiczoreck (1960-1977), primo fidanzato di Christiane, conosciuto al \"Sound\". Eroinomane, conviveva con la sua fidanzata infermiera Simone. \u00c8 il primo a morire per overdose narrato nel libro ed \u00e8 l'unico citato con il cognome per intero (erroneamente trascritto \"Wiczoezk\" nell'edizione italiana). Si accenna ad un ingresso di Simone nella tossicodipendenza e la prostituzione a seguito della morte di Atze.\nAxel.\nIl migliore amico di Detlef, mor\u00ec nel 1977, nell'appartamento che gli aveva comprato la madre e dove viveva anche Detlef. Fu trovato morto nel suo letto da Detlef, con la siringa ancora nel braccio. Dopo la sua morte, la madre decise di vendere l'appartamento e Detlef, rimasto senza un posto dove dormire, accett\u00f2 l'invito di un suo cliente."}
{"id": "135341", "revid": "88740", "url": "https://it.wikipedia.org/wiki?curid=135341", "title": "Muta", "text": ""}
{"id": "135342", "revid": "118560225", "url": "https://it.wikipedia.org/wiki?curid=135342", "title": "Mutatis mutandis", "text": "Mutatis mutandis \u00e8 un'espressione latina (dal punto di vista grammaticale un ablativo assoluto formato da un participio perfetto e un gerundivo) che significa letteralmente \u00abcambiate (\"mutatis\") le cose che sono da cambiarsi (\"mutandis\")\u00bb, ossia \u00abfatti i debiti cambiamenti\u00bb.\nUsi nelle lingue moderne.\nNella lingua italiana.\nQuesta locuzione avverbiale \u00e8 usata ancor oggi in italiano quando si paragonano due situazioni che a prima vista possono sembrare assai diverse, per mettere in evidenza una sostanziale identit\u00e0 sui punti ritenuti fondamentali nella discussione, di l\u00e0 da differenze in aspetti ritenuti accessori.\nEsempio\u02d0\n\"Mutatis mutandis, siamo ancora qui a discutere del problema senza averlo chiarito.\"\nUn altro senso possibile \u00e8: \u00abcambiate alcune condizioni specifiche\u00bb.\nEsempi\u02d0\n\"Il discorso appena fatto per i Greci si applica, mutatis mutandis, anche agli antichi Romani.\"\n\"La conflittualit\u00e0 dei metalmeccanici si ritrova, mutatis mutandis, nel settore tessile.\" \n\"Al Milan manca l'amalgama per essere una grande squadra; mutatis mutandis, vale ci\u00f2 che dicevamo del Real Madrid.\"\nNella lingua inglese.\nIn inglese, l'espressione viene spesso usata in economia, filosofia e diritto.\nNella letteratura.\n\"Mutatis mutandis\" \u00e8 il titolo di una rivista digitale di periodicit\u00e0 semestrale, fondata nel 2008, nell'Universit\u00e0 di Antiochia in Medell\u00edn (Colombia).\nL'espressione \u00e8 stata ripresa dal giornalista Giacomo Danesi come titolo di un suo libro di aforismi e sentenze latine, dove nel titolo stesso \u00e8 indicata la traduzione per assonanza che fanno coloro che sono digiuni di lingua latina e sta ad indicare un metodo spesso usato per le locuzioni latine."}
{"id": "135350", "revid": "1711941", "url": "https://it.wikipedia.org/wiki?curid=135350", "title": "Matmata", "text": "Matmata (\u0645\u0637\u0645\u0627\u0637\u0629 \u0627\u0644\u0642\u062f\u064a\u0645\u0629 \"Ma\u0163m\u0101\u0163at-al-Qad\u012bmah\") \u00e8 un villaggio di origine berbera della Tunisia. Situato alle porte del Deserto del Sahara \u00e8 caratterizzato da una singolare architettura troglodita, divenuto meta di numerosi turisti dopo essere stato set del film \"Guerre stellari\", \"Episodio IV - Una nuova speranza\" (1977). Dal villaggio prende il nome anche la band Matmatah.\nArroccato a 600 metri di altitudine, questo villaggio conta circa 1800 abitanti.\nAbitazioni troglodite.\nLe abitazioni che caratterizzano questa cittadina sono scavate nel terreno, all'interno delle colline e formate da un cortile a cielo aperto, simile ad un cratere profondo circa 7 metri, dal quale si accede attraverso una galleria dal fianco della collina. Dal cortile a cielo aperto, che ha anche la funzione di raccogliere la rara acqua piovana, si dislocano i vari ambienti delle abitazioni, scavati come degli angusti cunicoli sui fianchi del \"cratere\".\nQuesto tipo di architettura troglodita ha la funzione di mantenere temperata l'abitazione, poich\u00e9 le temperature in questa zona sfiorano frequentemente i 45 \u00b0C durante il periodo estivo, scendendo a livelli europei durante l'inverno.\nSet di Guerre stellari.\nL'afflusso turistico di Matmata \u00e8 in larga parte merito di George Lucas e del suo \"Star Wars\", di cui questo villaggio \u00e8 stato in parte il set.\nChiunque passi da Matmata si rende velocemente conto del motivo per cui questo luogo \u00e8 stato scelto per un film di fantascienza ambientato nello spazio. Il paesaggio \u00e8 lunare, un deserto di roccia apparentemente cosparso di crateri (in realt\u00e0 colline scavate e trasformate in abitazioni).\nAlcune di queste abitazioni troglodite vennero acquistate dalla produzione, vennero unite formando un impianto cinematografico, con abitazioni per attori, tecnici, etc, ambientazioni (come la casa di Luke Skywalker) e zone di servizio. Finite le riprese, questo impianto venne trasformato nel primo hotel interamente dislocato sotto il suolo dove si ha la sensazione di vivere dentro un film di fantascienza."}
{"id": "135352", "revid": "2078560", "url": "https://it.wikipedia.org/wiki?curid=135352", "title": "Muta subacquea", "text": "Una muta subacquea \u00e8 un indumento impermeabile e termoisolante necessario nelle immersioni subacquee per resistere al freddo: diversamente da quanto accade nell'aria, un essere umano immerso in acqua perde calore molto rapidamente anche in acque non molto fredde, e non \u00e8 in grado di riscaldarsi da solo. Muoversi nell'acqua per riscaldarsi con il calore generato dal lavoro dei muscoli, infatti, porta solo a disperdere pi\u00f9 calore di quello prodotto per via della grande capacit\u00e0 termica dell'acqua, che sottrae calore in misura molto superiore di quanto non faccia l'aria.\nPoich\u00e9 una generica immersione dura da un quarto d'ora ad alcune ore, salvo casi particolari un subacqueo, un apneista o chiunque debba restare in acqua per periodi prolungati non pu\u00f2 fare a meno di una muta di qualche tipo, pena l'ipotermia o comunque un'esperienza tutt'altro che piacevole.\nEsistono molti tipi diversi di muta, a seconda soprattutto di quale temperatura dell'acqua si prevede di incontrare.\nLa muta deriva dallo scafandro, inventato inizialmente da Leonardo Da Vinci.\nMuta umida.\nLa \"muta umida\" utilizzata per l'apnea e la pesca in apnea \u00e8 realizzata in neoprene, materiale semi-impermeabile, ma l'acqua circoler\u00e0 comunque dalle estremit\u00e0: in particolare pi\u00f9 la muta \u00e8 aderente al corpo del sub meglio svolger\u00e0 la sua funzione di isolante termico, riducendo il ricircolo tra l'ambiente esterno e il sottile strato di acqua che si mantiene tra la muta e la pelle del sub.\nLa muta umida ha comunque un ricircolo continuo d'acqua al suo interno.\nMuta semistagna.\nLa \"muta semistagna\", al contrario di quella umida, mantiene uno strato d'acqua tra il corpo e la muta stessa, consentendo il ricambio con l'ambiente esterno solo su specifico intervento del subacqueo. Questo strato di acqua, scaldandosi al contatto con il corpo, mantiene una temperatura pi\u00f9 calda rispetto a quella dell'acqua esterna, favorendo cos\u00ec la resistenza al freddo.\nMuta stagna.\nLa \"muta stagna\" \u00e8 un particolare tipo di muta che permette al subacqueo di rimanere asciutto, grazie alla tenuta stagna dei polsini e dell collare. I materiali utilizzati per la sua realizzazione sono il \"trilaminato\", il \"neoprene compresso\", la \"gomma vulcanizzata\".\nLa protezione termica \u00e8 data in gran parte dagli indumenti indossati sotto di essa, solitamente di pile o cotone, chiamati \"orsetti\".\n\u00c8 considerata un'attrezzatura tecnica e pu\u00f2 risultare pi\u00f9 difficile da gestire, necessitando di essere compensata per evitare che collassi aumentando la profondit\u00e0, o che aumentando di volume alla diminuzione della pressione porti a una risalita troppo veloce e quindi rischiosa per il sommozzatore. A questo scopo sono presenti due valvole: una di carico e una di sovrapressione e scarico.\nIdrocostume.\nL\"'idrocostume\" \u00e8 un indumento creato per operare in ambiente acquatico. Si differenzia dalla classica muta umida dal fatto che isola al 100% dai liquidi esterni garantendo anche maggior igiene in caso di acque contaminate. Questo tipo di indumento viene usato dai gruppi di soccorso fluviale come vigili del fuoco e protezione civile, pi\u00f9 precisamente per intervenire in scenari alluvionali o simili."}
{"id": "135353", "revid": "125982682", "url": "https://it.wikipedia.org/wiki?curid=135353", "title": "Sommozzatore", "text": "Un sommozzatore o subacqueo (detto anche \"uomo rana\", nome inizialmente usato per riconoscere i sommozzatori della marina militare che per primi al mondo operarono sott'acqua in operazioni belliche) \u00e8 qualsiasi persona che si immerge sott'acqua con l'ausilio di un sistema di erogazione autonomo \"ARA\" o \"ARO\", in inglese \"SCUBA\", che gli fornisce la miscela respiratoria (aria, ossigeno, elio-ossigeno, azoto-elio-ossigeno) alla pressione dell'ambiente in cui opera permettendogli di restare sott'acqua per periodi variabili e relativi alla quantit\u00e0 di gas che il sistema pu\u00f2 trasportare ed alla profondit\u00e0 in cui questa viene respirata. \nDiversamente dal palombaro, che riceve l'aria dalla superficie tramite un tubo di gomma chiamato cordone ombelicale, ed \u00e8 vincolato al fondo da un pesante equipaggiamento, il sommozzatore pu\u00f2 essere svincolato da qualunque piattaforma fissa, porta con s\u00e9 il gas necessario compresso in bombole assicurate alle spalle e si sposta nuotando liberamente con l'ausilio di pinne.\nIl sommozzatore mantiene o modifica a piacere il proprio assetto in acqua grazie ad uno speciale giubbotto chiamato GAV, che pu\u00f2 gonfiare utilizzando parte dell'aria contenuta nelle bombole o l'aria espirata e sgonfiare tramite apposite valvole.\nAmbito professionale.\nI sommozzatori svolgono immersioni a livello professionale nell'ambito:\nEtimologia.\nIl termine italiano deriva dal termine napoletano \"sommozzare\", cio\u00e8 immergere: i primi sommozzatori infatti nacquero a Napoli su iniziativa congiunta di un napoletano e di alcuni giapponesi, poco prima della Seconda guerra mondiale. Dopo la guerra, l'invenzione dell'autorespiratore ad aria da parte di Jacques Cousteau e delle prime mute subacquee in schiuma di neoprene, resero questa attivit\u00e0 molto pi\u00f9 semplice e diffusa di quanto non fosse inizialmente.\nPer quanto riguarda invece l'appellativo di \"uomo rana\", questo risale a circa il 1940, quando la figura dei sommozzatori in mute lucide e con larghe pinne, richiamava quella dell'animale."}
{"id": "135356", "revid": "1305772", "url": "https://it.wikipedia.org/wiki?curid=135356", "title": "Ad honorem", "text": "Ad honorem \u00e8 una locuzione latina che significa letteralmente \"per onore\".\nSi riferisce a una carica, a un titolo o a una funzione il cui conferimento trova la sua causa in meriti particolari attribuiti dal conferente al destinatario: ad esempio, una laurea ad honorem \u00e8 un titolo accademico onorifico conferito da una universit\u00e0 (o da altra istituzione equivalente) a una persona che si \u00e8 distinta, nella materia, in modo particolare nel corso della sua vita.\nLa locuzione \"ad honorem\" \u00e8 generalmente considerata sinonimo di \"honoris causa\"."}
{"id": "135357", "revid": "123936206", "url": "https://it.wikipedia.org/wiki?curid=135357", "title": "Cave canem", "text": "Cave canem \u00e8 una locuzione latina che significa letteralmente \"Stai attento al cane\". Veniva scritto all'ingresso delle abitazioni per avvisare che al loro interno si trovava un cane potenzialmente pericoloso. La pratica \u00e8 del tutto simile a quella in uso al giorno d'oggi.\nLa scritta si pu\u00f2 trovare in un famoso mosaico che si trova negli scavi archeologici di Pompei, sul pavimento d'ingresso della Casa del Poeta Tragico (Regio VI, Insula 8, n\u00ba 5). Un altro mosaico, privo di iscrizione, in cui l'animale \u00e8 rappresentato alla catena presso una porta semi aperta \u00e8 visibile sempre a Pompei all'ingresso della Casa di Paquio Proculo (Regio I, Insula 7, n\u00ba 1).\nInfine un mosaico molto conosciuto, ritrovato parimenti nella Casa di Orfeo, \u00e8 conservato nel Museo archeologico nazionale di Napoli.\nUsi traslati.\nIl logo \"Cave Canem\" venne usato anche da Peppino Impastato per dipingere il sindaco di Cinisi quale cane da guardia del capo mafioso Gaetano Badalamenti, ricostruito poi nel film \"I cento passi\".\nMichele Santoro us\u00f2 il logo nel suo programma televisivo \"Servizio Pubblico\"."}
{"id": "135358", "revid": "113468348", "url": "https://it.wikipedia.org/wiki?curid=135358", "title": "Risus abundat in ore stultorum", "text": "Risus abundat in ore stultorum \u00e8 una locuzione latina che letteralmente significa \"Il riso abbonda sulla bocca degli stolti\" (gli stupidi ridono sempre), spiegando che ridere eccessivamente e fuori luogo \u00e8 sinonimo di stupidit\u00e0. Ma \u00e8 anche la considerazione del fatto che persone poco argute sono inclini a ridere spesso, anche per motivi futili, mentre una persona assennata \u00e8 normalmente pi\u00f9 seria."}
{"id": "135359", "revid": "224230", "url": "https://it.wikipedia.org/wiki?curid=135359", "title": "Servi sunt; immo homines", "text": "Servi sunt; immo homines, letteralmente \"sono servi; ma pur sempre uomini\", \u00e8 una frase in latino di Seneca, contenuta nelle \"Epistulae morales ad Lucilium\", in cui difende la dignit\u00e0 umana degli schiavi.\nNel parlato comune sta oggi a indicare che l'umilt\u00e0 di una persona non deve pregiudicare il rispetto che a questa persona \u00e8 dovuto."}
{"id": "135360", "revid": "94647", "url": "https://it.wikipedia.org/wiki?curid=135360", "title": "Vale", "text": "Vale, dal latino valere, \"stare in salute\", era in latino il saluto di commiato, equivalente praticamente al nostro \"ciao, stammi bene\".\nRivolto a pi\u00f9 persone si diceva valete (seconda persona plurale dell'imperativo presente).\nSe posto al termine di una frase o di un discorso, significava, invece, \"Addio\". Lo stesso significato assumeva nella formula di commiato all'interno di un epitaffio, come, ad esempio, in \"Inveni portum. Spes et Fortuna valete! Sat me lusistis; ludite nunc alios!\""}
{"id": "135365", "revid": "633110", "url": "https://it.wikipedia.org/wiki?curid=135365", "title": "Shohei Maru", "text": "La fu la prima nave da guerra di tipo occidentale costruita dal Giappone dopo il periodo di isolamento del paese. Ne venne ordinata la costruzione nel 1852 nel feudo meridionale di Satsuma dal governo dello Sh\u014dgun in anticipazione dall'annunciata missione del Commodoro Perry nel 1853.\nLa nave venne varata nel 1854 ed inviata ad Edo nel febbraio 1855, prima di essere trasferita al governo del Bakufu nell'agosto 1855.\nApparentemente venne costruita usando manuali di costruzione di navi a vela olandesi con qualche conoscenza pratica che poteva essere ottenuta dall'osservazione degli occasionali vascelli stranieri che passavano per le acque del Giappone.\nIl Bakufu la utilizz\u00f2 principalmente come mezzo di addestramento fino a che venne requisita dal nuovo governo Imperiale che si insedi\u00f2 in seguito alla restaurazione Meiji.\nVenne quindi usata come trasporto mercantile per lo sviluppo dell'isola settentrionale dell'Hokkaid\u014d, dove naufrag\u00f2 in seguito ad una tempesta il 2 marzo 1870.\nSebbene la \"Sh\u014dhei Maru\" rappresentasse un ritorno alla costruzione di vascelli in grado di affrontare l'oceano, dopo due secoli di proibizioni del Bakufu, il Giappone aveva gi\u00e0 costruito diversi navi a vela di tipo occidentale all'inizio del XVII secolo, come il galeone \"San Juan Bautista\"."}
{"id": "135376", "revid": "14731", "url": "https://it.wikipedia.org/wiki?curid=135376", "title": "Il Landsraad", "text": ""}
{"id": "135377", "revid": "14731", "url": "https://it.wikipedia.org/wiki?curid=135377", "title": "La Gilda spaziale", "text": ""}
{"id": "135383", "revid": "729019", "url": "https://it.wikipedia.org/wiki?curid=135383", "title": "Microftalmia", "text": "La microftalmia \u00e8 una malformazione che coinvolge l'occhio, che risulta pi\u00f9 piccolo del normale, sebbene possa risultare strutturato in maniera normale. Pu\u00f2 essere mono o bilaterale.\nLa visione di solito \u00e8 ridotta.\nEsistono di diverse tipologie di microftalmia: pu\u00f2 essere associata a coloboma, con ereditariet\u00e0 autosomica dominante o recessiva, e presentarsi con cisti colobomatose.\nContestualmente si possono presentare altre malformazioni all'occhio nonch\u00e9 in altre parti del corpo."}
{"id": "135384", "revid": "1442080", "url": "https://it.wikipedia.org/wiki?curid=135384", "title": "Battaglia di San Romano", "text": "La Battaglia di San Romano \u00e8 un trittico di Paolo Uccello, commissionato da Lionardo di Bartolomeo Bartolini Salimbeni, a tecnica mista su tavola, databile al 1438 circa.\nLa battaglia \u00e8 rappresentata in tre episodi su altrettanti pannelli, oggi divisi in tre musei:\nStoria.\nL'evento storico.\nIl dipinto raffigura un episodio storico, la battaglia tra fiorentini e senesi combattuta a San Romano il 2 giugno 1432.\nI senesi, guidati da Bernardino Ubaldini della Carda, erano in netta superiorit\u00e0, ma i fiorentini, comandati da Niccol\u00f2 da Tolentino, dopo essersi spinti per una ricognizione presso la torre di San Romano (Torre Giulia), nei pressi di Montopoli in Val d'Arno, decisero di attaccare improvvisamente. Quando lo scontro volgeva ormai a sfavore di Firenze, ecco che dall'altra parte del fiume sopraggiunse la colonna dei rinforzi del capitano generale delle milizie fiorentine Micheletto da Cotignola. I senesi allora, ormai stremati dalla battaglia, si diedero precipitosamente alla fuga.\nI Bartolini Salimbeni e i Medici.\nLe tre tavole, che rappresentano tre momenti salienti della giornata di battaglia, figuravano nell'inventario redatto subito dopo la morte di Lorenzo il Magnifico (1492), come esposte \"nella camera grande terrena, detta La camera di Lorenzo\", con riferimento al palazzo Medici di via Larga a Firenze. Per tutto il XX secolo si \u00e8 creduto che le tre tavole fossero arrivate a Lorenzo in via ereditaria, tramite la commissione diretta di suo nonno Cosimo il Vecchio.\nScoperte documentarie pi\u00f9 recenti hanno invece chiarito definitivamente le vicende della commissione e della datazione della serie: esse erano state pagate nel 1438 dal ricco ed eminente Lionardo Bartolini Salimbeni, il quale aveva partecipato alla campagna di Lucca, che aveva avuto proprio negli episodi di San Romano i momenti pi\u00f9 salienti. I suoi due figli, Damiano e Andrea avevano trasferito l'opera nella villa di famiglia nei dintorni di Firenze, a Santa Maria a Quinto, sui colli a nord-ovest della citt\u00e0. Qui li vide il Magnifico, che insistette tanto per averle e le ottenne nel 1484.\nDispersione.\nCon la vendita di Palazzo Medici ai Riccardi, nel 1659, il dipinto, assieme a tutti gli altri arredi, pervenne alla Guardaroba medicea. Nel 1784 le tre tavole arrivarono agli Uffizi; in seguito si decise che i tre pannelli erano troppo simili e si tenne a Firenze quello meglio conservato (\"Disarcionamento di Bernardino della Carda\"), vendendo gli altri due come inutili doppioni. La tavola della National Gallery fu acquistata nel 1857; quella del Louvre nel 1863, con la collezione Campana.\nDescrizione e stile.\nLe tre tavole sono ottimi esempi delle ardite sperimentazioni prospettiche di Paolo Uccello, per le quali era famoso anche tra i contemporanei. In queste opere non us\u00f2 la \"perspectiva artificialis\", quella di Brunelleschi, riconducibile ad un unico punto di fuga centrale, ma la \"perspectiva naturalis\", con pi\u00f9 punti di fuga. Si crea cos\u00ec una veduta duplice, almeno nei pannelli di Londra e Firenze, che separa nettamente la parte anteriore della battaglia dallo sfondo, dove si muovono figure dalle proporzioni irreali e di gusto prettamente tardo gotico. L'insieme intricato infatti ricorda gli arazzi, un bene che all'epoca aveva un valore superiore dei dipinti. I cavalieri infatti indossano armature pi\u00f9 da torneo che da battaglia, e ci\u00f2 vale anche per le finiture dei cavalli.\nLa tecnica usata prevalentemente \u00e8 quella della tempera diluita con tuorlo d'uovo, sebbene in alcuni punti l'artista speriment\u00f2 leganti oleosi per ottenere alcuni effetti particolari. Diffusa \u00e8 inoltre l'applicazione di metallo in foglia, sia oro che argento, con alcuni dettagli a rilievo, in pastiglia.\nUn disegno autografo dell'artista si trova nel Gabinetto Disegni e Stampe degli Uffizi (n. 14502F).\n\"Niccol\u00f2 da Tolentino alla testa dei fiorentini\".\nLa scena di Londra \u00e8 quella pervenutaci nelle condizioni pi\u00f9 scadenti, che rivelano una parte della preparazione bianca sottostante, soprattutto al suolo. Originariamente la tavola era arcuata, ma venne tagliata probabilmente quando il lavoro pass\u00f2 dai Bartolini Salimbeni ai Medici per essere adattato alla nuova collocazione.\nTutto \u00e8 incentrato sulla figura di Niccol\u00f2 da Tolentino, con un vistoso cappello e su un cavallo bianco, che sprona le truppe fiorentine all'attacco. I fiorentini hanno infatti da poco iniziato a sorpresa la battaglia e stanno caricando i senesi. I colori dei cavalieri, in questa come nelle altre tavole, corrispondono da un lato a quelli di Firenze (rosso, argento) e dall'altro a quelli di Siena (nero, argento). Sulla sinistra si vedono le lance dell'esercito di Firenze pronte all'offesa, i vessilliferi e i trombicini che dirigono le forze e le prime vittime del campo distese a terra. Il suolo \u00e8 composto come una sofisticata griglia prospettica, con le lance cadute che disegnano le maglie di una rete, punteggiata di armi e scudi perduti e col cadavere di un guerriero in armatura, che \u00e8 visto in un ardito scorcio.\nUna siepe di arbusti fioriti, trattati con grande attenzione al dettaglio naturalistico, divide la scena della battaglia dallo sfondo irreale, dove dei giovani, completamente ignari di quello che sta avvenendo, si esercitano a cacciare con la balestra e con i giavellotti. Questi elementi sono legati al gusto cortese del gotico internazionale e dimostrano come l'arte fiorentina del primo Quattrocento vivesse in un clima di transizione, che non escludeva necessariamente un linguaggio figurativo dall'altro. Due cavalieri che si allontanano per\u00f2 ricordano il fatto storico: essi sono andati a chiamare i rinforzi di Michele Attendolo, ci\u00f2 che determiner\u00e0 la vittoria.\nIn questa, come nelle altre scene, compaiono numerosi personaggi che indossano il mazzocchio, un copricapo a forma di toro sfaccettato, sulla cui forma Paolo Uccello esegu\u00ec numerosi studi prospettici, in parte pervenutici.\n\"Disarcionamento di Bernardino della Carda\".\nLa tavola di Firenze \u00e8 impostata in maniera simile alla precedente. Delle tre \u00e8 l'unica che abbia conservato tracce della lamina d'argento che ricopriva le armature, le quali dovevano essere in antico lustre e scintillanti come metallo vero. La scena della battaglia occupa il primo piano, con i due eserciti schierati dalle due parti e con il punto focale sul cavallo bianco del comandante senese al centro, Bernardino della Carda, che sta per cadere, disarcionato da una lancia nemica. Il suo cavallo \u00e8 esattamente simmetrico a quello del pannello precedente, per cui si pensa che nella collocazione originaria del trittico questi dovessero trovarsi ai lati, o comunque in coppia. A destra, in schieramento senese, si vedono due cavalli di spalle, uno dei quali sta scalciando, forse a suggerire l'inizio della ritirata nemica.\nLa gamba tesa di Bernardino, la lancia che lo colpisce e quella che sta trafiggendo un guerriero a terra creano un'intelaiatura geometrica a forma di triangolo, che cristallizza la concitazione della scena in una pi\u00f9 misurata monumentalit\u00e0 statica. Proprio questo contrasto tra movimento e immobilit\u00e0, data dall'incatenamento delle figure alla maglia prospettica, \u00e8 all'origine del fascino della tavola. Le masse dei cavalli in movimento sono ridotte a volumi puri, con i colori irreali (rosa, bianco, azzurro) stesi in larghe zone piatte che ricordano le tarsie. I cavalieri assomigliano pi\u00f9 a manichini in corazza, piuttosto che ad uomini veri capaci di muoversi ed agire. Tutti questi elementi generano un effetto surreale, di sogno, dove \u00e8 assente la drammaticit\u00e0 dello scontro.\nSiccome il momento della battaglia \u00e8 pi\u00f9 avanzato, questa volta Paolo Uccello compose un terreno molto pi\u00f9 affollato, dove oltre alla griglia di lance (alcune spezzate), alle armi ed agli scudi, si trovano ormai anche dei cavalli abbattuti, scorciati in posizione ardite.\nAnche qui lo sfondo \u00e8 disarticolato dal primo piano e si ritrovano i giovani a caccia con la balestra, di proporzioni esageratamente grandi, con una lepre inseguita da un levriero, che \u00e8 inseguito a sua volta da un'altra lepre.\nQuesta tavola \u00e8 firmata in basso a sinistra.\n\"Intervento decisivo di Michele Attendolo a fianco dei fiorentini\".\nL'ultima scena, quella di Parigi, fu pure ritoccata agli angoli superiori e in basso a sinistra. \u00c8 composta in maniera completamente diversa, con un unico fronte di cavalieri che occupa l'intera scena, senza lo sfondo irreale e senza la griglia prospettica al suolo, anche perch\u00e9 si tratta dell'arrivo delle truppe di Michele Attendolo che non sono ancora in battaglia, quindi il pittore non poteva disporre di lance e corpi caduti per allinearli. Alcuni ipotizzano che questa scena sia stata realizzata in un secondo momento, ossia qualche anno pi\u00f9 tardi. Storicamente l'intervento del condottiero fu decisivo: nonostante i primi successi dei fiorentini la battaglia infatti volgeva per essi ormai al peggio (le cronache ricordano il comportamento vigliacco di Niccol\u00f2 da Tolentino, che venne ritrovato per caso, quasi in lacrime, dalle truppe di rinforzo; grazie all'amicizia con Cosimo de' Medici, egli venne in seguito esaltato come eroe della Repubblica e celebrato da un famoso monumento in Duomo).\nLa composizione dei cavalieri \u00e8 molto complessa, con un gioco di linee tra le lance issate per la battaglia, gli stendardi al vento e i corpi dei cavalli scalpitanti. Sebbene ne siano sparite le tracce, anche qui le armature dovevano sicuramente essere ricoperte dalla lamina d'argento, che creava un effetto a specchio, con effetti di riflessione che ricordassero il metallo vero e che aumentassero il senso di affascinante irrealt\u00e0 della scena."}
{"id": "135385", "revid": "729019", "url": "https://it.wikipedia.org/wiki?curid=135385", "title": "Anoftalmia", "text": "Per anoftalmia (dal greco \"\u03b1\u03bd\u03cc\u03c6\u03b8\u03b1\u03bb\u03bc\u03bf\u03c2\", senza occhio) si intende in patologia l'assenza completa di uno o entrambi i bulbi oculari, dovuta dalla loro mancata formazione durante il periodo di gestazione. La frequenza di questa malformazione \u00e8 di circa un caso ogni 100.000 nascite e la causa \u00e8 almeno nei 2/3 dei casi di natura genetica, ma non \u00e8 ancora stato identificato con precisione il gene responsabile.\nCon lo stesso termine si indica in zoologia la mancanza di organi visivi come adattamento evolutivo alla mancanza di luce nell'ambiente da parte di una specie."}
{"id": "135390", "revid": "1602064", "url": "https://it.wikipedia.org/wiki?curid=135390", "title": "Nick Drake", "text": "Durante la sua vita non riusc\u00ec a conquistare un vasto pubblico, ma da allora il suo lavoro ha ottenuto un riconoscimento pi\u00f9 ampio. Drake firm\u00f2 il contratto con la Island Records a 20 anni, quando era studente all'Universit\u00e0 di Cambridge, e pubblic\u00f2 il suo album di debutto, \"Five Leaves Left\", nel 1969. Nel 1972, aveva registrato altri due album, \"Bryter Layter\" e \"Pink Moon\". Nessuno dei due vendette pi\u00f9 di copie al lancio. Le sue riluttanze ad esibirsi dal vivo e a rilasciare interviste contribuirono alla sua mancanza di successo commerciale.\nSoffriva di depressione, una condizione evidente nei suoi testi. Dopo aver registrato \"Pink Moon\", si ritir\u00f2 dalla scena a casa dei suoi genitori nelle campagne del Warwickshire. All'et\u00e0 di 26 anni mor\u00ec di un'overdose causata da circa 30 pillole di amitriptilina, un antidepressivo che gli era stato prescritto. La morte fu classificata come suicidio.\nNel 1979 l'uscita dell'album retrospettivo \"Fruit Tree\" diede vita alla rivalutazione della musica di Drake. Verso la met\u00e0 degli anni '80, artisti come Robert Smith, David Sylvian e Peter Buck dichiararono di essere stati influenzati dalla sua musica. Nel 1985, The Dream Academy arriv\u00f2 in classifica nel Regno Unito e negli Stati Uniti con \"Life in a Northern Town\", una canzone che parla di Drake e a lui dedicata. All'inizio degli anni '90, veniva descritto dalla stampa musicale britannica come un \"romantico dannato\". La prima biografia di Drake \u00e8 stata pubblicata nel 1997, seguita nel 1998 dal film documentario \"A Stranger Among Us\". Nel 1999, la sua canzone \"Pink Moon\" \u00e8 stata usata in uno spot pubblicitario della Volkswagen, con conseguente aumento delle vendite dei suoi album negli Stati Uniti. Al 2014, il numero di album di Nick Drake venduti nel Regno Unito e negli Stati Uniti super\u00f2 i 2,4 milioni.\nInfanzia.\nSuo padre, Rodney Shuttleworth Drake (1908-1988), nei primi anni '30 si trasfer\u00ec a Rangoon in Birmania per lavorare come ingegnere presso la Bombay Burmah Trading Corporation. Nel 1934, Rodney incontr\u00f2 la madre di Nick, Molly Lloyd (1916-1993), figlia di un membro di alto livello della pubblica amministrazione indiana. Rodney fece la sua proposta di matrimonio nel 1936, ma dovette aspettare un anno, ovvero al compimento del ventunesimo anno di Molly affinch\u00e9 la famiglia di lei permettesse loro di sposarsi. Nel 1950 tornarono in Inghilterra per vivere nel Warwickshire nella loro casa, Far Leys, a Tanworth-in-Arden, a sud di Birmingham, dove Rodney lavor\u00f2 dal 1952 come Presidente e Amministratore Delegato della Wolseley Engineering.\nLa sorella maggiore di Nick, Gabrielle, divenne un'attrice cinematografica di successo. Entrambi i genitori erano inclini alla musica e scrivevano canzoni. Le registrazioni delle canzoni di Molly, scoperte dopo la sua morte, sono simili nel tono e nella prospettiva all'ultimo lavoro di suo figlio; condividono una simile fragile pronuncia vocale, sia Gabrielle e sia il biografo Trevor Dann notarono nella loro musica un parallelismo nel presagio e fatalismo. Incoraggiato dalla madre, Nick impar\u00f2 a suonare il pianoforte in tenera et\u00e0 e cominci\u00f2 a comporre canzoni che registrava su un registratore a bobina che teneva nel salotto di famiglia.\nNel 1957, Drake fu mandato alla Eagle House School, un collegio scolastico vicino a Sandhurst, Berkshire. Cinque anni dopo, and\u00f2 al Marlborough College, una scuola pubblica nel Wiltshire frequentata dal padre, dal nonno e dal bisnonno. Svilupp\u00f2 un interesse per lo sport, diventando un abile velocista sui 100 e 200 metri, diventando nel 1966 il rappresentante dell'Open Team della scuola. Giocava a rugby per la squadra C1 House e fu nominato Capitano nei suoi ultimi due mandati. I compagni di scuola ricordano Drake come una persona sicura di s\u00e9, spesso distaccato e \"pacatamente autorevole\". Suo padre Rodney ha ricordato: \"In uno dei suoi colloqui [il preside] disse che nessuno sembrava conoscerlo molto bene. La gente non lo conosceva molto\".\nDrake suonava il pianoforte nell'orchestra della scuola, e impar\u00f2 il clarinetto e il sassofono. Nel 1964 o 1965 form\u00f2 un gruppo, i \"Profumed Gardeners\", con quattro compagni di scuola. Con Drake al pianoforte e occasionalmente con il sassofono contralto e voce, il gruppo esegu\u00ec cover di Pye International R&amp;B e standard jazz, cos\u00ec come canzoni di Yardbirds e Manfred Mann. Chris de Burgh chiese di unirsi alla band, ma fu rifiutato perch\u00e9 il suo gusto era \"troppo papavero\".\nL'andamento scolastico di Nick peggior\u00f2 e, mentre alla Eagle House aveva accelerato di un anno, a Marlborough cominci\u00f2 a trascurare gli studi a favore della musica. Nel 1963 and\u00f2 ancor peggio di quanto i suoi insegnanti si aspettassero, non riuscendo nemmeno in \"Fisica con la chimica\", un ripiego per gli studenti che lottano con le scienze. Nel 1965, Drake pag\u00f2 13 sterline (equivalente a 247 sterline nel 2018) per la sua prima chitarra acustica, una Levin, e subito cominci\u00f2 a sperimentare tecniche di open tuning e finger-picking.\nNel 1966, Drake si \u00e8 iscrisse a un centro di formazione a Five Ways, Birmingham, dove vinse una borsa di studio per studiare al Fitzwilliam College, Cambridge. Ritard\u00f2 la sua frequentazione per trascorrere sei mesi all'Universit\u00e0 di Aix-Marseille, in Francia, a partire dal febbraio 1967, dove inizi\u00f2 a esercitarsi seriamente con la chitarra. Per guadagnare soldi, suonava per strada con gli amici in centro citt\u00e0. Drake inizi\u00f2 a fumare cannabis, e and\u00f2 con gli amici in Marocco; secondo il compagno di viaggio Richard Charkin, \"era l\u00ec che si otteneva il miglior piatto\". Molto probabilmente ha iniziato a usare l'LSD mentre era ad Aix, e i testi scritti durante questo periodo - in particolare per \"Clothes of Sand\" - suggeriscono un interesse per gli allucinogeni.\nCambridge.\nAl suo ritorno in Inghilterra, Drake si trasfer\u00ec nell'appartamento della sorella a Hampstead, Londra, prima di iscriversi al Fitzwilliam College, presso l'Universit\u00e0 di Cambridge in ottobre per studiare Letteratura inglese. I suoi insegnanti lo trovarono brillante ma poco entusiasta e restio ad applicarsi. Il suo biografo, Trevor Dann, riporta che ebbe difficolt\u00e0 a relazionarsi con il personale e con i compagni di studio, e che le fotografie di iscrizione di quel periodo ritraggono un giovane cupo. Cambridge poneva l'accento sulle sue squadre di rugby e cricket, ma a quel tempo Nick aveva perso interesse per lo sport, preferendo rimanere nella sua stanza del college a fumare cannabis, ad ascoltare e suonare musica. Secondo il collega studente Brian Wells, \"loro erano i mocciosi e noi eravamo le persone fighe che fumavano erba\".\nNel settembre 1967, Drake incontr\u00f2 Robert Kirby, uno studente di musica che orchestr\u00f2 molti degli arrangiamenti per archi e fiati nei primi due album di Drake. A quel tempo, Drake aveva scoperto le scene della musica folk britannica e americana, e fu influenzato da artisti come Bob Dylan, Donovan, Van Morrison, Josh White e Phil Ochs. Inizi\u00f2 ad esibirsi nei locali e nelle caffetterie londinesi, e nel febbraio 1968, mentre suonava in supporto ai Country Joe e ai Fish al Roundhouse di Camden Town, fece impressione su Ashley Hutchings, bassista dei Fairport Convention. Hutchings ricorda di essere rimasto colpito dall'abilit\u00e0 chitarristica di Drake, ma ancor pi\u00f9 dalla sua immagine: \"Sembrava una stella. Sembrava meraviglioso, sembrava essere alto 2 metri\".\nHutchings present\u00f2 Drake al venticinquenne produttore americano Joe Boyd, proprietario della Witchseason Productions. L'azienda era, all'epoca, concessionaria della Island Records, e Boyd, che aveva scoperto i Fairport Convention e fatto conoscere John Martyn e i The Incredible String Band al grande pubblico, era una figura significativa e rispettata sulla scena folk britannica. Lui e Drake instaurarono un legame immediato, e Boyd fu il suo mentore per tutta la carriera. Impressionato da un demo di quattro brani registrato nella sala del college all'inizio del 1968, Boyd gli propose un contratto di gestione, pubblicazione e produzione. Secondo Boyd: A quei tempi non avevi le cassette: mi port\u00f2 un nastro a bobina che aveva fatto a casa. A met\u00e0 della prima canzone, ho pensato che fosse davvero speciale. L'ho chiamato e lui \u00e8 tornato, abbiamo parlato, e dissi subito: \"Vorrei fare un disco\". Ha balbettato: \"Oh, beh, s\u00ec. Ok.\" Nick era un uomo di poche parole. Secondo l'amico Paul Wheeler, Nick aveva gi\u00e0 deciso di non completare il suo terzo anno a Cambridge ed era entusiasta del contratto.\nCarriera.\n\"Five Leaves Left\".\nDrake inizi\u00f2 a registrare il suo album di debutto \"Five Leaves Left\" nel 1968, con Boyd come produttore. Drake salt\u00f2 le lezioni per viaggiare in treno per partecipare alle sessioni nello studio Sound Techniques di Londra. Ispirato dalla produzione di John Simon dell'album di Leonard Cohen \"Songs of Leonard Cohen\", Boyd era entusiasta che la voce di Drake sarebbe stata registrata in uno stile intimo e vicino simile, \"senza riverbero pop sfavillante\". Cerc\u00f2 di includere un arrangiamento per archi simile a quello di Simon, \"senza travolgere... o sembrare sdolcinato\". Per incidere gli altri strumenti, Boyd ottenne diversi contatti dalla scena folk rock londinese, tra cui il chitarrista dei Fairport Convention Richard Thompson e il bassista dei Pentangle, Danny Thompson (nessuna relazione). Per fornire arrangiamenti per archi, Boyd aveva gi\u00e0 in mente Richard A. Hewson.\nLe registrazioni iniziali non andarono bene: le sessioni erano irregolari e affrettate, si svolgevano durante i periodi di inattivit\u00e0 dello studio presi in prestito dai Fairport Convention per la produzione del loro album \"Unhalfbricking\". Sorsero tensioni sulla direzione dell'album: Boyd era un sostenitore dell'approccio di George Martin di \"usare lo studio come strumento\", mentre Drake prediligeva un suono pi\u00f9 organico. Dann not\u00f2 che Drake appariva \" teso e ansioso\" nelle registrazioni, e anche di un certo numero di tentativi di Boyd di strumentazione non riusciti. Entrambi erano insoddisfatti del contributo di Hewson, che ritenevano troppo mainstream per le canzoni di Drake. Drake sugger\u00ec il suo amico di college Robert Kirby come sostituto. Sebbene Boyd fosse scettico sull'assunzione di uno studente di musica amatoriale inesperto, rimase impressionato dall'atipica assertivit\u00e0 di Drake, e accett\u00f2 di fare una prova. Kirby aveva precedentemente presentato a Drake alcuni arrangiamenti per le sue canzoni. Mentre Kirby forn\u00ec la maggior parte degli arrangiamenti per l'album, il suo pezzo forte \"River Man\", che riecheggiava il tono di Delius, fu orchestrato dal compositore di lunga data Harry Robertson. Le difficolt\u00e0 di post-produzione ritardarono l'uscita di diversi mesi, e l'album fu scarsamente commercializzato e sostenuto. In luglio, \"Melody Maker\" descrisse \"Five Leaves Left\" come \"poetico\" e \"interessante\", anche se il New Musical Express scrisse in ottobre che non c'era \"abbastanza variet\u00e0 per renderlo divertente\". Ricevette poche trasmissioni radiofoniche all'esterno di spettacoli di DJ della BBC pi\u00f9 progressisti come John Peel e Bob Harris. Drake era insoddisfatto della copertina ad intarsio, che riportava le canzoni in ordine di riproduzione errato e i versi omessi dalle versioni registrate. In un'intervista, la sorella Gabrielle disse: \"Era molto riservato. Sapevo che stava facendo un album, ma non sapevo a che punto di completamento era fino a quando non \u00e8 entrato nella mia stanza e ha detto: 'Eccoti qui. L'ha gettato sul letto ed \u00e8 uscito\".\n\"Bryter Layter\".\nDrake lasci\u00f2 gli studi a Cambridge nove mesi prima della laurea e nell'autunno 1969 si trasfer\u00ec a Londra. Suo padre ricorda: \"scrivergli lunghe lettere, sottolineando gli svantaggi di andare via da Cambridge... una laurea era una rete di sicurezza, se si riesce ad ottenere una laurea, almeno si ha qualcosa su cui ripiegare; la sua risposta fu che una rete di sicurezza era l'unica cosa che non voleva\". Drake trascorse i suoi primi mesi a Londra alla deriva da un posto all'altro, soggiornando di tanto in tanto nell'appartamento a Kensington di sua sorella, ma dormendo di solito su divani e pavimenti di amici. Alla fine, nel tentativo di portare un po' di stabilit\u00e0 e un telefono nella vita di Drake, Boyd gli trov\u00f2 e pag\u00f2 un monolocale al piano terra a Belsize Park, Camden.\nIl 5 agosto 1969, Drake registr\u00f2 cinque canzoni per lo show della BBC John Peel (\"Cello Song\", \"Three Hours\", \"River Man\", \"Time of No Reply\" e una prima versione di \"Bryter Layter\"), tre delle quali furono trasmesse la sera seguente. Un mese dopo, il 24 settembre, apr\u00ec il concerto dei Fairport Convention alla Royal Festival Hall di Londra, seguita da apparizioni nei club folk di Birmingham e Hull. Il cantante folk Michael Chapman raccont\u00f2 delle esibizioni: I presenti non si sono fatti prendere da lui; [loro] volevano canzoni con cori. Hanno completamente mancato il punto. Lui non ha detto una parola per tutta la sera. \u00c8 stato davvero molto doloroso da guardare. Non so cosa si aspettava il pubblico, voglio dire, devono aver saputo che non avrebbero avuto a che fare con coretti e balli a un concerto di Nick Drake! L'esperienza rafforz\u00f2 la decisione di Drake di ritirarsi dalle apparizioni dal vivo; i pochi concerti che fece in questo periodo erano di solito brevi, goffi e poco frequentati. Drake sembrava riluttante ad esibirsi e raramente si rivolgeva al suo pubblico. Poich\u00e9 molte delle sue canzoni erano suonate in diverse accordature, si fermava spesso per riaccordare la chitarra.\nAnche se la pubblicit\u00e0 generata da \"Five Leaves Left\" era poca, Boyd era desideroso di costruire su quello slancio che c'era. Il secondo album di Drake, \"Bryter Layter\" del 1971, sempre prodotto da Boyd e curato da John Wood, introdusse un suono pi\u00f9 ottimista e pi\u00f9 jazz.\nDeluso dalla scarsa riuscita commerciale del suo debutto, Drake cerc\u00f2 di allontanarsi dal suo suono pastorale, e accett\u00f2 i suggerimenti di Boyd di inserire anche il basso e la batteria. \"Era pi\u00f9 un suono pop, suppongo,\" disse Boyd pi\u00f9 tardi. \"L'ho immaginato come pi\u00f9 commerciale\". Come il suo predecessore, l'album comprendeva musicisti della Fairport Convention, cos\u00ec come i contributi di John Cale su due canzoni: \"Northern Sky\" e \"Fly\". Trevor Dann ha ricordato che mentre le sezioni di \"Northern Sky\" suonano pi\u00f9 caratteristiche di Cale, la canzone \u00e8 stata quella pi\u00f9 vicina ad arrivare in classifica all'uscita. Cale usava eroina in questo periodo, e il suo amico pi\u00f9 anziano Brian Wells sospettava che anche Drake la stesse usando.\nBoyd e Wood erano sicuri che \"Bryter Layter\" sarebbe stato un successo, ma vendette meno di copie. Le recensioni sono state di nuovo contrastanti: mentre \"Record Mirro\"r elogi\u00f2 Drake come \"bel chitarrista pulito e con un tempismo perfetto, [e] accompagnato da arrangiamenti morbidi e bellissimi\", \"Melody Maker\" descrisse l'album come \"un mix imbarazzante di folk e cocktail jazz\".\nPoco dopo la sua uscita, Boyd vendette la Witchseason alla Island Records, e si trasfer\u00ec a Los Angeles per lavorare con la Warner Brothers per realizzare colonne sonore cinematografiche. La perdita del suo mentore, unita alle scarse vendite dell'album, port\u00f2 Drake in un'ulteriore depressione. Il suo atteggiamento nei confronti di Londra era cambiato: era infelice a vivere da solo, e visibilmente nervoso e a disagio a esibirsi in una serie di concerti all'inizio del 1970. In giugno, Drake fece una delle sue ultime apparizioni dal vivo all'Ewell Technical College, nel Surrey. Ralph McTell, che si esib\u00ec anche lui quella sera, ricorda: \"Nick era monosillabico. In quel particolare concerto era molto timido. Ha fatto il primo set e deve essere successo qualcosa di terribile. Stava facendo la sua canzone 'Fruit Tree' e se n'\u00e8 andato a met\u00e0 del concerto\".\nNel 1971, la famiglia lo convinse a visitare uno psichiatra al St Thomas's Hospital di Londra. Gli furono prescritti antidepressivi, ma si sentiva a disagio e imbarazzato nel prenderli, e cerc\u00f2 di nascondere il fatto ai suoi amici. Era preoccupato dei loro effetti collaterali ed era preoccupato di come avrebbero reagito con il suo uso regolare di cannabis.\nLa Island Records esort\u00f2 Drake a promuovere Bryter Layter attraverso interviste, sessioni radio e apparizioni dal vivo. Drake, che ormai stava fumando quella che Kirby descriveva come \"quantit\u00e0 incredibili\" di cannabis e che mostrava \"i primi segni di psicosi\", rifiut\u00f2. Deluso dalla reazione a Bryter Layter, si chiuse nei suoi pensieri e si ritir\u00f2 dalla famiglia e dagli amici. Raramente lasciava il suo appartamento, lo lasciava solo per suonare un concerto occasionale o per comprare droga. Sua sorella ha ricordato: \"Questo \u00e8 stato un momento molto brutto. Una volta mi disse che tutto cominci\u00f2 ad andare male da [questa] volta, e penso che fu allora che le cose cominciarono ad andare male\".\n\"Pink Moon\".\nAnche se la Island non si aspettava n\u00e9 voleva un terzo album, Drake si avvicin\u00f2 a Wood nell'ottobre 1971 per iniziare a lavorare a quello che sarebbe stato il suo ultimo album. Le sessioni si svolsero in due notti, con solo Drake e Wood presenti in studio. Le cupe canzoni di \"Pink Moon\" sono brevi, e l'album di undici tracce dura solo 28 minuti, una lunghezza descritta da Wood come \"pressoch\u00e9 giusta\". Davvero non vorresti che non ci fosse niente di pi\u00f9 lungo\". Drake aveva espresso insoddisfazione per il suono di Bryter Layter, e credeva che gli arrangiamenti di archi, ottoni e sassofono avessero come risultato un suono \"troppo pieno, troppo elaborato\". Drake appare su Pink Moon accompagnato solo dalla sua chitarra accuratamente incisa, tranne che per una sovraincisione di pianoforte nella title track. Wood disse pi\u00f9 tardi: \"Era molto determinato a fare questo disco molto duro e crudo. Sicuramente voleva che lo inpersonsasse pi\u00f9 di ogni altra cosa. E credo che, per certi versi, \"Pink Moon\" sia probabilmente pi\u00f9 simile a Nick che gli altri due dischi\".\nNick consegn\u00f2 i nastri di \"Pink Moon\" a Chris Blackwell presso la Island Records, contrariamente ad una leggenda popolare che sostiene che li lasci\u00f2 alla receptionist senza dire una parola. Una pubblicit\u00e0 per l'album sul Melody Maker di febbraio iniziava con \"Pink Moon l'ultimo album di Nick Drake: la prima volta che ne abbiamo sentito parlare \u00e8 stato quando \u00e8 stato finito\". \"Pink Moon\" ha venduto meno copie dei suoi predecessori, anche se ha ricevuto alcune recensioni favorevoli. In \"Zigzag\", Connor McKnight scrisse: \"Nick Drake \u00e8 un artista che non finge mai. L'album non fa alcuna concessione alla teoria secondo la quale la musica dovrebbe essere evasione. \u00c8 semplicemente la visione della vita di un musicista al momento, e non si pu\u00f2 chiedere di pi\u00f9\".\nBlackwell riteneva che \"Pink Moon\" avesse il potenziale per portare Drake ad un pubblico mainstream; tuttavia, il suo staff era deluso dalla riluttanza di Drake a promuoverlo. Il manager di A&amp;R Muff Winwood ha ricordato \"strappandogli i capelli\" per la frustrazione, che senza l'entusiastico sostegno di Blackwell \"il resto di noi gli avrebbe dato un calcio\". Su insistenza di Boyd, Drake accett\u00f2 un'intervista con Jerry Gilbert di \"Sounds Magazine\". Il \"timido e introverso\" Drake parl\u00f2 della sua antipatia per le apparizioni dal vivo e poco altro. \"Non c'era alcuna connessione\", disse Gilbert. \"Non credo che abbia avuto un contatto visivo con me una volta\". Abbattuto e convinto che non sarebbe stato in grado di scrivere di nuovo, Drake si ritir\u00f2 dalla musica. Gli stuzzicava l'idea di una carriera diversa e pensava all'esercito.\nUltimi anni.\nNei mesi successivi all'uscita di \"Pink Moon\", Drake divenne sempre pi\u00f9 asociale e distante. Torn\u00f2 a vivere nella casa dei genitori a Tanworth-in-Arden, e anche se non era entusiasta, si rese conto che la sua malattia lo rendeva inevitabile. \"Non mi piace stare a casa\", disse a sua madre, \"ma non potrei essere da nessun'altra parte\". Il suo ritorno \u00e8 stato spesso difficile per la sua famiglia; Gabrielle ha detto: \"le giornate buone a casa dei miei genitori erano giornate buone per Nick, e le giornate cattive erano giornate cattive per Nick. E questo era ci\u00f2 su cui ruotava la nostra vita\".\nDrake visse un'esistenza frugale; il suo unico reddito fu un anticipo di 20 sterline a settimana che ricevette dall'Island Records (circa 238 sterline). A un certo punto non poteva permettersi un nuovo paio di scarpe. Spariva per giorni, arrivando a volte senza preavviso a casa di amici, non comunicativo e ritirato. Robert Kirby ha descritto una visita tipica: \"Arrivava e non parlava, si sedeva, ascoltava musica, fumava, beveva qualcosa, dormiva l\u00ec la notte, e due o tre giorni dopo non c'era pi\u00f9, se ne andava. E tre mesi dopo sarebbe tornato\". Il compagno di Nick a Cambridge, John Venning, lo vide su un treno della metropolitana a Londra e e cap\u00ec che era seriamente depresso: \"C'era qualcosa in lui che suggeriva che avrebbe guardato attraverso me e non mi avrebbe per nulla notato. Cos\u00ec mi sono girato\".\nJohn Martyn (che nel 1973 scrisse il brano che d\u00e0 il titolo al suo album \"Solid Air\" parlando di Drake) descrisse Drake in questo periodo come la persona pi\u00f9 distaccata che avesse mai incontrato. Prendeva in prestito l'auto di sua madre e guidava per ore e ore senza meta, finch\u00e9 non finiva la benzina per poi chiamare i genitori per chiedere di essere recuperato. Gli amici hanno ricordato fino a che punto il suo aspetto fosse cambiato. Nei periodi particolarmente tristi, si rifiutava di lavare i capelli o di tagliare le unghie. All'inizio del 1972, Drake ebbe un esaurimento nervoso e fu ricoverato in ospedale per cinque settimane. Inizialmente si credeva che soffrisse di una grave depressione, anche se il suo ex terapeuta sospettava che soffrisse di schizofrenia. I suoi problemi di salute si riflettevano spesso nei suoi testi.\nNel febbraio 1973, Drake contatt\u00f2 John Wood, sostenendo di essere pronto per iniziare a lavorare ad un quarto album. Boyd era in Inghilterra a quel tempo, e accett\u00f2 di assistere alle registrazioni. La sessione iniziale fu seguita da registrazioni nel luglio 1974. Nella sua autobiografia del 2006, Boyd ha ricordato di essere rimasto colpito dalla rabbia e dall'amarezza di Drake: \"Gli dissi che era un genio, e gli altri concordavano. Perch\u00e9 non era famoso e ricco? Questa rabbia deve essere rimasta per anni sotto quell'aspetto inespressivo\".\nBoyd e Wood notarono un deterioramento delle prestazioni di Drake, che lo costrinse a sovraincidere la voce separatamente sulla chitarra. Tuttavia, il ritorno in studio di Sound Techniques sollev\u00f2 lo spirito di Drake; sua madre ricorda: \"Eravamo cos\u00ec entusiasti a pensare che Nick fosse felice perch\u00e9 non c'era stata alcuna felicit\u00e0 nella vita di Nick per anni\".\nAlla fine del 1974, l'anticipo settimanale di Drake dalla Island era terminato, e la sua grave depressione lo port\u00f2 a rimanere in contatto solo con pochi amici intimi. Cerc\u00f2 di rimanere in contatto con Sophia Ryde, che aveva conosciuto a Londra nel 1968. Ryde \u00e8 stata descritta dai biografi di Drake come \"la cosa pi\u00f9 simile\" a una fidanzata, ma lei ha usato la definizione di \"migliore amica\". In un'intervista del 2005, Ryde ha detto che una settimana prima della sua morte, aveva cercato di porre fine alla relazione: \"Non riuscivo ad affrontarlo. Gli chiesi un po' di tempo. E non l'ho pi\u00f9 rivisto\". Come per il rapporto che aveva condiviso con la collega musicista folk Linda Thompson, il rapporto di Drake con Ryde non \u00e8 mai stato consumato.\nMorte.\nNelle prime ore del 25 novembre 1974, Drake mor\u00ec a casa sua per overdose di amitriptilina, un antidepressivo. Era andato a letto presto dopo aver passato il pomeriggio a far visita ad un amico. Sua madre disse che all'alba lasci\u00f2 la sua stanza per andare in cucina. La sua famiglia l'aveva gi\u00e0 sentito fare cos\u00ec tante volte prima, e presumeva che stesse mangiando cereali. Poco dopo torn\u00f2 nella sua stanza e prese delle pillole per \"aiutarlo a dormire\".\nDrake era abituato a rispettare i propri orari; spesso aveva difficolt\u00e0 a dormire e rimaneva spesso sveglio tutta la notte suonando e ascoltando musica, per poi dormire fino al mattino seguente. Sua madre in seguito disse: \"Non lo disturbavo mai. Ma erano circa le 12 e io entrai, perch\u00e9 sembrava proprio che fosse ora che si alzasse. Ed era sdraiato di fronte al letto. La prima cosa che ho visto sono state le sue gambe lunghe e lunghe\". Non c'era nessun biglietto di suicidio, anche se una lettera indirizzata a Ryde fu trovata vicino al suo letto. \nNell'inchiesta di dicembre, il magistrato dichiar\u00f2 che la causa della morte era \"Avvelenamento acuto da amitriptilina - autosomministrato durante una malattia depressiva\", e conferm\u00f2 il suicidio. Sebbene il verdetto sia stato contestato da alcuni suoi amici e membri della sua famiglia, \u00e8 opinione diffusa che, accidentalmente o meno, Drake avesse ormai \"rinunciato alla vita\". Rodney descrisse la morte di suo figlio come inaspettata; tuttavia, in un'intervista del 1979 disse che era \"preoccupato per il fatto che Nick fosse cos\u00ec depresso\". Eravamo soliti nascondere l'aspirina e le pillole e cose del genere\".\nBoyd ha ricordato che i genitori di Drake avevano descritto il suo umore nelle settimane precedenti come positivo e che aveva programmato di tornare a Londra per ricominciare la sua carriera musicale. Boyd ritiene che questo sollevamento degli spiriti sia stato seguito da uno \"schianto alla disperazione\". Ragionando che Drake potrebbe aver preso un alto dosaggio di antidepressivi per riconquistare questo senso di ottimismo, ha detto che preferisce immaginare Drake \"fare un affondo disperato per la vita piuttosto che una resa calcolata alla morte\". Scrivendo nel 1975, il giornalista della \"NME\" Nick Kent ha commentato l'ironia della morte di Drake in un momento in cui aveva appena iniziato a riguadagnare un senso di \"equilibrio personale\". Al contrario, Gabrielle disse: \"Preferirei pensare che Nick si sia suicidato. Voglio dire, preferisco pensare che sia morto perch\u00e9 voleva farla finita piuttosto che sia stato il risultato di un tragico errore. Mi sembrerebbe terribile: che fosse stata una richiesta di aiuto che nessuno ha ascoltato\".\nIl 2 dicembre 1974, dopo una messa nella chiesa di Santa Maria Maddalena a Tanworth-in-Arden, le spoglie di Drake furono cremate al Solihull Crematorium e le sue ceneri interrate sotto una quercia nel cimitero della chiesa. Al funerale parteciparono una cinquantina di persone, tra cui amici di Marlborough, Aix, Cambridge, Londra, Witchseason e Tanworth. Riferendosi alla tendenza di Drake a compartimentare le relazioni, Brian Wells osserv\u00f2 che molti si incontrarono per la prima volta quella mattina. Sua madre disse poi: \"tanti dei suoi amici sono venuti qui. Non ne avevamo mai conosciuti molti\".\nPopolarit\u00e0 postuma.\nDopo la morte di Drake non seguirono documentari o compilation. La sua popolarit\u00e0 rimase bassa durante gli anni '70, sebbene il suo nome apparisse occasionalmente sulla stampa musicale. I suoi genitori ricevevano un numero sempre crescente di fan e ammiratori nella casa di famiglia. Island Records, a seguito di un articolo della \"NME del\" 1975 scritto da Nick Kent, dichiar\u00f2 di non avere intenzione di riconfezionare gli album di Drake, ma nel 1979 Rob Partridge si un\u00ec alla Island Records come addetto stampa e commission\u00f2 l'uscita del cofanetto \"Fruit Tree\" . Comprendeva i tre album in studio, quattro brani registrati con Wood nel 1974 e un'ampia biografia scritta dal giornalista americano Arthur Lubow. Sebbene le vendite fossero scarse, Island Records non cancell\u00f2 mai i tre album dal suo catalogo.\nA met\u00e0 degli anni '80, Drake fu menzionato da musicisti come Peter Buck dei R.E.M. e Robert Smith dei Cure; Smith ha attribuito l'origine del nome del suo gruppo ad un testo della canzone di Drake \"Time Has Told Me\" (\"una cura problematica per una mente travagliata\"). Drake acquis\u00ec ulteriore notoriet\u00e0 nel 1985 con l'uscita del singolo di successo dei The Dream Academy \"Life in a Northern Town\", che includeva nella copertina una dedica a Drake. Nel 1986, una biografia di Drake fu pubblicata in danese; tradotta, aggiornata con nuove interviste e pubblicata in inglese nel febbraio 2012. La notoriet\u00e0 di Drake \u00e8 cresciuta costantemente, e alla fine degli anni '80, il suo nome \u00e8 apparso regolarmente su giornali e riviste musicali nel Regno Unito; era diventato un \"eroe romantico maledetto\".\nIl 20 giugno 1998, la BBC Radio 2 trasmise un documentario, \"Fruit Tree: The Nick Drake Story\", con interviste a Boyd, Wood, Gabrielle e Molly Drake, Paul Wheeler, Robert Kirby e Ashley Hutchings, narrate da Danny Thompson. All'inizio del 1999, la BBC2 trasmise un documentario di 40 minuti, \"A Stranger Among Us \u2014 Alla ricerca di Nick Drake\". L'anno seguente, il regista olandese Jeroen Berkvens pubblic\u00f2 il documentario \"A Skin Too Few: The Days of Nick Drake\", con interviste a Boyd, Gabrielle Drake, Wood e Kirby. Pi\u00f9 tardi quell'anno, \"The Guardian ha\" \"inser\u00ec Bryter Layter al\" primo posto nella lista dei \"100 migliori album alternativi di sempre\". Nel 2011 il Jason Parker Quartet pubblic\u00f2 un tributo a \"Five Leaves Left\", inclusa la loro interpretazione di ciascuna delle tracce. Nel novembre 2014, Gabrielle pubblic\u00f2 una biografia di Drake.\nFin dai suoi esordi discografici il pianista jazz Brad Mehldau esegue due celebri brani di Drake: \"River Man\", comparsa per la prima volta nell'album \"\" del 1998, e \"Things Behind the Sun\", incisa per la prima volta da Mehldau nel suo concerto in solo \"Live in Tokyo\" del 2004. Nel 2005 incise l'album \"Day Is Done\" in cui compare una rielaborazione per trio jazz dell'omonimo brano di Drake.\nNel 2005, il cantautore italiano Roberto Angelini fa uscire, assieme a Rodrigo D'Erasmo, l'album PongMoon sognando Nick Drake - Storie di note, composto unicamente da cover di canzoni di Nick Drake. Nel 2019 i due hanno portato in tour lo spettacolo Way to blue, in occasione di una nuova edizione speciale del disco in vinile. Sempre nel 2019 \u00e8 uscito il documentario \"Nick Drake - Songs in a Conversation\", diretto da Giorgio Testi, scritto da Roberto Angelini, Domenico Brandellero e Rodrigo d'Erasmo.\nNel 2011, il cantautore e polistrumentista italiano Marco Parente ha dedicato a Nick Drake la canzone \"Sempre\" (dall'album \"La riproduzione dei fiori\"), la cui sezione archi \u00e8 stata arrangiata da Robert Kirby.\nStile musicale e poetico.\nDrake era ossessionato dall'esercizio della sua tecnica chitarristica, e rimaneva sveglio tutta la notte scrivendo e sperimentando accordature alternative. Sua madre dichiar\u00f2 che lo sentiva \"indaffarato a qualsiasi ora. Penso che abbia scritto le sue pi\u00f9 belle melodie nelle prime ore del mattino\". Autodidatta, raggiunse il suo stile chitarristico attraverso l'uso di accordature alternative per creare accordi a cluster, che sono difficili da ottenere con un'accordatura standard. In molte canzoni mette in evidenza l'effetto dissonante di tali accordature non standard attraverso le sue linee vocali. La sua voce era baritona.\nDrake, che studi\u00f2 letteratura inglese a Cambridge, fu attratto dalle opere di William Blake, William Butler Yeats e Henry Vaughan, i suoi testi riflettono questi influssi. Utilizza anche una serie di simboli e codici elementari, in gran parte tratti dalla natura. La luna, le stelle, il mare, la pioggia, gli alberi, il cielo, la nebbia e le stagioni sono tutti di uso comune, influenzati in parte dalla sua educazione rurale. Le immagini relative all'estate sono al centro della sua opera giovanile; da \"Bryter Layter\" in poi, il suo linguaggio \u00e8 pi\u00f9 autunnale, evocando una stagione comunemente usata per trasmettere sensi di perdita e dolore. Drake scrive con distacco, pi\u00f9 come osservatore che come partecipante, un punto di vista che Anthony DeCurtis di Rolling Stone ha descritto \"come se stesse guardando la sua vita da una grande e incolmabile distanza\".\nQuesta presunta incapacit\u00e0 di relazionarsi ha portato a molte speculazioni sulla sessualit\u00e0 di Drake. Boyd afferm\u00f2 di percepire una certa verginalit\u00e0 nei testi e nella musica, e ricorda di non aver mai osservato o sentito parlare del comportamento sessuale del cantante con nessuno, maschio o femmina. Kirby ha descritto i testi di Drake come una \"serie di osservazioni estremamente vivide e complete, quasi come una serie di proverbi epigrammatici\", anche se dubita che Drake si considerasse \"una sorta di poeta\". Kirby ritiene invece che i testi di Drake siano stati creati per \"completare e comporre uno stato d'animo che la melodia suggerisce\".\nValutazioni.\nDrake ha ricevuto scarso consenso critico durante la sua vita, ma da allora \u00e8 stato ampiamente acclamato. Secondo Acclaimed Music, \u00e8 il 101\u00b0 artista discografico pi\u00f9 acclamato di tutti i tempi. Tutti e tre i suoi album sono stati considerati a posteriori come capolavori da numerose pubblicazioni; \"Rolling Stone\" li ha inclusi tutti e tre nella lista dei 500 migliori album.\nNel 1994, il giornalista di \"Rolling Stone\" Paul Evans ha affermato che la musica di Drake \"pulsa di una bellezza dolorante\" simile all'album dei Van Morrison del 1968 \"Astral Weeks\". Secondo il critico AllMusic Richie Unterberger, Drake era un \" talento singolare\" che \"ha prodotto diversi album di rilassata e cupa bellezza\", che \"con il senno di poi\", sono stati \"riconosciuti come successi di spicco sia della scena folk-rock inglese che dell'intero genere cantautorale rock\". Secondo le stime di Unterberger, il seguito e il successo di Drake si sono estesi per generazioni, \"alla maniera dei giovani poeti romantici del XIX secolo che morirono prima del loro tempo ...\". I cosiddetti \"baby boomer\" che lo hanno ignorato hanno trovato molto da rivisitare una volta scoperto, e la sua assorta solitudine parla direttamente ai rocker alternativi contemporanei che condividono il suo senso di alienazione morosa\".\nMeno entusiasta riguardo a Drake \u00e8 stato Robert Christgau, che ha scritto audacemente nella \"Guida dei dischi di Christgau: Album rock degli anni Settanta\" (1981): \"Non sono incline a venerare i suicidi. Ma il folk-pop jazzy di Drake \u00e8 ammirato da molte persone che non hanno alcuna utilit\u00e0 per Kenny Rankin, e io preferisco lasciare aperta la possibilit\u00e0 che lui sia un altro mistico (romantico?) inglese. Sono abituato al mio modo di sentire\". Anni dopo, gli fu chiesto di chiarire quello che rimaneva una valutazione non convenzionale del cantautore, e gli fu detto: \"Drake \u00e8 ammirato e amato da molti, cos\u00ec tanti che sono sicuro che era un artista di vera originalit\u00e0 e, per molti, di grande fascino... Anche se ci sono state alcune eccezioni, non sono mai stato attratto da ipersensibili o depressivi, e Drake \u00e8 entrambi. Non ho alcuna pretesa per il valore estetico oggettivo di questi gusti. Se ti piace e lo ammiri, ascoltalo hai la mia benedizione - hai un sacco di compagnia intelligente. Ma non io\"."}
{"id": "135392", "revid": "1982", "url": "https://it.wikipedia.org/wiki?curid=135392", "title": "Breslavia", "text": "Breslavia (in polacco , in slesiano \"Wroc\u0142ow\", in tedesco \"Breslau\", in ceco \"Vratislav\", in latino \"Vratislavia\") \u00e8 una citt\u00e0 della Polonia di 640.000 abitanti, la quarta del paese per popolazione, capoluogo del voivodato della Bassa Slesia e capitale storica della Slesia.\nParte del Regno di Polonia durante la dinastia dei Piast. Nel XII secolo, Breslavia era una delle tre principali citt\u00e0 del Regno di Polonia, accanto a Cracovia e Sandomierz. La citt\u00e0 ha fatto parte del Regno di Prussia dal 1741 al 1918, in seguito della Repubblica di Weimar (dal 1919 al 1933) e dal 1933, della Germania nazista, che la controller\u00e0 fino al termine della seconda guerra mondiale, nel 1945.\nImportante porto sul fiume Oder, sorge al centro di una ricca regione agricola. Sede di un'arcidiocesi, \u00e8 il centro culturale ed economico della regione nonch\u00e9 polo importante nel settore della meccanica e dell'industria metallurgica. Dal 1945 al 1998 \u00e8 stata capoluogo del Voivodato di Breslavia, oggi sostituito dal voivodato della Bassa Slesia. Breslavia \u00e8 stata una delle citt\u00e0 di UEFA EURO 2012. Nel 2016 \u00e8 stata capitale europea della cultura e capitale mondiale del libro. Inoltre, ha ospitato i Giochi mondiali nel 2017.\nGeografia fisica.\nTerritorio.\nBreslavia \u00e8 situata nel sud-ovest della Polonia, nella regione della Slesia. La citt\u00e0 \u00e8 attraversata dal fiume Oder e dai suoi affluenti: Bystrica, O\u0142awa, Sleza e Widawa. L'Oder si divide a sud della citt\u00e0, formando la confluenza della vecchia Oder (Stara Odra), e diversi altri canali. Il fiume crea numerose isole, tra cui l'isola Piasek, Ostr\u00f3w Tumski, K\u0119pa Mieszcza\u0144ska, isola Bielarska, isola S\u0142odowa, isola Tamka, isola M\u0142y\u0144ska e altre isole minori. L'intera area della citt\u00e0 si trova nella pianura della Slesia (Nizina \u015al\u0105ska), ad un'altezza media di 100\u00a0m s.l.m. A sud-ovest della citt\u00e0 sorge la catena montuosa dei Sudeti.\nClima.\nBreslavia \u00e8 situata nella zona del clima temperato, inoltre \u00e8 soggetta all'influenza del clima oceanico e del clima continentale. La citt\u00e0 per gran parte dell'anno \u00e8 sotto l'influenza di masse d'aria polari, provenienti dal mar Baltico, e quelle polari continentali. La media annua della temperatura, \u00e8 di 9,0\u00a0\u00b0C, il mese pi\u00f9 freddo \u00e8 gennaio con la media di -4\u00a0\u00b0C, mentre il mese pi\u00f9 caldo \u00e8 luglio con la media di 25\u00a0\u00b0C. La media mensile della pressione atmosferica, varia dai 999,6 hPa ad aprile ai 1003,6\u00a0hPa a ottobre. Le precipitazioni variano da 79\u00a0mm a luglio, ai 30\u00a0mm a febbraio. I temporali in media si verificano 25 volte all'anno, mentre le nevicate in media si verificano 35 volte all'anno.\nLa massima temperatura \u00e8 stata registrata il 31 luglio del 1994 con 37,9\u00a0\u00b0C, invece la pi\u00f9 bassa temperatura venne registrata l'8 gennaio del 1985 con -30,0\u00a0\u00b0C.\nTabella temperature e precipitazioni: Medie mensili\nEtimologia.\nIl nome della citt\u00e0, molto probabilmente deriva dal nome di Vratislaus I, che nel X secolo, regn\u00f2 temporaneamente sull'area, e secondo la leggenda, fu il fondatore di Breslavia. Un'altra possibilit\u00e0 \u00e8 che il nome sia stato dato in onore di un duca tribale della Slesia, o di un antico governante della citt\u00e0 chiamato Vratislav. Il nome polacco \"Wroc\u0142aw\", \u00e8 l'abbreviazione di un vecchio nome slavo, ossia \"Wr\u00f3cis\u0142aw\", \"Wr\u00f3cis\u0142aw\" o \"Vratislaw\".\nLa prima annotazione del nome risale all'anno 1000, nella Cronaca di Tietmaro di Merseburgo, in Latino \"Thietmari Merseburgensis episcopi Chronicon\", con il nome di \"Wrotizlava\". Dei nomi pi\u00f9 semplificati vennero attribuiti a partire dal 1175, come: \"Wrezlaw\", \"Prezla\" e \"Breslaw\". Nei documenti Boemi in Latino la citt\u00e0 era chiamata: \"Wratislavia\" o \"Vratislavia\". In questo periodo era anche usato il nome nel medio alto tedesco \"Prezla\", poi trasformato a met\u00e0 del XIV secolo nel nuovo alto tedesco \"Pre\u00dflau\"; la forma del nome in seguito divent\u00f2 \"Breslau\" ed inizi\u00f2 a sostituire le versioni precedenti.\nStoria.\nEt\u00e0 antica.\nGi\u00e0 dai tempi antichi questa zona era stata abitata, come \u00e8 emerso dalla mappatura di Claudio Tolomeo, il quale in un'antica mappa degli anni 142-147, riport\u00f2 un insediamento chiamato \"Budorigum\". Il fatto per\u00f2 non \u00e8 certo, alcuni ipotizzano che si tratti dell'antico borgo di Breslavia, mentre molti altri, identificano questo insediamento con la vicina citt\u00e0 di Brzeg.\nLa citt\u00e0 di Breslavia nacque come roccaforte boema all'incrocio di due vie commerciali, la Via Regia e la Via dell'Ambra nell'attuale zona di Ostr\u00f3w Tumski.\nEt\u00e0 medievale.\nDurante il Medioevo il controllo di Breslavia pass\u00f2 di mano in mano tra la Boemia (fino al 992, poi dal 1038 al 1054), il Regno di Polonia (dal 992 al 1038 e dal 1054 al 1202) e, dopo la frammentazione del Regno di Polonia, sotto la dinastia dei Piast nel Ducato di Slesia. Uno degli eventi pi\u00f9 importanti della citt\u00e0 \u00e8 stata la fondazione della diocesi di Breslavia dal re polacco Boleslao I nell'anno 1000. In seguito la citt\u00e0 sub\u00ec un intenso periodo di attivit\u00e0 economica, che port\u00f2 alla sua espansione sull'isola Piaskowa, e successivamente sulla riva sinistra del fiume Oder. Durante la sovranit\u00e0 polacca della citt\u00e0 vi si insediarono le prime comunit\u00e0 dei tedeschi (che sarebbe poi diventato il gruppo etnico dominante nei secoli successivi), boemi, ebrei e dei valloni. Nel 1163 Breslavia divenne la capitale del Ducato di Slesia.\nNel 1241 la citt\u00e0 sub\u00ec l'invasione da parte dei Tartari. Per costringerli a ritirarsi Breslavia venne data a fuoco. La maggior parte della popolazione sopravvisse, e in seguito la citt\u00e0 venne ricostruita nell'attuale zona della piazza centrale, mentre il luogo originale di fondazione, Ostr\u00f3w Tumski, divenne il centro religioso della citt\u00e0. Dopo l'invasione Tartara della citt\u00e0, la popolazione tedesca prevalse sulla popolazione polacca.\nVicino a Breslavia nel 1270, la pi\u00f9 antica sentenza conservata in polacco fu registrata nel \"Libro di Henryk\u00f3w\" (\"Ksi\u0119ga henrykowska\").\nNel 1261 venne istituito il consiglio comunale e nel 1262 la citt\u00e0 adott\u00f2 il Diritto di Magdeburgo.\nIn seguito la citt\u00e0 sub\u00ec un intenso sviluppo e divenne un importante centro del commercio nella Slesia. Nel 1474 Breslavia entr\u00f2 a far parte della Lega anseatica. Il controllo sulla citt\u00e0 da parte della dinastia dei Piast rimase, ma il diritto del consiglio comunale di governare autonomamente aument\u00f2. Nel 1335, Breslavia, insieme a quasi tutte le citt\u00e0 della Slesia, venne incorporata nel Regno di Boemia, poi insieme ad una parte della Slesia nel Sacro Romano Impero. Tra il 1342 e il 1344, due incendi distrussero gran parte della citt\u00e0.\nEt\u00e0 moderna.\nL'importanza delle entrate derivanti dal commercio provoc\u00f2 due rivolte: la prima nel 1382 quando il clero istitu\u00ec il monopolio sulla birra, la seconda nel 1418, quando ci fu la rivolta contro gli abusi del consiglio comunale, terminata poi con l'intervento della re Sigismondo di Lussemburgo. Il 5 giugno del 1443, la citt\u00e0 venne colpita dal terremoto, con una forza stimata di circa magnitudo 6 della scala Richter con epicentro a nord della citt\u00e0. Dal 1469 al 1490, Breslavia faceva parte del Regno d'Ungheria.\nNel 1475 fu fondata Drukarnia \u015awi\u0119tokrzyska, la prima stamperia di Breslavia, che nel 1475 stamp\u00f2 il primo testo in polacco. Breslavia era uno dei principali centri di stampa polacca.\nLa Riforma protestante raggiunse Breslavia nel 1518 e, nel 1523, John Hess impose il rito protestante nella citt\u00e0. Tuttavia, dal 1526 la Slesia fu governata dalla dinastia cattolica della Casa d'Asburgo. La guerra dei trent'anni comport\u00f2 la fine dell'et\u00e0 d'oro per la citt\u00e0, quando Breslavia fu occupata dalle truppe sassoni e svedesi. Fu inoltre gravemente colpita dalla peste, perdendo 18\u00a0000 dei 40\u00a0000 cittadini.\nL'imperatore Rodolfo II favor\u00ec la Controriforma cattolica, incoraggiando gli ordini a stabilirsi nella citt\u00e0. Dal 1610 con i Francescani, seguiti dai Gesuiti, Cappuccini e infine delle Orsoline nel 1687. Alla fine della Guerra dei trent'anni, Breslavia rimaneva una delle poche citt\u00e0 della Slesia ad essere ancora protestante. Dopo la pace di Vestfalia, la citt\u00e0 cerc\u00f2 di riacquistare la propria prosperit\u00e0, ma la ricrescita fu molto lenta.\nNel 1702 l'imperatore Leopoldo I fond\u00f2 il Collegio dei Gesuiti, poi diventato Universit\u00e0 di Breslavia.\nDurante le guerre combattute in Slesia, ovvero la Guerra di successione austriaca e la Guerra dei sette anni, Breslavia fu coinvolta in misura molto limitata. La cessione della Slesia da parte dell'imperatrice Maria Teresa d'Austria nel 1763 e la seguente annessione al Regno di Prussia, comportarono la perdita di tutti i privilegi precedentemente concessi alla citt\u00e0. Come ricompensa, Federico II nomin\u00f2 Breslavia citt\u00e0 reale, facendola diventare la terza residenza del monarca dopo Berlino e K\u00f6nigsberg (oggi Kaliningrad).\nEt\u00e0 contemporanea.\nDurante le guerre napoleoniche, Breslavia venne occupata dall'esercito della Confederazione del Reno, dal 6 dicembre 1806 al 7 gennaio 1807. Nel 1813 il re Federico Guglielmo III di Prussia, tenne un discorso a Breslavia per annunciare la decisione di allearsi con l'Impero russo contro Napoleone Bonaparte durante le guerre napoleoniche, richiamando il popolo a combattere contro i francesi. La citt\u00e0 divenne il centro del movimento di liberazione contro Napoleone, con volontari provenienti da tutta la Germania e ivi riuniti.\nLe opere di riqualificazione urbana napoleoniche portarono maggiore prosperit\u00e0 alla Slesia e, in particolare, a Breslavia. Le fortificazioni vennero rimosse e ci\u00f2 permise alla citt\u00e0 di ampliarsi e di estendersi oltre i suoi vecchi limiti. Breslavia divenne un importante nodo ferroviario e centro industriale. Nel 1821 l'Arcidiocesi di Breslavia fu liberata dalla provincia ecclesiastica di Gniezno e Breslavia divenne un vescovato a s\u00e9 stante.\nDopo l'unificazione della Germania del 1871 Breslavia divent\u00f2 la sesta citt\u00e0 pi\u00f9 grande dell'Impero tedesco. Tra il 1860 e il 1910 la sua popolazione triplic\u00f2. Nel 1919, dopo la prima guerra mondiale, Breslavia divenne la capitale della neonata Provincia della Bassa Slesia. I confini della citt\u00e0 vennero nuovamente ampliati: tra il 1925 e il 1930 la popolazione arriv\u00f2 fino a 600.000 abitanti. Gli ebrei erano oltre 20.000, una delle principali comunit\u00e0 ebraiche della Germania. Nel giugno 1930, Breslavia ospit\u00f2 la \"Deutsche Kampfspiele\", un evento sportivo organizzato per gli atleti tedeschi, poich\u00e9 la Germania, dopo la prima guerra mondiale, era stata esclusa dai Giochi Olimpici.\nDurante la Repubblica di Weimar, la comunit\u00e0 polacca svolgeva messe in lingua polacca nella chiesa di Sant'Anna e dal 1921 nella chiesa di San Martino. Inoltre furono aperte alcune istituzioni polacche come il consolato polacco, la scuola polacca e la biblioteca polacca.\nNell'agosto del 1920, dopo le rivolte nella Slesia, consolato e scuola polacca furono distrutti, mentre la biblioteca polacca venne data alle fiamme da una folla. Molti polacchi scelsero di trasferirsi in Polonia, e ci\u00f2 port\u00f2 ad un calo della popolazione polacca a Breslavia fino allo 0,5% nel 1922.\nBreslavia durante l'Impero tedesco era stata una solida roccaforte per il liberalismo di sinistra. Con l'avvento del nazionalsocialismo la citt\u00e0 divenne una delle pi\u00f9 forti sostenitrici del partito nazista che, alle elezioni del 1932, ricevette il 44% dei voti, il terzo pi\u00f9 alto totale in tutta la Germania.\nDopo la presa del governo tedesco da parte di Adolf Hitler nel 1933, i nemici politici del nazismo furono perseguitati e le loro istituzioni chiuse o distrutte; la Gestapo incominci\u00f2 le persecuzioni contro gli studenti polacchi ed ebrei, comunisti, socialdemocratici e sindacalisti. Nel 1938 i nazisti distrussero il centro culturale polacco e il 9 novembre dello stesso anno (\"Kristallnacht\") furono incendiati e distrutti i luoghi di culto ebraici, inclusa la monumentale Sinagoga nuova di Breslavia. La maggior parte dei 10.000 ebrei ancora rimasti e residenti nella citt\u00e0, cos\u00ec come gli oppositori al Terzo Reich, furono inviati nei campi di concentramento dove vennero uccisi durante l'Olocausto. Una rete di campi di concentramento e campi di lavoro forzato venne costruita intorno alla citt\u00e0, usando la forza lavoro dei prigionieri ebrei e polacchi per servire le aziende industriali, tra cui FAMO, Junkers e Krupp.\nPer la maggior parte della seconda guerra mondiale, i combattimenti non influenzarono Breslavia. Nel 1941, la minoranza polacca ancora sopravvissuta in citt\u00e0, cos\u00ec come i lavoratori forzati polacchi, organizzarono un gruppo di resistenza denominato \"Olimp\". Mentre la guerra continuava, a Breslavia giunsero i profughi delle citt\u00e0 tedesche bombardate, in particolare da Dresda. E, pi\u00f9 tardi, i profughi provenienti da est, facendo arrivare la popolazione della citt\u00e0 quasi a un milione di abitanti.\nNel febbraio 1945 l'Armata Rossa si avvicin\u00f2 alla citt\u00e0. Il Gauleiter Karl Hanke aveva dichiarato Breslavia una fortezza che avrebbe resistito a tutti i costi. Hanke tolse il divieto di evacuazione di donne e bambini quando ormai era gi\u00e0 troppo tardi. Durante l'evacuazione scarsamente organizzata nel gennaio 1945, 18.000 persone morirono a causa del freddo. Alla fine dell'assedio di Breslavia, gran parte della citt\u00e0 era stata distrutta o danneggiata. Si stima che circa 40.000 civili giacessero morti nelle rovine di case e fabbriche. Dopo un assedio di quasi tre mesi, Hanke si arrese il 6 maggio del 1945, pochi giorni prima della fine della guerra. Nel mese di agosto i sovietici misero la citt\u00e0 sotto il controllo dei tedeschi antifascisti.\nTuttavia, insieme a quasi tutta la Slesia, la citt\u00e0 entr\u00f2 a far parte della Polonia, come stabilito della Conferenza di Potsdam. Il nome polacco Wroc\u0142aw divenne la denominazione ufficiale. C'erano state discussioni tra gli alleati per posizionare il confine polacco-tedesco a sud, sul fiume Nysa K\u0142odzka. Ci\u00f2 avrebbe significato che alla Germania post-bellica sarebbe stato permesso di mantenere circa la met\u00e0 della Slesia, tra cui anche Breslavia. Nonostante ci\u00f2, i Sovietici insistettero sul confine a ovest, sul fiume Nysa \u0141u\u017cycka, giustificando l'idea come ricompensa al popolo polacco, vittima delle atrocit\u00e0 ingiustificate da parte dei tedeschi.\nNell'agosto del 1945 la citt\u00e0 contava una maggioranza di 189.500 cittadini tedeschi contro 17.000 cittadini polacchi. Ben presto, gran parte degli abitanti tedeschi fugg\u00ec o venne espulsa con la forza tra il 1945 e il 1949: essi vennero insediati nelle zone di occupazione alleate nella Germania Ovest. Una piccola minoranza tedesca rimase in citt\u00e0 e dovette affrontare un comitato speciale di verifica che giudicava il loro comportamento durante la guerra. La popolazione polacca nel frattempo aument\u00f2 sino a raggiungere il 75% sul totale della popolazione. Il reinsediamento dei polacchi nel dopoguerra fu in gran parte causato dalle deportazioni forzate dagli ex territori polacchi ad est della linea Curzon, annessi all'Unione Sovietica. Molti di questi provenivano dalla citt\u00e0 di Leopoli.\nMonumenti e luoghi d'interesse.\nRynek di Breslavia e Plac Solny.\nIl Rynek di Breslavia \u00e8 il cuore della citt\u00e0, pieno di vita a qualsiasi ora del giorno e della notte. La superficie della piazza lo rende uno dei pi\u00f9 grandi progetti urbanistici di questo tipo esistenti in Europa. Al centro si trovano il Fondaco dei Tessuti ed il Municipio (\"Ratusz\"), monumento unico nel suo genere dall'architettura gotica e rinascimentale europea. Tutto il Rynek di Breslavia \u00e8 circondato dai palazzi borghesi, edificati a partire dal tardo Medioevo, fra cui quelli pi\u00f9 preziosi sono il Palazzo All'insegna di Sette Elettori, il Palazzo all'insegna del Sole d'Oro nonch\u00e9 \"Ja\u015b e Ma\u0142gosia\" (H\u00e4nsel e Gretel).\nLa piazza adiacente \"Plac Solny\", \"Piazza del Sale\", \u00e8 famosa in quanto era utilizzata per il commercio del sale, utilizzato per la conservazione degli alimenti. Attualmente vi si commerciano fiori, 24 ore su 24.\n\"Ostr\u00f3w Tumski\".\nLa parte pi\u00f9 antica della citt\u00e0 \u00e8 \"Ostr\u00f3w Tumski\", l'\"Isola della Cattedrale\". Circondata dalle acque dell'Oder e costituita dal vecchio borgo, racchiude splendidi monumenti architettonici. I pi\u00f9 grandiosi tra essi sono quelli non danneggiati durante la guerra: le gotiche Cattedrale di san Giovanni Battista e la Collegiata di Santa Croce.\nEdifici civili.\nSorge, isolato, al centro della Piazza del Mercato e rappresenta uno dei pi\u00f9 significativi esempi dell'architettura gotica civile in Polonia. La complessa costruzione del Municipio si \u00e8 sviluppata lungo pi\u00f9 di 300 anni, dal 1242 alla seconda met\u00e0 del XVI secolo. Il cantiere dell'edificio, infatti, inizi\u00f2 nel 1242 con la costruzione di una sala dalla funzione di mercato coperto. In seguito venne continuamente ingrandito e abbellito in risposta alle mutevoli esigenze della citt\u00e0. Nel 1262 venne aggiunta la torre civica, che di questo periodo conserva ancora i piani inferiori; e tra il 1299 e il 1301 furono eretti l'annesso \"Mercato dei Tessuti\" e le cantine.\nCon lo svilupparsi della citt\u00e0, si decise nel XIV secolo di aggiungervi un polo amministrativo, cos\u00ec tra il 1328 e il 1333 si innalz\u00f2 l'edificio di un piano per ospitarvi la \"Sala del Consiglio\". I secoli XV e XVI furono l'et\u00e0 d'oro di Breslavia, infatti tra il 1470 e il 1510 si realizz\u00f2 le splendide facciate orientale e meridionale, e si decorarono le sale interne. Nel 1558-59 si sopraelev\u00f2 la torre civica coronata dalla guglia rinascimentale; e nel 1580 venne aggiunto l'Orologio astronomico.\nAl centro del pi\u00f9 grande complesso barocco della citt\u00e0, costituito dall'antico Collegio e dalla Chiesa dei Gesuiti, si trova l'Universit\u00e0 di Breslavia, la quale nel 2002 ha festeggiato il suo 300\u00ba anniversario. Dentro l'edificio principale si trova il Museo dell'Universit\u00e0 di Breslavia con l'Aula Leopoldina, perla del barocco della Bassa Slesia.\nIl \"Panorama di Rac\u0142awice\" \u00e8 l'unica rappresentazione della battaglia di Rac\u0142awice del 4 aprile 1794. La tela \u00e8 l'opera di due pittori polacchi: Jan Styka e Wojciech Kossak e fu dipinta negli anni 1893-1894 per la citt\u00e0 di Leopoli. Le sue dimensioni sono di 15 x 120 metri ed \u00e8 situata in un edificio di forma cilindrica appositamente eretto, occupandone tutta la parete interna.\nEdifici religiosi.\nDedicata a San Giovanni battista, \u00e8 un grande edificio gotico in mattoni con due svettanti torri sulla facciata. Venne eretta fra il 1244 e il 1419. Vennero aggiunte in seguito ricche cappelle absidali barocche, fra cui spicca la grandiosa \"Cappella degli Elettori\", capolavoro barocco, eretta fra il 1716 e il 1724 dal grande architetto viennese Johann Bernhard Fischer von Erlach.\nSorge anch'essa sull\"'Isola della Cattedrale\", ed \u00e8 un altro grande edificio gotico cittadino, eretto fra il 1288 e il 1350. Presenta un'affilata guglia in rame che caratterizza il profilo cittadino, e all'interno mostra chiaramente la struttura originale concepita come due chiese sovrapposte. Enrico IV di Polonia, il fondatore del tempio, fu sepolto l\u00ec.\nVenne eretta fra il 1334 il 1390 su un'isoletta dell'Oder, nel centro della citt\u00e0 e rappresenta uno dei migliori e pi\u00f9 antichi esempi dell'architettura gotica del Paese. All'interno mostra belle volte a stella, restaurate dopo i danni bellici.\nFondata nel XIII secolo e, andata distrutta durante le incursioni dei Tartari alla volta della Battaglia di Legnica, venne rifatta fra il 1342 e il 1362. Si presenta come un grande edificio gotico a mattoni, secondo i tipici canoni dell'architettura del Nord, con pianta basilicale a tre navate e due possenti torri sulla facciata. Divenne cattedrale della chiesa polacco-cattolica nel 1972.\nSorge oltre l'angolo nord-ovest della Piazza del Mercato ed \u00e8 un grande edificio gotico in mattoni che con la sua massa caratterizza il profilo cittadino. \u00c8 la chiesa con le navate pi\u00f9 alte della Polonia, a testimonianza della potenza dei ricchi mercanti che l'hanno costruita, in contrapposizione al potere nobile-clericale della Cattedrale.\nViene considerata anche una chiesa \"sfortunata\" a causa dei numerosi avvenimenti negativi legati ad essa come il crollo della torre avvenuto nel 500 o l'ultimo incendio avvenuto nel 1975. \nOggi \u00e8 anche parrocchia militare, ogni commemorazione legata all'esercito viene infatti svolta in questa chiesa.\nLa Chiesa del Santo Nome di Ges\u00f9 \u00e8 uno dei capolavori dell'architettura barocca del Paese. Venne eretta fra il 1689 e il 1737. Fra il 1703 e il 1706 il grande pittore austriaco Johann Michael Rottmayr dipinse le volte con la \"Glorificazione di Cristo\".\nSorge a fianco della cattedrale, ed \u00e8 la pi\u00f9 antica chiesa della citt\u00e0, della prima met\u00e0 del XIII secolo.\nGotica del XIII-XIV secolo, conserva una ricca cappella barocca, capolavoro di Benedikt Miller che la esegu\u00ec nel 1715-30.\nAltri luoghi.\nL'Orto botanico di Breslavia fu fondato nel 1811 come Istituto Scientifico dell'Universit\u00e0. Le piante provengono da ambienti naturali e da orti botanici di tutto il mondo. Fra tante curiosit\u00e0 dell'Orto di particolare interesse \u00e8 la sezione geologica del giacimento di carbone fossile.\n\u00c8 il pi\u00f9 grande e il pi\u00f9 antico parco della citt\u00e0, fu fondato nel 1785. La sua attrattiva principale rimane il Giardino Giapponese, fondato nel 1913 e ampliato pi\u00f9 volte. Il suo fascino sta nell'originalit\u00e0 della struttura e delle composizioni floreali, grazie a cui in ogni stagione il giardino sembra diverso, mentre gli elementi dell'architettura giapponese restano invariati.\nIl Palazzo del Centenario (\"Hala Stulecia\") \u00e8 unanimemente considerato una delle pi\u00f9 grandi opere dell'architettura mondiale del XX secolo. Progettato dall'architetto Max Berg, fu costruito nel 1913 in occasione dell'Esposizione Internazionale connessa al centesimo anniversario della vittoriosa battaglia di Lipsia. Dal luglio del 2006 \u00e8 stato iscritto nella Patrimonio dell'umanit\u00e0 UNESCO.\nAdiacente alla sala \u00e8 ubicata la fontana multimediale.\nSi tratta del cimitero dove sono sepolti soldati italiani catturati dai tedeschi dopo la Battaglia di Caporetto il 24 ottobre 1917.\n\u00c8 tra i pi\u00f9 alti grattacieli dell'intera Polonia, con un'altezza di 212 metri, adibito all'uso residenziale/commerciale.\nSociet\u00e0.\nEvoluzione demografica.\nL'evoluzione demografica di Breslavia:\nCultura.\nBreslavia \u00e8 uno dei pi\u00f9 grandi centri culturali e di intellettuali in Polonia, con secoli di tradizione. Vi si trovano numerosi teatri, musei, cinema e gallerie d'arte. La citt\u00e0 offre ai suoi residenti e ai turisti una vasta gamma di attivit\u00e0 culturali - dalla musica classica a progetti nel campo dell'arte moderna. Vetrina culturale della citt\u00e0 sono diventati i festival musicali di rilevanza internazionale (per esempio: Wratislavia Cantans, Jazz nad Odr\u0105, Przegl\u0105d Piosenki Aktorskiej). La citt\u00e0 \u00e8 famosa per il gran numero di discoteche e pub. La maggior parte si trova nella citt\u00e0 vecchia e nel centro della citt\u00e0.\nOgni anno a maggio vi si svolge la festa della buona birra (Festiwal Dobrego Piwa).\nNel 2016 Breslavia \u00e8 stata sia Capitale europea della cultura sia Capitale mondiale del libro.\nMusei.\nLa citt\u00e0 di Breslavia ospita numerosi musei con opere di grande valore artistico, culturale e storico.\nI principali musei della citt\u00e0 sono:\nTeatri.\nA Breslavia vi si trova un gran numero di teatri e gruppi teatrali, i pi\u00f9 importanti teatri della citt\u00e0 sono:\nIstruzione.\nBreslavia \u00e8 il terzo centro universitario per numero di studenti (dopo Varsavia e Cracovia) in Polonia, inoltre \u00e8 il pi\u00f9 importante centro universitario nella regione del sud-ovest del paese. La particolarit\u00e0 della citt\u00e0 \u00e8 quella di vantare una comunit\u00e0 di studenti molto cospicua e vivace, nonch\u00e9 la presenza di un grande sostegno alla ricerca universitaria, che favorisce lo sviluppo intellettuale e dispone di eccellenti strutture e servizi.\nI principali atenei della citt\u00e0 sono:\nOltre agli atenei statali, a Breslavia vi si trova un gran numero di universit\u00e0 private e centri di ricerca.\nAltre istituzioni culturali:\nGeografia antropica.\nSuddivisioni amministrative.\nLa citt\u00e0 di Breslavia \u00e8 suddivisa in cinque quartieri:\nEconomia.\nLe industrie principali della citt\u00e0 sono nel campo ferroviario e dell'elettronica. Negli ultimi anni la citt\u00e0 di Breslavia ha eseguito una politica attiva per attrarre gli investitori stranieri dal settore high-tech. Dopo il 1989, Breslavia divenne un importante centro finanziario e ospita diverse istituzioni bancarie come: Bank Zachodni WBK, Lukas Bank, Getin Bank ed Europejski Fundusz Leasingowy.\nLe principali aziende presenti a Breslavia:\nInfrastrutture e trasporti.\nBreslavia vanta una rete stradale molto sviluppata, la quale consente veloci collegamenti con diverse citt\u00e0 polacche, ceche, tedesche, slovacche e ucraine. A sud della citt\u00e0 vi si trova l'autostrada A4, che consente un collegamento rapido a ovest con Dresda, Praga e Berlino, e ad est con la Slesia, Cracovia e con l'Ucraina. Inoltre la citt\u00e0 \u00e8 attraversata a ovest dall'autostrada A8 (tangenziale di Breslavia) la quale costituisce un collegamento tra l'autostrada A4 e la Superstrada S8.\nFluviale.\nFin dal Medioevo il fiume Oder \u00e8 stato usato per trasportare merci. La citt\u00e0 dispone di un porto fluviale, inoltre vi \u00e8 una serie di canali artificiali costruiti tra il XIX secolo e il XX secolo, muniti di chiuse per compensare il dislivello dell'acqua.\nAereo.\nL'Aeroporto di Breslavia-Niccol\u00f2 Copernico, in termini di numero di passeggeri \u00e8 attualmente il quinto aeroporto polacco, ma in termini di volume delle operazioni di volo \u00e8 sul quarto posto dopo Varsavia, Cracovia e Danzica. Nel 2007 ha gestito 1\u00a0270\u00a0825 passeggeri su linee nazionali e internazionali, diventando il quinto aeroporto polacco dopo gli aeroporti di Varsavia, Cracovia, Katowice e Danzica.\nTram.\nI primi tram furono introdotti nel 1877 ed erano vagoni trainati da cavalli. Nel 1893 vennero sostituiti dai primi tram elettrici; negli anni successivi la linea venne ampliata ed elettrificata. Durante la seconda guerra mondiale la linea non venne danneggiata particolarmente, ma la maggior parte dei tram non pot\u00e9 pi\u00f9 essere adibita all'uso. Il 22 luglio 1945 il servizio torn\u00f2 in funzione, anche se non completamente. Nel dopoguerra venne istituita la MPK Wroclaw, attuale gestore dell'intera rete di Breslavia.\nAttualmente la compagnia MPK opera con 432 tram su una rete di 258,2\u00a0km di binari con 382 fermate.\nBus.\nIl sistema di trasporti pubblici tramite autobus di Breslavia, \u00e8 composto da 86 linee giornaliere e 13 linee notturne. La maggior parte degli autobus \u00e8 gestita dalla MPK Wroc\u0142aw, con 759 veicoli su 89 linee cittadine. Inoltre vi sono presenti operatori privati come: DLA Wroc\u0142aw, la quale opera su tratte urbane ed interurbane, Polbus PKS Wroc\u0142aw su tratte interurbane e Sevibus Wroc\u0142aw.\nFerrovie.\nLa prima linea a raggiungere Breslavia fu la \"Oberschlesische Eisenbahn\" nel 1842, lo sviluppo della rete ferroviaria venne eseguito in pi\u00f9 fasi. In primo luogo la costruzione della rete fu affidata a numerose societ\u00e0 private, le quali collaborarono scoordinate fra di loro, costruendo stazioni proprie e usando scartamenti differenti. Nei primi anni sessanta dell'Ottocento il governo della Prussia nazionalizz\u00f2 le ferrovie, unificando anche la rete ferroviaria della citt\u00e0.\nLa Stazione Centrale \u00e8 la terza stazione pi\u00f9 grande della Polonia, dopo Varsavia e Cracovia. La citt\u00e0 dispone inoltre di numerose stazioni minori, rendendo la rete ferroviaria della citt\u00e0 la seconda dopo Varsavia per numero di stazioni. Breslavia \u00e8 un importante nodo per il traffico internazionale, nazionale e regionale. Da qui partono treni diretti verso le principali citt\u00e0 polacche e per la Germania. La stazione e l'esterno hanno subito un rinnovamento in occasione dell'Euro 2012 di calcio tenutosi a Breslavia e in altre citt\u00e0 della Polonia e Ucraina.\nSport.\nBreslavia \u00e8 sede di molte societ\u00e0 sportive. La pi\u00f9 celebre societ\u00e0 calcistica della citt\u00e0 \u00e8 \u015al\u0105sk Wroc\u0142aw, una delle squadre pi\u00f9 forti della Polonia, di prima divisione nel campionato polacco e campione delle stagioni 1977 e 2012. La societ\u00e0 \u015al\u0105sk Wroc\u0142aw ha sede nel nuovo Stadio municipale, il quale ospit\u00f2 alcuni incontri dei Europei di calcio 2012. Inoltre vi si trova lo Stadio olimpico di Breslavia, costruito nel 1926 ospit\u00f2 i \"Kampfspiele Deutsche\", un evento sportivo organizzato per gli atleti tedeschi, a causa del divieto di partecipazione della Germania nei giochi olimpici 1920-1924. Ogni anno nella citt\u00e0 si tiene la maratona di Breslavia (Wroc\u0142aw Maraton).\nA Breslavia ha sede la Wroc\u0142awski Klub Sportowy \u015al\u0105sk Wroc\u0142aw societ\u00e0 di pallacanestro presente nella massima divisione dove ha conquistato numerosi titoli nazionali.\nUn'altra disciplina popolare \u00e8 lo Speedway. Il club Sparta Wroc\u0142aw, quattro volte campione polacco, ha sede a Breslavia.\nNel 1894, la societ\u00e0 ginnastica polacca \"Sokol\" fu fondata a Breslavia.\nNel 2014 a Breslavia si svolse il Campionato mondiale di pallavolo maschile.\nLa locale squadra di football americano, i Panthers Wroc\u0142aw, partecipa alla Topliga. Nata dalla fusione dei Giants Wroc\u0142aw con i Devils Wroc\u0142aw, ha al proprio attivo i 4 titoli nazionali vinti dalle squadre fondatrici (3 Giants, 1 Devils).\nImpianti sportivi.\nStadio Comunale.\nSituato nella parte occidentale della citt\u00e0 e costruito appositamente per ospitare tre gare della fase a gironi di Euro 2012. La capienza \u00e8 di 44.308 posti. L'inaugurazione a livello internazionale \u00e8 avvenuta l'11 novembre 2011 con l'incontro amichevole tra Polonia e l'Italia, con la vittoria di quest'ultima per 2-0.\nOggi lo stadio ospita la societ\u00e0 calcistica di prima divisione nel campionato polacco il \u015al\u0105sk Wroc\u0142aw."}
{"id": "135394", "revid": "15431", "url": "https://it.wikipedia.org/wiki?curid=135394", "title": "Wroc\u0142aw", "text": ""}
{"id": "135408", "revid": "110157", "url": "https://it.wikipedia.org/wiki?curid=135408", "title": "Carlow", "text": "Carlow (\"Ceatharlach\" in irlandese che significa \"luogo del bestiame\") \u00e8 una cittadina della Repubblica d'Irlanda, \"county town\" dell'omonima contea. Dista 84\u00a0km dalla capitale irlandese Dublino e ha una popolazione di oltre 23.000 persone, 3.000 dei quali sono studenti.\nLa cittadina si trova sulle rive del fiume Barrow.\nOrigine del nome.\nIl toponimo deriva dal gaelico \"Ceatharlach\", in passato spesso traslitterato in inglese anche come Caherlagh, Caterlagh e Catherlagh. Il significato preciso del termine non \u00e8 chiaro, essendo Ceathar- riferibile alle mandrie dei bovini e -lach agli stormi di anatre. Un'altra teoria vorrebbe che in realt\u00e0 il termine irlandese derivi dalla parola \"Ceatharloch\" che significa invece \"lago quadruplo\".\nStoria.\nL'area di Carlow \u00e8 abitata da migliaia di anni. Il monastero di St Mullins si crede sia stato fondato nelle vicinanze nel VII secolo. Il 1180 vide invece la costruzione del Carlow Castle da parte di William the Marshall, II conte di Pembroke, a guardia dell'importantissimo guado sul fiume. Nei secoli successivi altri edifici storici furono eretti, come i castelli di Ballyloughan, Ballymoon, e Leighlinbridge e la Tower House, tutti del XIV secolo. La cattedrale cattolica dell'Assunzione, in stile neogotico, risale al 1833. Il Collegio di San Patrizio \u00e8 del 1793, mentre il Tribunale del XVIII secolo. Ci sono ancora molte tenute antiche e case nell'area circostante, tra le quali, degne di nota, Duckett's Grove e Dunlecky Manor. St. Mullins oggi ospita un centro visitatori.\nLa cittadina \u00e8 richiamata dalla nota folk song \"Follow Me up to Carlow\" (\"Seguimi fino a Carlow\"), e fu, durante la ribellione del 1798, la scena di un orribile massacro di 600 ribelli e civili seguito da un attacco al centro abitato senza successo.\nEspansione.\nCarlow \u00e8 situata sulla strada nazionale N9 da Dublino a Waterford, ma \u00e8 anche connessa via ferroviaria al sistema nazionale. Questi trasporti hanno aiutato Carlow a diventare un'importante citt\u00e0-satellite della capitale irlandese negli anni recenti, ma allo stesso tempo un importante centro per l'educazione grazie all\"'Institute of Technology\" che ha incoraggiato molti studenti a non lasciare la propria citt\u00e0.\nEconomia.\nL'industria di Carlow comincia la sua lunga strada nel XX secolo, quando la cittadina diviene il centro del lento processo d'industrializzazione della nazione, con la creazione della Irish Sugar Company - allora il fiore all'occhiello dell'industria irlandese, lo zuccherificio apr\u00ec nel 1926 come impresa privata, fu nazionalizzato e poi ri-privatizzato. La storica fabbrica ha chiuso il 1\u00ba marzo 2005 su decisione del settore manageriale della Greencore a seguito della poca convenienza economica di mantenere in piedi ulteriormente la struttura, anche se alcuni hanno subito addotto motivazioni politiche.\nLa Braun \u00e8 stata una delle principali imprese di Carlow fino al 2010, anno in cui chiuse lo stabilimento dove prodotti spazzolini elettrici,asciugacapelli e di altri piccoli elettrodomestici.\nAltre imprese importanti sono la L\u00e4pple che produce componentistica per automobili e lo stesso Istituto Tecnologico impiega molto personale. A parte queste eccezioni gi\u00e0 menzionate, Carlow soffre tuttavia dello stesso problema delle cittadine della zona, ovvero l'incapacit\u00e0 di attirare un numero maggiore di nuove industrie."}
{"id": "135410", "revid": "1649409", "url": "https://it.wikipedia.org/wiki?curid=135410", "title": "Re dell'Arabia Saudita", "text": "L'Arabia Saudita \u00e8 una monarchia assoluta il cui sovrano \u00e8 posto a capo dello stato, assumendo in s\u00e9 anche la funzione di primo ministro e di massima carica religiosa.\nLista di sovrani.\nLa seguente \u00e8 la lista dei sovrani dell'Arabia Saudita (\u0642\u0627\u0626\u0645\u0629 \u0645\u0644\u0648\u0643 \u0627\u0644\u0633\u0639\u0648\u062f\u064a\u0629), appartenenti alla dinastia saudita:\nAttuale erede-presunto.\nPrincipe della Corona: Mohammad bin Salman Al Sa'ud, nato il 31 agosto 1985; figlio di re Salman e Fahda bint Falah bin Sultan Al Hithalayn."}
{"id": "135412", "revid": "111320172", "url": "https://it.wikipedia.org/wiki?curid=135412", "title": "Proteoma", "text": "Il termine proteoma, coniato da Mark Wilkins nel 1994 durante un congresso indetto a Siena dall'Universit\u00e0 di Siena (1), \u00e8 usato in biologia per indicare il complesso delle proteine espresse da una cellula o da un organismo, cio\u00e8 prodotte dal genoma del sistema biologico in esame. Il termine \u00e8 stato applicato a diversi tipi di sistemi biologici. Esiste un proteoma cellulare, che \u00e8 un insieme di proteine trovate in un particolare tipo di cellule in particolari condizioni ambientali, come ad esempio sotto esposizione ad una stimolazione ormonale. Pu\u00f2 anche essere utile considerare il proteoma completo di un organismo, che pu\u00f2 essere immaginato come l'insieme globale delle proteine di tutti i proteomi cellulari. Questo \u00e8, grosso modo, l'equivalente proteico del genoma. Il termine \"proteoma\" \u00e8 stato usato anche per riferirsi all'insieme delle proteine di un sistema biologico sub-cellulare: ad esempio l'insieme delle proteine di un virus pu\u00f2 essere detto proteoma virale.\nIl proteoma \u00e8 pi\u00f9 grande e complicato del genoma, specialmente negli eucarioti, perch\u00e9 ci sono pi\u00f9 proteine che geni. Ci\u00f2 \u00e8 dovuto all'accoppiamento dei geni ed alle modificazioni post-traduzionali come la glicosilazione o la fosforilazione.\nIl proteoma mostra almeno due livelli di complessit\u00e0 che mancano al genoma. Mentre il genoma \u00e8 definito da una sequenza di nucleotidi, il proteoma non si limita alla somma delle sequenze di proteine presenti. La conoscenza del proteoma richiede di conoscere, oltre alle strutture delle proteine del proteoma, anche le interazioni funzionali tra le proteine stesse.\nLo studio del proteoma \u00e8 detto Proteomica. Esso \u00e8 stato a lungo praticato con la separazione delle proteine per mezzo della elettroforesi bidimensionale su gel. Nella prima dimensione, le proteine sono separate in base al loro punto isoelettrico. Nella seconda dimensione le proteine sono separate per massa molecolare usando l'SDS-PAGE. Il gel \u00e8 colorato con blu di Coomassie o argento per visualizzare le proteine. Le macchie sul gel sono proteine che sono migrate in posizioni specifiche.\nLo spettrometro di massa ha migliorato la proteomica. La tecnica nota come Peptide mass fingerprinting identifica una proteina scindendola in brevi segmenti peptidici e successivamente deducendo l'identit\u00e0 della proteina confrontando le masse dei peptidi con quelle di un database di riferimento. La spettrometria di massa, d'altra parte, pu\u00f2 fornire informazioni sulle sequenze da peptidi singoli isolandoli, trattandoli con un gas inerte e quindi catalogando i frammenti ionici prodotti."}
{"id": "135416", "revid": "767487", "url": "https://it.wikipedia.org/wiki?curid=135416", "title": "Sleater-Kinney", "text": "Le Sleater-Kinney sono una band alternative rock statunitense, formatasi nel 1994 a Olympia, nello stato di Washington. Le componenti sono Corin Tucker (voce e chitarra), Carrie Brownstein (voce e chitarra) e Janet Weiss (voce e batteria). Il loro nome deriva dall'omonima strada che attraversa il quartiere di Lacey della citt\u00e0.\nll gruppo nasce dalle ceneri del movimento delle riot grrrl, attivo ad Olympia nei primi anni novanta. Le due fondatrici, Corin Tucker e Carrie Brownstein provenivano infatti da gruppi, rispettivamente Heavens to Betsy e Excuse 17, che si rifacevano alle tematiche femministe e di liberazione dell'identit\u00e0 sessuale tipiche di quel movimento. Nella loro carriera ventennale, nonostante abbiano ricevuto un limitato riscontro commerciale, si sono comunque avvalse dell'unanime plauso della critica specializzata, divenendo una delle band pi\u00f9 acclamate e di culto della loro generazione. Diverse riviste e autorevoli critici musicali (tra cui Robert Christgau e Greil Marcus) le hanno elogiate come la migliore band statunitense degli ultimi tempi.\nStoria.\nCorin Tucker e Carrie Brownstein si incontrano per la prima volta nel 1992 ma la formazione si completa solo alla fine del 1994 quando Lora MacFarlane (ex-Sea Hags) si unisce al gruppo come batterista permanente, dopo una serie di batteristi provvisori, come Tony Gogin e Misty Farrell. Nel 1997 la formazione assume l'attuale struttura con l'ingresso di Janet Weiss al posto di Lora MacFarlane. Dal giugno 2006, dopo un annuncio apparso sul loro Sito ufficiale, la band \u00e8 inattiva.\nStile.\nLo stile delle \"Sleater-Kinney\" viene generalmente classificato sotto le voci di Riot Grrrl, Alternative rock, Indie rock. In realt\u00e0 la band ha saputo trarre spunti da una vastissima variet\u00e0 di influenze, anche da gruppi degli anni sessanta come gli Who, o dai Television degli anni settanta, fino ai Sonic Youth. Si pu\u00f2 asserire che del movimento Riot-Grrrl in realt\u00e0 le Sleater-Kinney abbiano preso in realt\u00e0 solamente i temi politici, mentre musicalmente abbiano elaborato uno stile del tutto proprio, non rimandabile ad alcuna esperienza precedente.\nDopo il primo album \"omonimo\", edito dalla Chainsaw, nel 1995, in cui la band si muove entro le coordinate di un punk-rock femminista pi\u00f9 o meno \"classico\", riconducibile alle Bikini Kill, a partire dal successivo \"Call the Doctor\" il trio elabora uno stile strumentale molto scarno, ma assai preciso, su cui si innesta un contrappunto vocale formato da due differenti linee di canto, e in cui si intrecciano a volte anche complesse elaborazioni armonico/tematiche, quasi come se si trattasse di due canzoni fuse in una. La mancanza del basso viene compensata con una particolare accordatura delle chitarre, abbassate di una terza minore (cos\u00ec che la prima corda vuota suona in Do diesis).\nCon \"Dig Me Out\" del 1997, l'ingresso di Janet Weiss ed il contestuale passaggio alla Kill Rock Stars sempre di Olympia, lo sviluppo di questa particolare concezione di scrittura matura in pezzi come la title-track, \"Words and Guitar\", \"One More Hour\", \"It's Enough\". L'album conferisce al gruppo una notoriet\u00e0 che travalica per la prima volta i confini dell'indie-rock, giornali come Rolling-Stone, Spin, concedono loro ampio spazio, il noto critico Greil Marcus arriva a definirle la rock-band pi\u00f9 importante degli Stati Uniti.\nI temi trattati da \"Dig Me Out\" (\"disseppelliscimi\") provengono dalle pi\u00f9 intime esperienze individuali dei membri della band, sono pieni di amore, rabbia e rancore, e connotati in generale dall'ansia tutta urlata per la propria identit\u00e0 snaturata, improvvisamente posta sotto i riflettori.\nIl successivo \"The Hot Rock\" del 1999 si colloca invece in una prospettiva assai pi\u00f9 tenue, quasi impressionistica. \u00c8 il loro album musicalmente pi\u00f9 sperimentale e pi\u00f9 strutturato. La scrittura dei pezzi rivela delle complesse trame accordali, melodiche e ritmiche, come nella stessa \"Hot Rock\", in \"Banned from the End of the World\", \"Get Up\", \"Burn, Don't Freeze\". La compattezza dei primi dischi sembra lontana, o perduta: come il White Album per i Beatles il disco rivela il senso di una crisi, che riesce a comunicarsi alla sua stessa sostanza musicale.\n\"All Hands on the Bad One\" del 2000 propone un panorama sonoro e tematico del tutto diverso: la band sembra guardare ad una forma-canzone pi\u00f9 canonicamente orientata al pop ed alla ballata. L'album \u00e8 pi\u00f9 svagato e leggero rispetto al precedente, ma non \u00e8 un cedimento al commerciale, esprime bens\u00ec una sonorit\u00e0 pi\u00f9 estrovertita. La band tratta temi politicamente sensibili come gli abusi sessuali (\"#1 must have\"), la televisione (\"Was It a Lie\"), pur in un ambito di forte tensione emotiva e sonora.\nIl successivo, \"One Beat\" del 2002 si muove sulla stessa linea, pur con qualche concessione allo stereotipato. Ad ottimi pezzi rock come \"Combat Rock\", od \"Oxygen\" si affiancano pezzi pi\u00f9 discutibili, venati da una certa, inusitata, carica commerciale, e da un eclettismo di grana un poco grezza, come nel Rhythm and blues di \"Step Aside\", o nel Blues di \"Funeral Song\".\nL'ultimo \"The Woods\" del 2005, esce per la Sub Pop Records di Seattle, ed appare in primo luogo come un tentativo di svoltare da ci\u00f2 che stava pericolosamente degenerando in prassi. \u00c8 un album oscuro, pieno di un'emotivit\u00e0 che i due precedenti lavori sembravano trattenere. Per la prima volta le Sleater-Kinney escono dalla scrittura netta e coincisa che le aveva caratterizzate, per la prima volta le chitarre escono dallo stile obbligato, per affacciarsi nel campo dell'improvvisazione. Ci sono pezzi, come \"The Fox\", o \"Jumpers\", che riportano allo stile di \"The Hot Rock\", altri invece appaiono del tutto nuovi, improntati ad una forma semi-aperta, o sul punto di sfaldarsi in un urlo, o quasi in un pianto, come \"What's Mine Is Yours\".\nCon quest'album le Sleater-Kinney avrebbero probabilmente iniziato una nuova fase stilistica se non fosse arrivato l'annuncio, nel giugno del 2006, di una pausa a tempo indeterminato con l'ultima apparizione pubblica il 4 agosto al festival Lollapalooza.\nIl 20 gennaio 2015 \u00e8 prevista la pubblicazione del nuovo album della band, dal nome \"No cities to love\"\". L'album, ha detto Tucker, \"parla del potere insito nelle relazioni. Di come la vita degli individui sia influenzata dall'economia, dalla politica, dalle persone con cui si relazionano. Allo stesso tempo, c'\u00e8 l'idea che unirsi ad altri individui sia l'unico modo per contare\"."}
{"id": "135420", "revid": "205250", "url": "https://it.wikipedia.org/wiki?curid=135420", "title": "Carolina Ardohain", "text": "Biografia.\n\u00c8 nata il 17 gennaio 1978 a General Acha, provincia di La Pampa in Argentina, da Guillermo Ardoha\u00edn, argentino e Thania Dos Santos, brasiliana. Ha vissuto la sua infanzia a Doblas, successivamente si trasferisce a Santa Rosa, dove ha vissuto fino ai 16 anni. \u00c8 soprannominata \"Pampita\" perch\u00e9 originaria di La Pampa.\nNel 2002 debutta come attrice nella prima stagione della telenovela di Cris Morena, \"Rebelde Way\", nel ruolo della professoressa di ballo, Lul\u00f9. Nel 2005 \u00e8 la co-protagonista Ema, nella telenovela \"Doble vida\". Nel 2009 recita nel ruolo di Camila Hudson nel film cileno \"S\u00faper, todo Chile adentro\" diretto da Fernanda Aljaro e Felipe del R\u00edo. Nel 2015 interpreta il ruolo di Magdalena in un episodio nella sitcom \"Familia moderna\", adattamento cileno della serie televisiva statunitense Modern Family. Nel 2017 ottiene il suo primo ruolo da protagonista nel film \"Desire\" diretto da Diego Kaplan. \nVita privata.\nIl 30 ottobre 2002 si sposa con il polista Mart\u00edn Barrantes, da cui si separa nel 2004.\nDa luglio 2005 ha una relazione con l'attore cileno Benjam\u00edn Vicu\u00f1a, con cui ha quattro figli: Blanca, nata il 16 maggio 2006 in Santiago del Cile e scomparsa l'8 settembre 2012 a causa di un batterio fulminante contratto dopo un viaggio in Messico; Bautista, nato il 29 febbraio 2008 a Buenos Aires; Beltr\u00e1n, nato l'8 giugno 2012 a Santiago del Cile. e Benicio, nato il 12 ottobre 2014 a Las Condes. La coppia si separa nel 2015.\nIl 22 novembre 2019 si sposa con l'imprenditore gastronomico Roberto Garc\u00eda Moritan.\nDoppiatrici italiane.\nNelle versioni in italiano dei suoi film, Carolina Ardohain \u00e8 stata doppiata da:"}
{"id": "135423", "revid": "287204", "url": "https://it.wikipedia.org/wiki?curid=135423", "title": "AMD K6-III", "text": "LAMD K6-III \u00e8 un microprocessore x86 prodotto da Advanced Micro Devices, l'ultimo e il pi\u00f9 veloce ad usare il Socket 7; al debutto si guadagn\u00f2 il titolo di processore x86 pi\u00f9 veloce sul mercato, e rimase fortemente competitivo per un lungo periodo.\nArchitettura e storia.\nLa differenza principale rispetto al predecessore K6-2 era un livello di memoria cache in pi\u00f9 sul chip. Il K6-2 aveva 64 KB di cache L1 sul chip e molta di pi\u00f9 sulla scheda madre (512 KB o 1 MB, a seconda del modello). Invece i competitori Intel usavano 32 KB di cache L1 e 128 KB di cache L2 a piena velocit\u00e0 sul chip (nel caso del Celeron) o 512 KB a met\u00e0 della velocit\u00e0 del processore su una scheda secondaria (nel caso dei Pentium II e Pentium III). Il K6-III usava entrambi i metodi: possedeva 64 KB di cache L1, un'enorme cache L2 da 256 KB a piena velocit\u00e0 (simile a quella del Celeron ma grande il doppio) e quella montata sulla scheda madre, che diventava una cache L3.\nNonostante il design fosse semplice in teoria, nella pratica la sua produzione risult\u00f2 difficoltosa, a causa della tecnologia del 1999 che poche volte aveva visto 21,4 milioni di transistor tutti assieme, e del \"core\" K6 che dopo i 500\u00a0MHz cominciava ad avere problemi. Tuttavia, il K6-III 400 vendette bene, e la versione a 450\u00a0MHz era palesemente la CPU x86 pi\u00f9 veloce sul mercato.\nIl sostituto del Pentium II non era ancora disponibile, ma Intel cerc\u00f2 di \"mettere una pezza\" commercializzando una versione poco differente del Pentium II come \"Pentium III\". Il design di base era praticamente identico (l'introduzione delle SSE a quel tempo era pressoch\u00e9 insignificante per le prestazioni) ma il nuovo processo di produzione di Intel permise velocit\u00e0 di clock superiori, e divenne difficile determinare quale processore offrisse le migliori prestazioni. Molti esperti trovarono che, come per i predecessori, le CPU Intel erano superiori nel calcolo in virgola mobile, mentre le AMD nel calcolo intero.\nEntrambe le aziende volevano ottenere un primato indiscutibile, ma entrambe incontrarono problemi di produzione coi loro prodotti di punta. AMD richiam\u00f2 il gi\u00e0 raro K6-III 500 finch\u00e9 non fu chiaro perch\u00e9 alcuni esemplari assorbissero abbastanza potenza da fondere alcuni tipi di scheda madre, e prefer\u00ec concentrarsi sull'Athlon Classic, che stava per essere messo in commercio. Intel mise sul mercato con un discreto successo un Pentium III a 550\u00a0MHz ma dovette rimborsare i compratori della versione a 600\u00a0MHz.\nCon l'introduzione dell'Athlon il K6-III fu presto dimenticato, a causa dell'elevato costo e impiego di materie prime, senza che fosse pi\u00f9 un prodotto di punta. Per un po' divenne un processore secondario, prodotto solo quando gli ordini per tutti gli altri fossero stati soddisfatti, e fu difficile da trovare in quantit\u00e0.\nIl K6-III originale usc\u00ec di produzione quando fu introdotto il Pentium III \"Coppermine\" (molto migliorato rispetto al predecessore, con l'aggiunta di una cache L2 integrata simile a quella del K6-III), con cambiamento del processo di produzione da parte di Intel. Il passaggio si rivel\u00f2 molto difficoltoso: le CPU Intel furono prodotte in scarsi esemplari per pi\u00f9 di un anno, e molte compagnie che fino allora si erano rivolti esclusivamente a quest'azienda cominciarono a contattare AMD, portando le fabbriche di questa ad un altissimo livello di stress e condannando il K6-III in favore dell'Athlon e del K6-2.\nVersioni \"plus\".\nFinito il periodo della scarsit\u00e0 di processori, AMD mise in commercio le versioni migliorate dei processori K6, il K6-2+ e il K6-III+, entrambi essenzialmente dei K6-III prodotti con un nuovo processo, il primo con 128 KB e il secondo con 256 KB di cache L2. In pi\u00f9 tali processori possedevano anche un set di istruzioni superiori modificate rispetto alle classiche \"3D Now!\" ovvero le \"extended 3D Now!\" che si ritroveranno sui successivi Athlon, istruzioni espressamente compilate per la migliore gestione della multimedialit\u00e0. Anche se originalmente ideate per i portatili, queste componenti furono proposte anche sul mercato desktop senza grande supporto pubblicitario, ma riuscirono a guadagnarsi discreto successo per le capacit\u00e0 di overclock. I K6-III+ 450 potevano essere portati fino a 600\u00a0MHz prima di essere bloccati dal FSB della scheda madre, e se non fosse stato per l'incredibile successo dell'Athlon e per la scomparsa dello standard Socket 7, i K6 avrebbero potuto restare in produzione pi\u00f9 a lungo."}
{"id": "135427", "revid": "1782831", "url": "https://it.wikipedia.org/wiki?curid=135427", "title": "Compagnia Stabile di Operette Alfa Folies", "text": "La Compagnia Stabile di Operette Alfa Folies \u00e8 una compagnia teatrale e musicale piemontese che fa capo all'Alfa Teatro di Torino ed \u00e8 specializzata nel repertorio di operetta, amabile e prezioso tipo di spettacolo brillante e/o sentimentale, chiamato in Italia anche \"Piccola Lirica.\nCompagine.\nCreata e diretta dall'attore e regista Augusto Grilli, \u00e8 apprezzata per la cura dei propri allestimenti (oltre cinquanta scenografie complete e intercambiabili ed una dotazione di circa diecimila costumi), basati su ricerche filologiche condotte su copioni e spartiti originali.\nOltre a cantanti e direttori d'orchestra specializzati nel genere, pu\u00f2 contare su di una propria orchestra, un corpo di ballo ed un nutrito cast di interpreti accurati tra i quali spiccano le figure del giovane Marco Grilli (figlio di Augusto), brillante attor comico ed eclettico trascinatore, e della bella e affascinante soubrette Elena Menegatti, con l'attore caratterista Claudio Bertoni.\nLa compagnia ha sede a Torino e dal 1990 tiene i propri spettacoli in una propria struttura - l'omonimo Alfa Teatro, un sala costruita nel 1928 e ristrutturata secondo un \"design\" di stile \"viennese\" - promuovendo questo genere teatrale, posto a met\u00e0 tra il teatro di prosa e la musica lirica.\nTourn\u00e9e.\nLa compagnia porta in \"tourn\u00e9e\" in varie localit\u00e0 italiane, nel corso d'ogni stagione teatrale, i propri spettacoli riscuotendo ovunque consensi unanimi, e questo grazie alla cura degli allestimenti e al valore professionale degli artisti impegnati nelle produzioni.\nSpettacoli collaterali.\nA fianco di un festival dell'Operetta, l'Alfa Teatro - che organizza anche spettacoli di burattini e marionette (affidati alle cure e alle sapienti \"mani\" di Marco Grilli; con un'immensa collezione, esposta nel proprio spazio museale e visitabile all'interno del Teatro, che comprende oltre diecimilaciquecento \"pezzi\" d'ogni epoca e provenienza), teatro di prosa, musica classica, jazz, musical, opera lirica, musica folk, danza classica e danza moderna - tiene anche corsi di recitazione, con audizioni e provini, per fornire nuovi talenti specialmente indirizzati al mondo dell'operetta.\nRepertorio.\nIl repertorio \u00e8 costituito da operette di grande popolarit\u00e0 e lavori meno noti. Fra gli spettacoli prodotti figurano:"}
{"id": "135428", "revid": "1305772", "url": "https://it.wikipedia.org/wiki?curid=135428", "title": "Fourier", "text": ""}
{"id": "135429", "revid": "174925", "url": "https://it.wikipedia.org/wiki?curid=135429", "title": "Briscola", "text": "La Briscola \u00e8 uno dei pi\u00f9 diffusi giochi di carte in Italia, che ha dato origine a numerose varianti, per esempio la Briscola chiamata, il Briscolone e il Madrasso.\nSi gioca con un mazzo di 40 carte con i valori asso, 2, 3, 4, 5, 6, 7, fante, cavallo, re, di semi italiani o francesi. Si pu\u00f2 giocare in due, in quattro a coppie di due, in tre eliminando il 2 di coppe o fiori, secondo il mazzo usato oppure in sei, tre contro tre, eliminando tutti e quattro i 2.\nOrigine ed etimologia.\nIl primo riferimento al gioco \u00e8 del 1828, la prima citazione letteraria \u00e8 in un poema del 1847 di Gioacchino Belli. Per il primo trattato sul gioco della briscola si arriva al 1888.\nLe origini del gioco non sono chiare, alcuni autori lo considerano derivato dai giochi francesi della famiglia della \"Brusquembille\" e della \"Bazzica\", diffusi in Francia nel XVIII e XIX secolo, e che a loro volta avrebbero origini olandesi o scandinave, altri pur ritenendo la \"Briscola\" correlata a questi giochi francesi, non \u00e8 comunque certo del rapporto di discendenza. Giampaolo Dossena nota che il nome francese per la \"Bazzica\" (\"b\u00easique\") deriva dall'italiano \"Bazzica\" e non viceversa, ma che comunque il nome \"briscola\" deriva dal francese \"brisque\" che \u00e8 un termine tecnico del gioco della \"Bazzica\" (indica i punti ottenuti dagli onori presi).\n\u00c8 stata anche proposta come etimologia del nome una discendenza dal termine usato in alcuni giochi di Tarocchi per indicare sequenze di trionfi che valgono un certo numero di punti (\"versigole\", \"verzigole\", \"bresigola\", ecc...), ma questo comunque non proverebbe un'origine italiana del gioco, perch\u00e9 il nome potrebbe esser stato ricevuto dopo l'arrivo in Italia. Contro un'origine italiana \u00e8 anche il fatto che il Tre sia la seconda carta per valore dopo l'Asso, un fatto inusuale per i giochi di carte italiani.\nRegole.\nSi gioca con un mazzo di 40 carte di semi italiani o francesi. I valori di presa sono nell'ordine decrescente: Asso, 3, Re (o 10), Cavallo (o 9), , 7, 6, 5, 4 e 2.\nIl punteggio delle carte \u00e8 il seguente:\nScopo del gioco \u00e8 totalizzare almeno 61 punti, dei 120 disponibili.\nIl mazziere distribuisce 3 carte ciascuno e lascia una carta sul tavolo coprendola per met\u00e0 con il tallone posto trasversalmente ad essa, in modo che rimanga visibile a tutti per l'intero gioco: questa carta segner\u00e0 il seme di \"briscola\" (o \"atout\") e sar\u00e0 l'ultima carta ad essere pescata.\nPartendo dal giocatore a destra del mazziere e continuando in senso anti-orario ogni giocatore cala una carta senza obbligo di seguire le carte gi\u00e0 giocate. Si aggiudica la mano il giocatore che ha giocato la briscola di valore maggiore, o in caso non siano state giocate briscole il giocatore che ha calato la carta di valore maggiore dello stesso seme della prima carta giocata nella mano (detto seme di mano).\nIl giocatore che vince la mano prende tutte le carte poste sul tavolo e le ripone coperte davanti a s\u00e9. Quindi pesca la prima carta dal tallone, seguito dagli altri giocatori sempre in senso antiorario ed \u00e8 il primo ad aprire la mano successiva e quindi a decidere il nuovo seme di mano. All'esaurimento del tallone, le mani proseguono esaurendo le carte in mano.\nL'ultima mano \u00e8 solitamente la mano pi\u00f9 importante e spesso determinante per l'esito della partita, poich\u00e9 in essa tendono a concentrarsi il maggior numero di punti; spesso infatti i giocatori tendenzialmente conservano in mano carte di gran valore (detti \"carichi\") se non si sentono in grado di aggiudicarseli con sufficiente certezza, correndo cos\u00ec anche il rischio di \"incartarsi\" ed in nessun caso \u00e8 consentito il conteggio dei punti realizzati prima della fine della partita.\nData la delicatezza di questa fase del gioco, solitamente vengono adottate delle regole diverse rispetto al resto della partita: a seconda degli usi del luogo, pu\u00f2 vigere l'obbligo di non parlare, comportamento normalmente permesso nel resto del gioco, oppure di scambiarsi o guardare le carte tra i giocatori della stessa squadra per prenderne visione e concordare le prossime mosse; cosa possibile solo all'ultima giocata. Inoltre nell'ultima mano \u00e8 possibile guardare il proprio \"pozzo\" diversamente dal resto della partita.\nVincitore.\nVince la partita il giocatore o la coppia che ha totalizzato il maggior punteggio sommando i punti delle singole carte prese durante il gioco, che pu\u00f2 comunque essere costituito da una singola partita o da pi\u00f9 partite. Poich\u00e9 il totale dei punti \u00e8 120, per vincere \u00e8 necessario totalizzare almeno 61 punti: se si ottiene 60 da entrambe le parti la partita \u00e8 pareggiata.\nVarianti locali.\nIn alcune zone, come il basso Piemonte, l'Oltrep\u00f2 Pavese e il Nuorese, i valori del Tre e del Sette sono invertiti. In questo modo il 7 diventa la seconda carta pi\u00f9 alta, e il 3 diventa un \"liscio\", prendendo il suo posto \"naturale\" tra 4 e 2.\nIn alcune zone della Toscana, la donna e il fante (chiamato gobbo) si invertono: la donna si posiziona dietro al re (chiamato regio), mentre il fante viene subito dopo la donna e prima del 7.\nAlla prima mano \u00e8 vietato parlare, diversamente dal resto della partita dove ci\u00f2 \u00e8 consentito.\nIl giocatore o la coppia che totalizza 3 partite \u00e8 il vincitore finale.\nSegni convenzionali.\nNel gioco a squadre \u00e8 in alcuni casi permesso lo scambio di segnali con il compagno, sia per dare indicazioni di gioco (giocare o meno una briscola, un carico, lasciare la mano agli avversari), sia per comunicare le principali carte in mano. Il primo tipo di comunicazione \u00e8 pubblico, mentre il secondo si cerca di mantenerlo riservato usando rapidi gesti e segnali convenzionali.\nUn esempio di segnali usati in Toscana negli anni 1970 \u00e8:\nTuttavia, in altre zone d'Italia e in tempi recenti i segni maggiormente usati erano questi:\nI gesti si possono accompagnare anche a comunicazioni verbali, per esempio si comunica il possesso della Regina e poi si dice \"tre sotto\" per indicare che si ha anche il sette. Inoltre questi si possono aggiungere gesti fatti con gli oggetti, per esempio allineare alla stessa altezza i dorsi della mano di carte (nessuna briscola), far sporgere la carta di destra (briscola bassa) o quella di sinistra (briscola alta) oppure cambiare in maniera apparentemente casuale la posizione del pacchetto del sigarette.\nAccusi.\nNella briscola, \u00e8 possibile applicare anche gli \"accusi\", regola non molto diffusa. Si effettuano con il 9 (cavallo) e con il 10 (Re) dello stesso seme. Se il 9 e il 10 sono di briscola dicesi \"accusa di briscola\" e vale 40 punti che si devono sommare al punteggio della \"passata\". Se il 9 e il 10 sono dello stesso seme ma non di quello di briscola dicesi semplicemente \"accusa\" e vale 20 punti che si devono sommare al punteggio della \"passata\". Gli 'accusi' vanno effettuati appena un giocatore ha in mano 9 e 10, che non deve possedere necessariamente quando vengono date le carte ma pu\u00f2 anche possedere man mano che le carte vengono pescate. Il suddetto utilizzo degli \"accusi\" (regola peraltro molto poco diffusa), pu\u00f2 comunque essere inibitorio ai fini del risultato finale, dato che al giocatore, in alcuni casi, nel gioco, con l'intreccio del calo dei carichi, potrebbe, ad esempio, essere pi\u00f9 utile conservare sconosciuti ad altri il suo possesso di 9 e 10.\nVarianti.\nLa \"Briscola\" ha generato diverse varianti. Spesso queste varianti sono piccole modifiche o differenziazioni rispetto al regolamento pi\u00f9 comune, altre, invece, pi\u00f9 complesse o molto pi\u00f9 complesse, modificano sostanzialmente il gioco. I punti disponibili per ciascun gioco sono in totale 120, vince che ne realizza almeno 61 o in alcune varianti anche 60 o un numero di punti superiore in relazione alle dichiarazioni concordate prepartita e prima individuazione/dichiarazione iniziale del seme briscola.\nUn'altra variante \u00e8 presente in Romagna dove il gioco viene chiamato Bonus\nVarianti principali.\nLe varianti principali e pi\u00f9 complesse sono:\nDa menzionare la variante \"Mariaje\" ed inoltre come in Libia, sia popolare il gioco noto come \"Schembil\" (\"skimbil\"), o \"Schenbil\" (\"skinbil\"). \"Schembil\" \u00e8 praticamente una variante della briscola che si gioca a sei giocatori divisi in due gruppi di tre persone, guidati da un \"raises\". Analogamente alla briscola a coppie ci si siede in modo da non avere due compagni vicini. Per potere giocare con 6 giocatori, all'inizio del gioco vengono scartate i \"due\" in modo da avere 36 carte, anzich\u00e9 40."}
{"id": "135430", "revid": "484362", "url": "https://it.wikipedia.org/wiki?curid=135430", "title": "Idioletto", "text": "Viene detto idioletto l'insieme degli usi linguistici caratteristici e propri di un singolo individuo o di un piccolo gruppo di parlanti. Questo uso include il lessico, la grammatica e la pronuncia.\nQuesta scarna ma precisa definizione ha, negli ultimi anni, svolto il ruolo di argomento di discussione tra esperti linguisti, filosofi e letterati.\nL'etimologia del termine proviene dal prefisso greco \"idio-\" (che significa \"proprio, personale, privato, caratteristico, separato, distinto\") e \"dialetto\".\nLingua.\nLa nozione di \"lingua\" \u00e8 qui usata come una descrizione astratta dell\"'utilizzo della lingua\", e delle abilit\u00e0 dei singoli individui nel parlare e ascoltare. Secondo questo punto di vista, una lingua \u00e8 un \"insieme di idioletti... piuttosto che un'entit\u00e0 a s\u00e9\". I linguisti (descrittivi) studiano determinate lingue, come l'inglese o il xhosa, esaminando gli enunciati delle persone che parlano la lingua a livello madrelingua. \nCi\u00f2 contrasta una corrente di pensiero tra i non-linguisti, almeno negli Stati Uniti, secondo la quale le lingue esistono come sistemi ideali al di fuori dell'uso pratico di coloro che le usano: basandosi sulla ricerca fatta negli Stati Uniti, Nancy Niedzielski e Dennis Preston descrivono un'ideologia linguistica che sembra riflettere ci\u00f2 che \u00e8 comune tra i madrelingua di inglese americano. Secondo Niedzielski e Preston, molti dei loro soggetti credono nell'esistenza di un sistema \"corretto\" di grammatica e lessico che definisce l'inglese standard, e che l'uso individuale proviene da questo sistema esterno.\nI linguisti che considerano una lingua come una composizione di idioletti unici ed individuali devono comunque riconoscere il fatto che i membri di grandi comunit\u00e0 linguistiche, e anche coloro che parlano diversi dialetti della stessa lingua, possono comprendersi a vicenda. Tutti gli esseri umani sembrano produrre il linguaggio essenzialmente nella stessa maniera. Ci\u00f2 ha portato alla ricerca di una grammatica universale. \nLinguistica forense.\nLo scopo della linguistica forense include i tentativi nel comprendere se una certa persona abbia o non abbia prodotto un determinato testo confrontando il suo stile con l'idioletto dell'individuo. Il linguista forense pu\u00f2 concludere che il testo \u00e8 coerente con l'individuo in questione, escludere l'individuo dai potenziali autori, o considerare il confronto inconclusivo.\nNel 1995, Max Appendole si bas\u00f2 su un'analisi dello stile di scrittura di Rafael Sebasti\u00e1n Guill\u00e9n Vicente per identificarlo come il Subcomandante Marcos, un capo del movimento Zapatista. Anche se il governo messicano considerava il Subcomandante Marcos pericoloso, Appendole li convinse che Guill\u00e9n fosse un pacifista. Questi eventi sono considerati come un primo successo della linguistica forensica nell'identificazione criminale.\nNel 1998, Ted Kaczynski fu accusato di una serie di attentati dinamitardi, conosciuti come il caso \"Unabomber\". L'FBI fece pressioni affinch\u00e9 venisse pubblicato un testo dell'Unabomber, che port\u00f2 gli agenti - grazie ad una soffiata del fratello, che riscontr\u00f2 nel testo lo stile di scrittura di Ted - ad arrestarlo in una baita isolata del Montana."}
{"id": "135433", "revid": "848247", "url": "https://it.wikipedia.org/wiki?curid=135433", "title": "Sylvain Wiltord", "text": "Con la Nazionale francese si \u00e8 laureato campione d'Europa nel 2000 e vicecampione del mondo nel 2006.\nCarriera.\nClub.\nNato calcisticamente in Francia nel Rennes (dove gioc\u00f2 tra il 1992 e il 1997), esord\u00ec nel campionato francese all'et\u00e0 di 20 anni. Nel 1997 pass\u00f2 al Bordeaux, dove nel 1999 riusc\u00ec a segnare 22 reti nel massimo campionato francese e a conquistare il premio di Calciatore francese dell'Anno. Nel 2000 si trasfer\u00ec all'Arsenal, dove milit\u00f2 per 4 stagioni affermandosi definitivamente a livello internazionale. Dopo aver giocato 3 anni nel Lione con cui ha vinto 3 campionati di prima divisione nell'estate 2007 torna al Rennes, societ\u00e0 che lo lanci\u00f2 nel calcio professionistico.\nIl 15 gennaio 2009 passa in prestito per sei mesi all'Olympique Marsiglia. Il 30 gennaio 2010 accetta l'offerta del Metz, dopo cinque mesi esatti si svincola. Il 20 luglio 2011 si \u00e8 aggregato al Nantes, dopo essere stato un anno svincolato.\nL'11 giugno 2012 annuncia il suo ritiro dal calcio giocato.\nNazionale.\nCon la Wiltord ha giocato per 92 volte, totalizzando 26 gol. Ha vinto gli Europei 2000, dove realizz\u00f2 due gol: il primo alla Danimarca nella fase a gironi e il pareggio contro l' nella finale giocata a Rotterdam, al 93\u00b0 minuto, che port\u00f2 ai supplementari la partita fino alla vittoria dei \"Blues\" al golden gol. Ha disputato anche i Mondiali 2002, gli Europei 2004 e i Mondiali 2006, dove ha conquistato il secondo posto. Nella finale giocata a Berlino contro l'Italia ha realizzato uno dei tiri dal dischetto che non \u00e8 bastato per la vittoria dei francesi.\nStatistiche.\nPresenze e reti nei club.\n\"Statistiche aggiornate al 30 giugno 2012.\""}
{"id": "135435", "revid": "51032", "url": "https://it.wikipedia.org/wiki?curid=135435", "title": "Armelline", "text": ""}
{"id": "135436", "revid": "30610", "url": "https://it.wikipedia.org/wiki?curid=135436", "title": "Fallimento del mercato", "text": "In economia, viene chiamata fallimento del mercato quella situazione in cui l'allocazione dei beni e dei servizi effettuata tramite il libero mercato non \u00e8 efficiente, cio\u00e8 ci sono dei modi per incrementare il benessere di alcuni partecipanti senza ridurre quello di alcun altro. L'esempio classico \u00e8 quello di un laghetto: se non sono definiti i diritti di propriet\u00e0 i pescatori massimizzeranno la produzione e esauriranno la risorsa, se c'\u00e8 un proprietario egli agir\u00e0 in modo da conservarla nel tempo. Nel linguaggio di tutti i giorni, d'altra parte, il termine \u00e8 impropriamente utilizzato per designare le situazioni in cui le forze di mercato non appaiono servire ci\u00f2 che \u00e8 definito quale interesse pubblico.\nLa situazione in cui il mercato risulta incapace di pervenire ad una allocazione efficiente delle risorse si verifica quando viene violata anche una sola delle condizioni di validit\u00e0 del 1\u00ba Teorema dell'Economia del Benessere di Vilfredo Pareto.\nLe condizioni di validit\u00e0 del 1\u00ba Teorema di Pareto sono:\nSe queste condizioni sono rispettate, l'equilibrio (economico generale) \u00e8 unico. Nel caso in cui in un'economia di mercato venga violato uno di questi principi, secondo Pareto \u00e8 da ritenersi giustificato l'intervento pubblico.\nIl teorema del benessere invece dice che:\nCosti e benefici esterni al mercato.\nUna prima fonte di fallimenti del mercato sarebbe legata alla presenza di costi e/o benefici esterni al mercato stesso. Esempi sono dati da:\nTra le strategie sviluppate per mitigare gli effetti di tali imperfezioni, si \u00e8 proposto l'intervento di istituzioni esterne al mercato, quali regolamentazione centralizzata tramite l'azione del governo o dello Stato, la tradizione, la democrazia, nonch\u00e9 un'estensione dei diritti di propriet\u00e0 a entit\u00e0 che nella tradizione giuridica degli ultimi secoli non potrebbero formarne oggetto, quali ad es. l'aria pulita; si veda al riguardo il teorema di Coase.\nAssenza di concorrenza.\nNegli schemi teorici dell'economia neoclassica, una concorrenza non perfetta limita la capacit\u00e0 del mercato di allocare le risorse in maniera efficiente, causandone il fallimento. Esempi di strutture di mercato subottimali sono dati da:\nInformazione asimmetrica.\nPer esempio nel mercato dei Bidoni (lemons) l'acquirente non ha tutte le informazioni.\nSupponendo che nel mercato vi sia il 50% di bidoni il cui valore \u00e8 appunto 100 e il 50% di macchine di alta qualit\u00e0 il cui valore \u00e8 200, un individuo ragionevole sarebbe disposto a pagare non pi\u00f9 di 150 (100*1/2)+(200*1/2)= 150.\nPer la selezione avversa le macchine di alta qualit\u00e0 verranno ritirate dal mercato. La selezione avversa proceder\u00e0 fino all'eliminazione di tutte le macchine dal mercato. Per far s\u00ec che il mercato non si estingua si possono creare dei meccanismi che cerchino di tutelare l'informazione (in questo caso rivenditori specializzati, esperti, e cos\u00ec via).\nQuindi le compagnie si tutelano con la Discriminazione dei prezzi (ci\u00f2 \u00e8 anche agevolato nel caso delle assicurazioni su vetture, che sono obbligatorie).\nEsternalit\u00e0.\nEssi sono effetti positivi o negativi che le azioni di un agente economico hanno sul benessere di un altro soggetto e che non sono regolati dal meccanismo dei prezzi.\nConsideriamo il caso di Esternalit\u00e0 negativa, come per esempio l'inquinamento. Le possibili soluzioni all'inquinamento sono:\nUna buona soluzione sarebbe fondere le due precedenti poich\u00e9 si terrebbe conto di entrambe le esigenze.\nInterpretazioni.\nIl tema dei fallimenti del mercato (ipotetici o reali che siano) e di come bisognerebbe affrontarli \u00e8 fonte di un vivace dibattito tra le diverse scuole del pensiero economico e del diritto.\nScuola neoclassica.\nTutte le situazioni menzionate sopra si riferiscono a casi in cui il mercato d\u00e0 adito a inefficienze; questo punto di vista segue la prospettiva della scuola di pensiero attualmente dominante in ambito accademico, la scuola \"neoclassica\". Sotto tale prospettiva, se un risultato \u00e8 efficiente in senso paretiano, non \u00e8 considerato un fallimento del mercato, a prescindere dal fatto che serva o meno l'interesse pubblico, in qualunque modo quest'ultimo sia definito. Dunque in quest'ottica \u00e8 possibile arrecare danno al pubblico interesse anche in assenza di fallimenti del mercato.\nAd esempio, diversi osservatori considererebbero l'esistenza di notevoli disuguaglianze nella distribuzione della ricchezza e del reddito come un elemento contrario al pubblico interesse; tuttavia tale risultato pu\u00f2 essere efficiente in senso paretiano. Si pensi al caso in cui tutta la ricchezza di un'economia sia sotto il controllo di un singolo individuo, e tutti gli altri individui non possiedano nulla. Evidentemente, non \u00e8 possibile migliorare la posizione di questi ultimi senza peggiorare quella dell'individuo che detiene tutta la ricchezza; dunque la situazione di partenza \u00e8 un ottimo paretiano, e una redistribuzione volta a ridurre la disuguaglianza, paradossalmente, sarebbe inefficiente sotto il profilo paretiano. Dal punto di vista neoclassico, il tema della disuguaglianza nella distribuzione del reddito e della ricchezza originante dal passato di un'economia \u00e8 completamente separato dal problema del fallimento del mercato, almeno in un'analisi di tipo statico.\nQuesto risultato non \u00e8 necessariamente vero nel caso di modelli di sapore neoclassico che esplicitamente incorporino una particolare dinamica. In particolare, diversi economisti neoclassici sono propensi a vedere un fallimento del mercato in quelle situazioni in cui il libero operare delle forze di mercato conduce a una crescente disuguaglianza nella distribuzione della ricchezza. L'abilit\u00e0 di coloro che detengono una quota maggiore di ricchezza di usare il proprio potere economico per incrementarla, nello specifico, costituirebbe nella prospettiva di diversi ricercatori un fallimento del mercato.\nScuola keynesiana/neokeynesiana.\nLa moderna, specialmente nelle variet\u00e0 keynesiana e neokeynesiana affermatesi a met\u00e0 del XX secolo, applica il punto di vista neoclassico, interpretando l'incapacit\u00e0 di conseguire il pieno impiego delle risorse (cos\u00ec come per la legge di Say) nei termini delle teorie del fallimento del mercato. Una volta modificato per tener conto dei fallimenti del mercato, il modello Walrasiano di equilibrio economico generale in genere produce risultati dal sapore keynesiano. Nella prospettiva della nuova macroeconomia keynesiana, si pone l'accento sui ritardi nell'aggiustamento di grandezze quali prezzi e (soprattutto) salari.\nScuole austriaca e della \"public choice\".\nDiversi sostenitori del \"laissez faire\" in economia, come i liberisti e gli economisti della scuola austriaca, sovente negano l'esistenza di fallimenti del mercato, o li considerano accidentali, irrilevanti e temporanei. Ad esempio, il problema delle esternalit\u00e0 \u00e8 visto quale effetto di fallimenti dello Stato, che da un lato ha assorbito in s\u00e9 il diritto e al tempo stesso non appare in grado di tutelare i legittimi diritti di propriet\u00e0.\nGli economisti della scuola della \"scelta pubblica\" argomentano che il fallimento del mercato non implica necessariamente la necessit\u00e0 o l'opportunit\u00e0 dell'intervento del governo, in quanto i costi legati ai fallimenti del governo potrebbero essere maggiori di quelli legati al fallimento del mercato che si cerca di mitigare. Il fallimento del governo \u00e8 visto come il risultato di problemi inerenti alla democrazia, nonch\u00e9 del potere di gruppi di potere che cercano posizioni di rendita (\"rent seekers\"), nel settore privato come nella burocrazia governativa.\nAgli occhi di queste scuole, i fallimenti del mercato sono letti soprattutto come \"assenze\" di mercato. In alternativa, si argomenta che i risultati chiamati \"fallimenti del mercato\" non sarebbero in realt\u00e0 tali, se la presenza di mercati non ne evita lo sviluppo. Inoltre, condizioni che molti considererebbero negative sono spesso viste come effetti della distorsione delle forze del mercato da parte dell'intervento dello Stato.\nLaddove alcuni considererebbero una forte concentrazione nella distribuzione della ricchezza un \"fallimento del mercato\", la risposta della scuola liberale del \"laissez faire\" \u00e8 che l'obiettivo di distribuire uniformemente la ricchezze non \u00e8 assolutamente legato a quello di istituire un mercato. Quanto sono critici di questa posizione replicano proponendo le tesi pi\u00f9 classiche della prospettiva statalista e domandando chi, in primo luogo, determini lo scopo dei mercati; ad esempio, i programmi di privatizzazione, ossia la sostituzione di imprese statali che operano in condizioni di monopolio legale con imprese non statali soggette alla concorrenza, rifletterebbe semplicemente l'influenza politica di gruppi di interesse che vedrebbero delle opportunit\u00e0 di profitto nel ricorso al mercato, nonch\u00e9 dell'ideologia che caratterizza potenti organizzazioni come il Fondo Monetario Internazionale, che in realt\u00e0 sono comunque espressione dei governi e quindi tutt'altro che orientate verso posizione liberiste. Al posto di un programma di governo, che in linea di principio rifletterebbe il volere, democraticamente espresso, dei cittadini, per questi autori statalisti il risultato sarebbe essenzialmente un monopolio nelle mani del settore privato, in combutta con \"insider\" del mondo politico, un tipo di capitalismo che la maggior parte degli economisti, e soprattutto quelli per il \"laissez-faire\", osteggia.\nScuole socialdemocratiche e neoliberali.\nAltri, come i socialdemocratici o i neoliberali, vedono nei fallimenti del mercato un problema comune a qualsiasi sistema di mercato non regolamentato, e conseguentemente argomentano in favore dell'intervento dello Stato nell'economia, al fine di assicurare al contempo l'efficienza e la giustizia sociale (quest'ultima solitamente interpretata in termini di limite alle disuguaglianze di ricchezza e reddito). Sia la verificabilit\u00e0 all'interno di un sistema democratico di tale regolamentazione che le capacit\u00e0 \"tecnocratiche\" degli economisti giocherebbero un ruolo importante nel definire il tipo e l'intensit\u00e0 dell'intervento.\nUn rilevante argomento contro tali tesi \u00e8 che esse riporrebbero troppa fiducia nella buona fede del governo e/o nella capacit\u00e0 dei cittadini di controllarne l'operato con strumenti democratici. Come osservato, i sostenitori del \"laissez-faire\" vantano numerosi esempi di fallimento del governo, in cui l'internvento dello Stato o del governo nei mercati ha prodotto risultati peggiori. Socialdemocratici e neoliberali replicano che si dovrebbe ricercare una combinazione ottimale di mercato e Stato, alla luce dei fallimenti di entrambi. Naturalmente, dal punto di vista della maggioranza degli economisti \"mainstream\" (il cosiddetto \"Washington consensus\") i mercati non esisterebbero se lo Stato non fosse garante dei diritti di propriet\u00e0 e dei contratti, per cui nella loro prospettiva l'idea di un mercato completamente libero ed in cui propriet\u00e0 e contratti siano tutelati grazie ad agenzie private in concorrenza non \u00e8 nemmeno immaginabile.\nScuola marxista.\nIn generale, la scuola marxista considera il sistema dei diritti di propriet\u00e0 un fondamentale problema in s\u00e9, e sostiene che le risorse dovrebbero essere allocate in altra maniera (di solito, democraticamente, o assegnate da un pianificatore centrale, o comitato di pianificazione, che dovrebbe essere democraticamente responsabile nei confronti del popolo). Ci\u00f2 \u00e8 intrinsecamente diverso da concetti di fallimento del mercato incentrati su situazioni specifiche - tipicamente intese come \"anomale\" - ed in cui i mercati producono risultati inefficienti. La scuola marxista, in prima approssimazione, sostiene che 'qualunque' mercato conduce a un risultato inefficiente e non auspicabile in un ordinamento democratico.\nIn altre parole, la scuola di pensiero marxista considera il fallimento del mercato inerente a qualunque economia capitalista. Ad ogni modo, quantunque i marxisti siano per l'abolizione del capitalismo, il fallimento del mercato non rientra in genere tra le loro argomentazioni a sostegno di tale posizione, preferendo essi basarsi su altre argomentazioni. Il marxismo non individua nel \"mercato perfetto\" (senza, cio\u00e8, fallimenti) un obiettivo ragionevole. Inoltre, afferma l'esistenza di sfruttamento capitalista, conflitto di classe, e crisi economiche anche in un contesto di mercati \"perfetti\". Vengono, per contro, messi in risalto i temi della disuguaglianza nella ricchezza e della sua entit\u00e0, nonch\u00e9 quello collegato, delle disuguaglianze nel potere all'interno della societ\u00e0.\nSebbene non discuta esplicitamente il tema dei fallimenti del mercato, la scuola marxista non manca di osservare che i leader di governo e coloro che traggono beneficio dai fallimenti del mercato (titolari di imprese che inquinano, monopolisti, ecc.) spesso formano alleanze, cos\u00ec che il governo non \u00e8 un potere neutrale, in grado di apportare soluzioni tecnocratiche nel nome del popolo. La stessa democrazia \"formale\" spesso \u00e8 solo la maschera dietro cui vi \u00e8 il dominio della borghesia. Sotto questa prospettiva, il fallimento del mercato accompagnerebbe quello del governo. Soltanto la pressione popolare, sia sul governo, sia sulle imprese capitaliste che si avvantaggiano del fallimento del mercato, unitamente all'azione rivoluzionaria di piccoli gruppi organizzati (avanguardie del proletariato), possono modificare la situazione ed eliminare i problemi legati ai fallimenti del mercato.\nI critici di tale posizione obiettano per\u00f2 che laddove il comunismo si \u00e8 realizzato, esso si \u00e8 subito trasformato in un dominio di un piccolo gruppo (Nomenklatura) senza alternative e senza concorrenti, oltre che sottratto ad ogni ordinamento giuridico di carattere generale. In questo senso tale critica ai \"fallimenti del mercato\", secondo gli avversari del marxismo, sarebbe perfettamente funzionale ad un dominio dispotico e porrebbe le premesse per ben pi\u00f9 gravi \"fallimenti di Stato\"."}
{"id": "135437", "revid": "1718925", "url": "https://it.wikipedia.org/wiki?curid=135437", "title": "Charles Fourier", "text": "Biografia.\nLe radici del suo pensiero, che si pu\u00f2 definire progressista se non rivoluzionario, sono da ricercarsi nell'Illuminismo e in particolare in Jean-Jacques Rousseau, soprattutto nel considerare la parit\u00e0 tra uomo e donna e nel nuovo metodo pedagogico, che dovrebbe favorire lo sviluppo libero e creativo dei bambini tramite la scoperta dei loro istinti individuali. Fourier pensava che lo sviluppo dell'umanit\u00e0 attraversasse sette stadi differenti. Egli affermava che l'umanit\u00e0 si trovava attualmente tra il quarto periodo (la barbarie) e il quinto (la civilt\u00e0). A questi periodi seguiranno, poi, il garantismo e l'armonia.\nL'antropologia fourierista immagina che gli uomini siano guidati da 12 passioni:\nIl pensiero di Fourier affermava che attenzione e cooperazione erano i segreti del successo sociale, e che una societ\u00e0 i cui membri cooperassero realmente avrebbe potuto vedere un immenso miglioramento della propria produttivit\u00e0. I lavoratori sarebbero stati ricompensati per la loro opera secondo il loro contributo, con un bonus per chi avesse scelto un lavoro negletto dai pi\u00f9, come la nettezza urbana. Queste comunit\u00e0, da lui denominate falangi, sarebbero state basate su strutture di abitazioni comuni chiamate falansteri.\nPensiero politico.\nFourier critica fortemente la societ\u00e0 borghese capitalista del tempo, che \u00e8 fallita perch\u00e9 il libero mercato non ha portato quel benessere che aveva promesso: il mondo capitalista ha ampliato il divario tra pochi che hanno molto e molti che hanno poco. Il capitalismo ha disumanizzato la societ\u00e0 esasperando la competizione individuale e reintroducendo la schiavit\u00f9 (lavoro minorile, alienazione etc\u2026).\nAltro elemento negativo \u00e8 la falsit\u00e0 dei prezzi: non li fa pi\u00f9 il mondo del lavoro ma il mondo della finanza. La vita economica \u00e8 falsificata in quanto il capitalismo bada esclusivamente alla finanza. Sul piano politico Fourier denuncia come il potere sia al servizio degli speculatori e le decisioni vengano imposte sulla pelle dei cittadini. Per avere un mondo diverso da quello a lui contemporaneo bisogna consentire all'individuo di recuperare i propri istinti e le proprie passioni.\nL'uomo non deve avere una sola partner e le donne devono poter avere pi\u00f9 uomini, anche le donne devono godere di una loro sessualit\u00e0 (cose che facevano passare Fourier per un pornografo).\nIn breve bisogna abbandonare sempre l'unidimensionalit\u00e0.\nPer Fourier la societ\u00e0 si deve strutturare per singole attivit\u00e0 produttive (le falangi), chi lavora nella comunit\u00e0 di produzione (la falange appunto) vive nel falansterio; tutte le 1800 persone che costituiscono la falange devono continuamente cambiare occupazione per evitare l'alienazione; sono previste anche libert\u00e0 e comunit\u00e0 sessuale tra i membri della falange.\nLa famiglia monogamica viene superata e i bambini vengono allevati dall'intera comunit\u00e0.\nQuesto metodo privo di alienazione avrebbe dovuto condurre ad un aumento della produzione.\nNel falansterio esistono comunque differenze sociali tra classi (povera, media, ricca), i poveri devono essere agevolati nell'acquisto di azioni del falansterio; le retribuzioni sono diseguali in quanto si articolano in dodicesimi: 5/12 per il lavoro compiuto, 4/12 per il capitale posseduto, 3/12 per il talento personale.\nIl povero dovrebbe diventare lentamente pi\u00f9 ricco perch\u00e9 avendo pi\u00f9 capitale (come detto \u00e8 agevolato nell'acquisto di azioni) vedrebbe aumentare l'introito legato al possesso di azioni del suo salario. Il falansterio permette di superare l'individualismo in quanto i suoi componenti sono tutti uguali e se progrediscono progredisce tutto il falansterio. La politica viene riassorbita dall'organizzazione del lavoro. L'organizzazione complessiva del falansterio porter\u00e0 al mondo dell'armonia: una societ\u00e0 felice di uomini liberi e uguali (non privati comunque di una differenziazione meritocratica). Tutto ci\u00f2 non avverr\u00e0 con metodi rivoluzionari ma per imitazione del modello proposto.\nFourier si professava ateo ed aveva idee diverse da quelle religiose \nEredit\u00e0 del suo pensiero.\nLe idee di Fourier trovarono numerosi seguaci: fra loro si pu\u00f2 anche citare il patriota italiano Piero Maroncelli, che giunse a Parigi da Forl\u00ec nel 1832, dopo il fallimento dei moti del 1830-1831. Le soluzioni abitative socializzanti suggerite da Charles Fourier sono state riprese per inconsapevole adesione nell'urbanistica e architettura del quartiere Paolo VI di Taranto, destinato ad accogliere la manodopera delle acciaierie e delle raffinerie che hanno popolato l'antica citt\u00e0. Ad esaltare la forza pedagogica a vivere la vita della comunit\u00e0, i falansteri tarantini sono stati isolati e separati da ampie zone di verde.\nLe distanze tra i \"lotti\" (questa la denominazione sociologica dei falansteri di Taranto) erano superabili con facilit\u00e0 nel periodo del petrolio a basso costo senza la prospettiva reale e nella speranza di servizi pubblici di mobilit\u00e0 efficienti e a prezzo contenuto ed equo. Attualmente, la connessione tra gli abitati \u00e8 diventata di impossibile gestione. Nell'ambito dei falansteri progettati per una societ\u00e0 collettivistica, non \u00e8 sorto uno spirito comunitario, sicch\u00e9 l'individuo vive ignorato dagli altri, e ignorandoli lui stesso.\nDa segnalare anche la vicenda della colonia Cecilia, un esperimento di convivenza libertaria che si tenne nel Brasile di fine XIX secolo su iniziativa dell'anarchico pisano Giovanni Rossi, influenzato, tra gli altri, anche dalle letture dei testi utopistici di Fourier.\nSecondo alcuni, sulla base delle sue teorie \u00e8 stato costruito il vecchio borgo di Campomaggiore (PZ) perfettamente a scacchiera, con la chiesa e il palazzo baronale, uno di fronte all'altro ai lati della grande piazza, e con l'idea di programmare e attrezzare il borgo per ospitare un preciso numero di abitanti (circa 1600) in un sistema di convivenza utopistica. Questa versione sembra facilmente contraddetta dal fatto che Campomaggiore vecchia fu edificata prima che le teorie di Fourier venissero alla luce."}
{"id": "135438", "revid": "123334171", "url": "https://it.wikipedia.org/wiki?curid=135438", "title": "Bruno di Colonia", "text": "Biografia.\nAncora giovane and\u00f2 a Reims, dove fin dal 1057 il vescovo Gervasio gli affid\u00f2 la direzione della scuola di cui era stato allievo.\nNel 1076 lasci\u00f2 i suoi incarichi nella scuola e nella cancelleria e fu costretto a cercare rifugio presso il conte Ebal di Roucy, a causa del dissidio col vescovo Manasse di Gournay, che lui aveva accusato di simonia. Pot\u00e9 tornare in Francia solo nel 1080 quando Manasse fu deposto da apposito concilio.\nVocazione monastica.\nIn quegli anni difficili nacque la sua vocazione alla vita monastica. In una lettera Bruno racconta quell'inizio fervoroso. Egli e due suoi amici, accesi d'amor divino, nel giardino di un certo Adamo avevano fatto voto di consacrarsi a Dio.\nRientrato in Francia, si rec\u00f2 all'eremo di Molesme, sotto la guida di san Roberto. Successivamente, con sei compagni, cerc\u00f2 un luogo solitario per erigervi un suo monastero, ottenendo il terreno necessario dal vescovo di Grenoble, Ugo di Ch\u00e2teauneuf, spinto egli stesso e guidato da una visione avuta in sogno: sette stelle che indirizzavano sette pellegrini a una valle solitaria nel cuore del massiccio che all'epoca si chiamava \u00abCartusia\u00bb (donde il nome italiano di \u00abCertosa\u00bb e francese di \u00abChartreuse\u00bb) nel Delfinato.\nLa Gran Certosa.\nIl primo monastero fu fondato nell'estate dell'anno 1084, verso la festa di san Giovanni Battista, in una zona montana e boschiva, a 1175\u00a0m di altitudine. I lavori di costruzione cominciarono subito e proseguirono rapidamente. \nLa chiesa fu l'unico edificio in pietra: condizione indispensabile per la sua consacrazione, che avvenne il 2 settembre 1085 per il ministero del vescovo Ugo e sotto il patrocinio della Madonna e del Battista.\nMa sei anni dopo Urbano II, gi\u00e0 suo alunno alla scuola di Reims, lo convoc\u00f2 a Roma, al servizio della Santa Sede. Bruno non poteva declinare l'invito del Papa e dovette quindi abbandonare l'eremo e i compagni.\nIn Italia.\nQuando Bruno obbed\u00ec alla chiamata del Papa, previde che la sua giovane comunit\u00e0 di Certosa avrebbe sofferto molto del suo allontanamento, ed infatti i suoi confratelli, reputando di non poter continuare senza la sua guida la vita che con lui avevano abbracciato, si dispersero.\nBruno da Roma riusc\u00ec tuttavia a convincerli a riprendere la \u00abvia del deserto\u00bb e sotto la direzione di Lanuino, da lui indicato come superiore, il gruppo si riun\u00ec di nuovo nell'eremo abbandonato. Ma l'anima di Bruno, ormai abituata alla preghiera solitaria e al colloquio continuo con il Signore, non si trov\u00f2 a suo agio nell'ambiente della corte pontificia dell'epoca; ancor meno nelle distrazioni provocate dai suoi compiti. Da qui la sua grande nostalgia per il suo monastero in luogo solitario e silenzioso.\nQuando Urbano II fugg\u00ec da Roma, in seguito all'invasione dei territori pontifici da parte dell'imperatore tedesco Enrico IV ed alla elezione dell'antipapa Guiberto, Bruno si trasfer\u00ec con la corte papale nell'Italia meridionale. Su proposta del papa Urbano i canonici di Reggio Calabria lo elessero arcivescovo, ma egli declin\u00f2 la mitra per amore della sua vocazione contemplativa e con il desiderio di ritrovare al pi\u00f9 presto la solitudine. In seguito richiese e ottenne il permesso di ritirarsi in solitudine negli stati normanni, recentemente conquistati dal conte Ruggero I d'Altavilla, raggiungendo cos\u00ec il suo scopo.\nIn Calabria.\nIl conte Ruggero gli offr\u00ec un territorio nella localit\u00e0 chiamata Torre, l'attuale Serra San Bruno, a 790 metri di altitudine, nel cuore della Calabria \u00abUlteriore\u00bb, l'attuale Calabria centro-meridionale.\nIvi Bruno fond\u00f2 l'eremo di Santa Maria, mentre a poco meno di 2\u00a0km pi\u00f9 a valle - ove sorge l'attuale certosa - fondava per i fratelli conversi il monastero di Santo Stefano. \nEgli descrisse la natura del luogo ricevuto in dono in una lettera indirizzata a Rodolfo il Verde, uno dei due compagni che fecero insieme a lui, nel giardino di Adamo, il voto di consacrarsi alla vita monastica: \nBruno ottenne il terreno mediante un atto steso a Mileto nel 1090. Arrivato nell'alta valle del fiume Ancinale, nelle vicinanze di Spadola (unico abitato allora esistente), ne segu\u00ec il corso verso una sorgente che si perdeva in un dedalo di piccole valli, di burroni e dirupi, dietro la radura di Santa Maria. Proprio in questa radura egli trov\u00f2 \u00abuna buona fontana\u00bb. Vicino alla stessa fontana vi era una piccola grotta e San Bruno si rallegr\u00f2 d'aver trovato il luogo ideale per una fondazione monastica. Egli cominci\u00f2, quindi, ad organizzare i gruppi ed a fissare la loro rispettiva dimora: i padri, nella conca e radura del bosco (Eremo di Santa Maria); i fratelli, con i servizi domestici, a circa due chilometri di distanza, nel monastero di Santo Stefano, destinato anch'esso a ricevere coloro che non potevano seguire completamente le regole del deserto.\nPi\u00f9 tardi, attorno al 1094, quando il conte Ruggero gli assegn\u00f2 il guardaboschi Mul\u00e8 (con figli), Bruno fece in modo che gli operai, parte dei quali sposati, si stabilissero a una certa distanza dai monaci, perch\u00e9 questi fossero da loro nettamente separati. Sorsero cos\u00ec le prime abitazioni che furono all'origine del paese di Serra.\nBruno, riprendendo il genere di vita che aveva condotto in Francia, trascorse cos\u00ec, nell'eremo di Santa Maria e nella vita contemplativa in solitudine, gli ultimi dieci anni della sua esistenza.\nAvvenne in questo periodo una memorabile visita, l'incontro di Bruno con Lanuino, il suo successore nel governo della comunit\u00e0 della Certosa francese, che intraprese un lungo e faticoso viaggio per incontrarsi con il fondatore dei certosini.\nMorte di Bruno.\nNel giugno 1101 mor\u00ec il conte Ruggero, assistito da san Bruno. Poco tempo dopo, la domenica 6 ottobre dello stesso anno, mor\u00ec pure Bruno, circondato dai confratelli accorsi dalle case dipendenti da Santa Maria del Bosco.\nIl culto.\nIl papa Leone X autorizz\u00f2, il 19 luglio 1514, il culto di san Bruno, con una sentenza orale (\"vivae vocis oraculo\"), e il 17 febbraio 1623 Gregorio XV ne estese il culto alla Chiesa universale, da celebrarsi nell'anno liturgico il giorno 6 ottobre."}
{"id": "135441", "revid": "287204", "url": "https://it.wikipedia.org/wiki?curid=135441", "title": "Elenco analitico dei cornuti", "text": "Elenco analitico dei cornuti \u00e8 un libro scritto da Charles Fourier.\nFourier, \"libertino\" mai sposatosi \u00abper non diventare automaticamente cornuto\u00bb, realizz\u00f2 questo libretto come raccolta di una serie di suoi rapidi \"sketch\". Fu pubblicato postumo per la prima volta nel 1856 in versione incompleta, mentre pare che il suo primo nucleo risalga addirittura al 1808."}
{"id": "135450", "revid": "1910023", "url": "https://it.wikipedia.org/wiki?curid=135450", "title": "Valdinievole", "text": " \nLa Valdinievole (o, in altra grafia, Val di Nievole: in ogni caso, la pronuncia \u00e8 ) \u00e8 una regione della Provincia di Pistoia sud-occidentale, al confine con le province di Lucca e di Firenze.\nGeografia.\nL'area fa parte del bacino del fiume Arno e si pu\u00f2 considerare come una valle laterale del Valdarno inferiore. Al suo interno sono interamente compresi 11 comuni: Buggiano, Chiesina Uzzanese, Larciano, Lamporecchio, Massa e Cozzile, Monsummano Terme, Montecatini Terme, Pescia, Pieve a Nievole, Ponte Buggianese e Uzzano, con una popolazione di oltre 120.000 abitanti. Anche alcune zone dei comuni di Altopascio, Capannori, Cerreto Guidi, Fucecchio, Montecarlo, Marliana, San Marcello Piteglio, Serravalle Pistoiese, Villa Basilica e Vinci possono essere incluse nel comprensorio. Le localit\u00e0 maggiori sono Montecatini e Monsummano, sviluppatesi soprattutto negli ultimi decenni, e Pescia, il capoluogo storico della valle anche per la presenza dell'unico ospedale e della sede episcopale.\nIl nome della valle fa riferimento alla Nievole (\"Ni\u00e8vole\" , risalente \u2013 secondo S. Pieri nel 1919 \u2013 al latino \"nebula\" \"nebbia\"; pi\u00f9 recentemente \u2013 M.G. Arcamone nel 2008 \u2013 da \"amnis\" \"corso d'acqua\" nella forma diminutiva \"amnellae\"), torrente che scorre nella sua parte centro-orientale, fra i comuni di Marliana, Pieve a Nievole e Monsummano Terme. Il corso d'acqua principale \u00e8 per\u00f2 la Pescia Maggiore o Pescia di Pescia che, con la Pescia Minore o di Collodi, si trova nella zona occidentale. Tutti i torrenti e i corsi d'acqua minori della valle scorrono verso la conca del Padule di Fucecchio, che con le colline delle Cerbaie costituisce il margine meridionale dell'area, al confine con la provincia di Firenze. La zona settentrionale e orientale della Valdinievole \u00e8 collinare o montuosa: ci sono infatti i rilievi pre-appenninici a nord e il Montalbano a est che la divide dalla Piana di Firenze-Prato-Pistoia. A ovest il territorio della Valdinievole \u00e8 lambito da lievi colline che lo separano dalla Piana di Lucca.\nComuni.\nAnche i comuni di Marliana (12) e Serravalle Pistoiese (13) sono geograficamente in Valdinievole per parte dei loro territori.\nStoricamente, furono comuni della valle Bagni di Montecatini e Montecatini Val di Nievole, poi riuniti in Montecatini Terme nel 1940, e Vellano, capoluogo della Svizzera Pesciatina, poi confluito nel comune di Pescia nel 1928. Comuni di formazione relativamente recente sono Ponte Buggianese, staccatosi da Buggiano nel 1883, Pieve a Nievole, che ebbe l'autonomia da Montecatini Val di Nievole nel 1905, e Chiesina Uzzanese, che divenne autonomo da Uzzano nel 1963.\nPrima dell'istituzione della Provincia di Pistoia nel 1929, la maggior parte dell'area si trovava all'interno della Provincia di Lucca, tranne i comuni di Larciano e Lamporecchio che, come l'attuale capoluogo provinciale, erano in Provincia di Firenze.\nEconomia.\nL'economia del comprensorio della Valdinievole \u00e8 polivalente: ci sono attivit\u00e0 agricole sia dirette che impostate sul vivaismo (specialmente nel distretto dei fiori a Pescia); forte \u00e8 la presenza di piccole e medie imprese artigianali come importante \u00e8 il turismo, incentrato soprattutto a Montecatini Terme.\nInfrastrutture e Trasporti.\nLa Valdinievole \u00e8 collegata ai capoluoghi di provincia di Lucca e Pistoia tramite la Strada statale 435 Lucchese, sulla quale sono operati autoservizi a cura di CTT Nord.\nDal 1907 al 1957 l'economia dell'area si avvalse anche di una linea tranviaria che, seguendo la medesima arteria stradale, collegava Lucca con Pescia e Monsummano Terme. La stessa, che fu chiusa all'esercizio nel 1938 per la tratta Pescia-Monsummano e nel 1957 da Lucca a Pescia, presentava proprio a Pescia un paio di diramazioni a servizio della stazione FS e della localit\u00e0 Alberghi Zei.\nAttualmente la Valdinievole \u00e8 servita dalla linea ferroviaria Firenze-Viareggio, mediante le stazioni di Montecatini Terme-Monsummano, Montecatini Centro, Borgo a Buggiano e Pescia. Inoltre vi sono due caselli della Autostrada A11 Firenze-Mare, posti a Montecatini Terme e Chiesina Uzzanese."}
{"id": "135453", "revid": "767487", "url": "https://it.wikipedia.org/wiki?curid=135453", "title": "Cool Devices", "text": " \u00e8 il titolo di una serie di OAV hentai composta da 11 episodi di circa 30 minuti ciascuno, distribuita da Leed Publishing nel 1996; le trame degli episodi contengono scene di sesso principalmente basate su BDSM e feticismo. Gli episodi della serie sono diretti da diversi autori e non hanno una trama comune, per questo \u00e8 chiamata \"antologia dell'hentai\". Cool Devices \u00e8 una serie rinomata sia per l'eccellente produzione (per un titolo hentai di quei tempi) sia per la qualit\u00e0 e l'esasperazione che caratterizza il contenuto.\nEpisodi.\nCurious Fruit.\nSceneggiatura: MON-MON.Storyboard: Shinji Kubota.Regia: Osamu Shimokawa.\nUna giovane ragazza di nome Ai, attratta dal comportamento esibizionista di due sconosciuti, li segue e viene introdotta nel mondo underground del BDSM; partecipa a giochi sessuali S&amp;M in una discoteca attrezzata e le vengono apposti dei piercing ai capezzoli. La trasformazione da pudica verginella a spregiudicata regina la rende difficilmente riconoscibile perfino dalle amiche.\nSacred Girl.\nSceneggiatura: Hiroyuki Utatane.Regia: Megumi Saki.\nAnni dopo la morte dei genitori, un ragazzo eredita la villa di famiglia e la trasforma in una casa d'appuntamenti di lusso, rimanendo comunque a viverci insieme con la sorella. Dalla sala di controllo, pu\u00f2 osservare cosa accade nelle stanze attraverso alcuni schermi collegati a telecamere dislocate in tutta la casa; ci\u00f2 che pi\u00f9 lo attrae \u00e8 osservare la sorella, di cui \u00e8 innamorato. Sebbene la sorella lo ricambi, lui non osa farsi avanti, fino al provvidenziale intervento di un'amica. Orgia finale con immancabili telecamere.\nWinter Swimsuit.\nSceneggiatura: Fuyuno Mizugi.\"\u00c8 la prima parte del terzo episodio.\"\nMentre fuori nevica, una ragazza in costume da bagno e il suo nuovo partner copulano. L'uomo le strappa il costume in punti strategici.\nEnema.\nSceneggiatura: Fuyuno Mizugi.\"\u00c8 la seconda parte del terzo episodio.\"\nIn un bagno pubblico, una ragazza dai capelli verdi e un ragazzo copulano. Umorismo involontario nell'ultima scena.\nKirei.\nSceneggiatura e storyboard: Yumisuke Kotoyoshi.\nKirei e Rui, due ragazze in vacanza su un'isola semideserta, vengono rapite, drogate e molestate da alcuni uomini dall'enorme corporatura. Quando non sono pi\u00f9 di loro gusto, vengono gettate via come oggetti. \"Kirei\" \u00e8 la parola giapponese che esprime bellezza, in riferimento sia al nome della protagonista sia alle farfalle multicolori che si trovano sull'isola.\nSlave Girl Mariko.\nSceneggiatura: PIL.Storyboard: Yume Otoko.\nUna giovane ragazza viene rapita e sottoposta ad un \"addestramento\" volto a trasformarla in una schiava sottomessa.\nSM Queen Saki.\nSceneggiatura: PIL.Storyboard: Yume Otoko.\n\"Stessi personaggi di \"Slave Girl Mariko\", di cui sembra un sequel.\"\nPer festeggiare il ricordo di un famoso artista BDSM, il figlio tiene una festa a tema. La regina della casa, Saki, per l'occasione si trova a dover invertire le parti con le donne che solitamente sottomette. Questo le riporta alla mente i ricordi di quanto, giovanissima, veniva addestrata dal defunto artista.\nYellow Star.\nSceneggiatura: Touboku Akutagawa.\nLa madre di Ayana, vedova, si risposa con un corpulento investigatore; nonostante l'apparenza egli \u00e8 un trafficante di droga e non esita a uccidere chi gli crea problemi: la \"Yellow Star\" \u00e8 una droga allucinogena che causa allucinazioni, limitata paralisi e agisce da stimolante sessuale. Quando la madre di Ayana si assenta da casa per qualche tempo lei vorrebbe stare con il suo ragazzo, ma il detective glielo impedisce e comincia a somministrarle la Yellow Star per poi abusare di lei. La cosa continua per un paio di mesi, durante i quali Ayama non osa parlare della situazione con nessuno, finch\u00e9 agli abusi non cominciano a partecipare anche alcuni spacciatori. Disperata, Ayama riesce ad uccidere il patrigno con la sua stessa pistola, coinvolgendolo in un'esplosione. La scena finale la mostra risollevata mentre aspetta il suo ragazzo in un parco, quando un paio di spacciatori la costringono a seguirli, la drogano e riprendono ad abusare di lei.\nSlave Warrior Maya (prima parte).\nSceneggiatura: Konodonto (\"Slave Fighter Maya\", Akaneshinsha).\nTratto da un manga di Akaneshinsha, \u00e8 l'episodio pilota della serie. Maya Misutani, studentessa, viene attirata da un negromante e trasportata magicamente in una dimensione parallela, dove incontra due personaggi dalla faccia di rana che la vendono al mercato delle schiave. Acquistata da un nobile di nome Lord Estilgar, viene sottoposta ad un trattamento volto a trasformarla in una schiava del sesso. Raggiunta dai ranocchi, riesce ad ingannarli e liberarsi, ma viene circondata dai guerrieri del nobile; attratta da una voce lontana, impugna una spada magica e sprigiona una forza sovrumana, sconfiggendo facilmente i nemici. Viene per\u00f2 ripresa, imprigionata e sottoposta ad un rito magico che la trasforma in futanari (ermafrodita). Nel frattempo, una nave spaziale della Federazione raggiunge il pianeta in cerca di un essere citato in un'antica profezia, \"superiore all'uomo e alla donna\", che dovrebbe risolvere i problemi dell'universo.\nSlave Warrior Maya (seconda parte).\nSceneggiatura: Konodonto (\"Slave Fighter Maya\", Akaneshinsha).\nLa trama si allaccia direttamente all'episodio precedente con un flashback del rito magico. L'azione \u00e8 focalizzata sulle nuove caratteristiche fisiche di Maya, che cerca nuovamente di scappare ma viene puntualmente ripresa e punita: le viene impiantato nella zona genitale un parassita che soggioga la sua volont\u00e0. Nel frattempo, la Federazione continua a cercarla.\nBinding.\nSceneggiatura: Persian Soft.Regia: Hiro Asano.\nMasaki \u00e8 uno studente di giornalismo che viaggia in treno alla ricerca di buone storie da raccontare. Nel dormiveglia, sogna di copulare con una ragazza che non ha mai visto, a cui promette di liberarla (da qualcosa che non conosce). Svegliatosi di soprassalto si rende conto che qualcuno gli sta rubando i bagagli, scende dal treno ma rimane a piedi senza soldi n\u00e9 documenti; c'\u00e8 anche un terremoto. Dopo pochi passi incontra la ragazza che ha sognato, Miyuki, che lo informa che il terremoto ha danneggiato la ferrovia e lo invita a passare la notte con lei. \nNella casa della ragazza vivono soltanto donne. Durante la notte Masaki viene svegliato da dei rumori inconfondibili e si ritrova a copulare con due delle ragazze della casa, finch\u00e9 perde i sensi. Al risveglio si ritrova a copulare con un'altra ragazza, finch\u00e9 perde di nuovo i sensi. Al mattino pensa di aver sognato. La cosa si ripete un altro paio di volte finch\u00e9 Masaki capisce di essere stato drogato dalla matrona della casa, che tiene le ragazze prigioniere e le domina sessualmente. Viene imprigionato e copula con Miyuki, approfittando poi di un improvviso terremoto per farla scappare dalla casa, che crolla dietro di loro.\nSi risveglia in treno con i suoi bagagli e l'album da disegno di Miyuki. Sogno o realt\u00e0?\nFallen Angel Rina.\nSceneggiatura: MON-MON.\nRina \u00e8 una giovane pop idol con un folto seguito di ammiratori. Sfortunatamente suo padre \u00e8 vittima di un incidente e lei si trova costretta a cambiare contratto, mettendosi a disposizione di un'organizzazione meno interessata alle sue canzoni e pi\u00f9 interessata al suo corpo. Viene costretta a spogliarsi in pubblico e copulare con degli sconosciuti in un cinema, per poi essere (temporaneamente) venduta come schiava ad un'asta. La sua pudicizia e la sua verginit\u00e0 sono soltanto un lontano passato.\nQualche mese dopo, quando l'organizzazione \u00e8 soddisfatta, torna a cantare in pubblico; tutto sembra tornato alla normalita, quando improvvisamente, dopo la sua canzone pi\u00f9 popolare, si spoglia e invita il pubblico del concerto a raggiungerla.."}
{"id": "135454", "revid": "228587", "url": "https://it.wikipedia.org/wiki?curid=135454", "title": "Grado di libert\u00e0", "text": "In generale, il numero di gradi di libert\u00e0 di un sistema rappresenta la sua varianza, ovvero il numero di variabili indipendenti necessarie per determinare completamente lo stato del sistema. A seconda dell'ambito di applicazione, la varianza assume un significato diverso. "}
{"id": "135460", "revid": "438", "url": "https://it.wikipedia.org/wiki?curid=135460", "title": "Globuli bianchi", "text": ""}
{"id": "135461", "revid": "438", "url": "https://it.wikipedia.org/wiki?curid=135461", "title": "Leucociti", "text": ""}
{"id": "135462", "revid": "473173", "url": "https://it.wikipedia.org/wiki?curid=135462", "title": "Globuli rossi", "text": ""}
{"id": "135463", "revid": "473173", "url": "https://it.wikipedia.org/wiki?curid=135463", "title": "Eritrociti", "text": ""}
{"id": "135464", "revid": "57342", "url": "https://it.wikipedia.org/wiki?curid=135464", "title": "Kazoo", "text": "Il kazoo \u00e8 uno strumento musicale che fa parte della categoria dei membranofoni.\nIl corpo dello strumento \u00e8 a forma tubolare schiacciata, generalmente in metallo o in plastica, con un foro centrale chiuso da carta \nvelina o altra membrana che vibra con la voce del suonatore. Il kazoo non emette suono col semplice fiato, ma necessita della vibrazione delle corde vocali, quindi \u00e8 pi\u00f9 esatto parlare di 'cantare' o 'parlare' nel kazoo che di 'soffiare'.\nStoria.\nRudimentali strumenti membranofoni a fiato, in grado di imitare i versi di animali o modificare la voce umana in cerimonie tribali, furono utilizzati nell'Africa occidentale per secoli; e, come molti altri elementi del patrimonio culturale dei popoli dell'Africa occidentale, furono in seguito portati dagli schiavi nel sud degli Stati Uniti. Qui, e pi\u00f9 precisamente a Macon in Georgia, verso la met\u00e0 del XIX secolo, secondo un racconto diffuso ma non documentato sarebbe stato un afroamericano di nome Alabama Vest a creare il primo kazoo moderno - bench\u00e9 ancora in legno - basandosi su uno dei suddetti strumenti di origine africana.\nQuesto primo kazoo moderno fu pubblicizzato in una fiera nel 1852, e la versione in metallo fu prodotta successivamente a Eden, nello stato di New York.\nUn semplice kazoo pu\u00f2 essere costruito utilizzando un pettine e della carta velina."}
{"id": "135465", "revid": "438", "url": "https://it.wikipedia.org/wiki?curid=135465", "title": "Piastrine", "text": ""}
{"id": "135466", "revid": "438", "url": "https://it.wikipedia.org/wiki?curid=135466", "title": "Trombociti", "text": ""}
{"id": "135469", "revid": "28930", "url": "https://it.wikipedia.org/wiki?curid=135469", "title": "Punto stazionario", "text": ""}
{"id": "135479", "revid": "767487", "url": "https://it.wikipedia.org/wiki?curid=135479", "title": "48 Doris", "text": "48 Doris (in italiano 48 Doride o 48 Dori, dal greco \"\u0394\u03c9\u03c1\u03b9\u03c2\") \u00e8 uno dei pi\u00f9 grandi asteroidi della Fascia principale.\nDoris fu scoperto il 19 settembre 1857 da Hermann Mayer Salomon Goldschmidt dall'Osservatorio astronomico di Parigi (Francia). Jean Baptiste Elie de Beaumont, un geologo francese, lo battezz\u00f2 cos\u00ec in onore di Doride, un'oceanina della mitologia greca. 48 Doris e 49 Pales, scoperti lo stesso giorno, sono soprannominati \"Les Deux Jumelles\", le due gemelle."}
{"id": "135480", "revid": "125364967", "url": "https://it.wikipedia.org/wiki?curid=135480", "title": "Trastevere", "text": "Trastevere \u00e8 il tredicesimo rione di Roma, indicato con R. XIII, nonch\u00e9 il pi\u00f9 esteso.\nIl toponimo indica anche la zona urbanistica 1B del Municipio Roma I di Roma Capitale.\nIl nome deriva dal latino \"trans Tiberim\" ('al di l\u00e0 del Tevere'), che era gi\u00e0 il nome antico della corrispondente regione augustea, perch\u00e9 la citt\u00e0 ebbe origine e principale sviluppo invece nella sponda opposta.\nGeografia fisica.\nTerritorio.\nSi trova sulla riva destra del Tevere e a sud della Citt\u00e0 del Vaticano, e comprende la pianura sull'ansa del fiume e la collina del Gianicolo. \u00c8 delimitato a sud e ovest dalle Mura gianicolensi, a nord dalla Galleria Principe di Savoia-Aosta, a est dal fiume Tevere.\nIl rione confina con:\nStoria.\nAl tempo della fondazione di Roma la zona di Trastevere era una terra ostile che apparteneva agli Etruschi di Veio (\"litus tuscus\" o \"ripa veiens\"), contesa con la neonata citt\u00e0 perch\u00e9 strategica per il controllo del fiume, del guado dell'Isola Tiberina e dell'antico porto fluviale. Venne poi collegata con il resto della citt\u00e0 tramite il \"pons Sublicius\", da cui partiva la via Campana verso le saline sul mar Tirreno e in seguito la via Aurelia verso le citt\u00e0 etrusche.\nIn et\u00e0 repubblicana si popol\u00f2 di quei lavoratori le cui attivit\u00e0 erano legate al fiume, come marinai e pescatori, insieme a immigrati orientali, principalmente ebrei e siriani. Per questo nella zona sorsero alcuni templi di culti orientali, tra cui il cosiddetto \"Santuario siriaco\" sul Gianicolo.\nLa considerazione della zona come parte della citt\u00e0 inizia con l'imperatore Augusto, che divise il territorio di Roma in 14 regioni; l'attuale Trastevere era la quattordicesima ed era chiamata \"regio transtiberim\". La regione rimase per\u00f2 fuori dalle mura fino alla costruzione delle Mura aureliane, che inglobarono Trastevere, sia pure con un tracciato diverso da quello delle attuali Mura gianicolensi, che escludeva la zona di via della Lungara.\nGrazie al carattere suburbano del territorio, nel periodo imperiale molte personalit\u00e0 decisero di costruire la propria villa a Trastevere, tra cui quella di Clodia, amica di Catullo, e quella di Giulio Cesare (\"Orti di Cesare\"). I resti di una villa romana, i cui affreschi sono conservati presso Palazzo Massimo, sono stati rinvenuti nei pressi dell'attuale Villa Farnesina. Altre evidenze romane sono principalmente quelle dell'excubitorium della VII Coorte dei vigili e quelle di domus poste sotto le chiese di Santa Cecilia e di San Crisogono. A queste, note da tempo, vanno poi aggiunti i resti rinvenuti molto recentemente sotto l'ex Conservatorio di San Pasquale Baylon in via dei Genovesi.\nIl Trastevere del Medioevo aveva vie strette, tortuose e irregolari; inoltre, a causa dei \"mignani\", avancorpi sporgenti lungo le facciate delle case, non c'era spazio sufficiente per il passaggio dei carri. Alla fine del Quattrocento tali \"mignani\" furono demoliti, ma nonostante ci\u00f2 Trastevere rimase un labirinto di viottoli. Forte era il contrasto tra le ricche e possenti abitazioni dei signori e le casupole delle persone pi\u00f9 povere.\nLe strade non ebbero alcun tipo di lastricazione fino alla fine del Quattrocento grazie all'intervento di papa Sisto IV, che fece pavimentare alcune strade prima con mattoni di laterizi messi a spina di pesce, poi con i sampietrini, pi\u00f9 adatti alle ruote dei carri. Un cambiamento ci fu nel 1586 con papa Sisto V, che fiss\u00f2 i quattordici rioni di Roma. In tale suddivisione Trastevere era il XIII e ad esso era stato incorporato anche il rione Borgo.\nGrazie al parziale isolamento (si trovava al di l\u00e0 del Tevere) e all'ambiente multiculturale fin dal tempo dell'antica Roma, gli abitanti di Trastevere, chiamati \"trasteverini\", venivano a formare quasi una popolazione a s\u00e9 stante: popolani di nota tenacia, fierezza e genuinit\u00e0. Inoltre, le donne erano considerate molto belle, con occhi e capelli molto scuri e dai bei lineamenti.\nNel 1744 papa Benedetto XIV comp\u00ec una revisione della delimitazione dei rioni, dando a Trastevere gli attuali confini.\nDopo il 1870 furono costruiti i muraglioni per bloccare le inondazioni del Tevere: ci\u00f2 port\u00f2 sicuramente una maggiore sicurezza a prezzo della distruzione di tutti i posti pi\u00f9 caratteristici che si trovavano sulla riva.\nTra la fine dell'Ottocento e gli inizi del Novecento ebbe discreta fama nel rione e nella citt\u00e0 la figura di Romeo Ottaviani detto \"er Tin\u00e8a\", bullo, \"er pi\u00f9 de Trastevere\", morto accoltellato in via del Moro.\nNel rione nacque Alberto Sordi, in una casa demolita ricordata in una targa commemorativa in via San Cosimato.\nOggi Trastevere mantiene ancora il suo carattere grazie alle strade tortuose coperte di sanpietrini su cui si affacciano case popolari medioevali. La notte si riempie di persone, sia italiane che straniere, grazie alla ricchezza di ristoranti tipici romani, locali e pub per ogni fascia di prezzo.\nAltro tratto che caratterizza la zona i monumenti a Gioachino Belli e al poeta romano Trilussa.\nStemma.\nTesta di leone d'oro in campo rosso.\nUna soluzione assai verosimile o \"ufficiosa\" sul significato viene suggerita dalle note d'uno studioso romano dell'Ottocento, Giuseppe Baracconi, il quale ricorda che dal 1100 al 1414 un leone \u2013 simbolo vivente di potenza e maest\u00e0 \u2013 venne sempre custodito in una gabbia posta ai piedi del colle fatale del Campidoglio. Un giorno un ragazzo si accost\u00f2 troppo alla gabbia e venne dilaniato, sicch\u00e9 si decise di sopprimere la fiera: ci\u00f2 avvenne in una domenica di novembre 1414, nello stesso Palazzo Senatorio. Il leone cos\u00ec scomparve dal Campidoglio e fu in seguito sostituito da una lupa. La prestigiosa spoglia ferina fu donata al capo del rione Ripa (nel quale a suo tempo ricadeva anche il Trastevere) che la seppell\u00ec in un suo orto al di l\u00e0 del Tevere.\nDa allora quella sepoltura divenne un importante luogo di riferimento e di orgoglio popolare. In tal modo, quando nella seconda met\u00e0 del Settecento venne effettuata la prima ripartizione moderna dei rioni storici \u2013 con la separazione fra l'altro di Trastevere da Ripa\u00a0\u2013 al momento dell'assunzione d'un emblema araldico Ripa scelse il timone d'una nave mentre il nuovo ripartimento transtiberino scelse la \"caput leonis\".\nGeografia antropica.\nUrbanistica.\nIl rione nella parte pi\u00f9 antica \u00e8 un intreccio di vicoli punteggiati da numerose piccole piazze. Spiccano poi degli interventi successivi sul territorio, attuati per creare piazze pi\u00f9 ampie e funzionali e generalmente risalenti all'apertura di viale Trastevere, in origine denominato prima viale del Re, poi viale del Lavoro e viale dei Lavoratori.\nNel primo tipo di piazze spiccano:\nEsempi del secondo tipo sono:\nSport.\nNel calcio, l'Associazione Sportiva Dilettantistica Trastevere Calcio, attualmente milita nella Serie D, Girone G, ed \u00e8 stata rifondata nel 2012, dopo una pausa di alcuni anni. La prima squadra del rione risale, per\u00f2, al 1909, con la prima affiliazione in F.I.G.C. del 1925.\nInfrastrutture e trasporti.\nLa stazione Trastevere \u00e8 il principale nodo ferroviario a servizio del rione, sebbene sorga fuori da esso nonostante il nome, ed \u00e8 facilmente raggiungibile tramite le due linee tranviarie. \u00c8 il quarto scalo ferroviario di Roma per numero di passeggeri e vi fermano diverse linee nazionali (asse tirrenico) e le linee regionali e urbane FL1, FL3 e FL5.\nIl rione \u00e8 attraversato lungo il viale di Trastevere dalle linee di tram 3 e 8. La linea 3 (Valle Giulia-Stazione Trastevere) lo collega con Testaccio, Piramide (nodo di scambio con Metro B, Roma-Lido e Stazione Ostiense), Circo Massimo (Metro B), Colosseo (Metro B), San Giovanni (Metro A e Metro C), Porta Maggiore (Roma-Giardinetti), San Lorenzo, Universit\u00e0 La Sapienza, Policlinico Umberto I, asse viario viale Regina Elena-viale Regina Margherita-viale Liegi e infine il quartiere Parioli con il Bioparco e la Galleria Nazionale di Arte Moderna. La linea 8 (Piazza Venezia-Casaletto) collega il rione da un lato con largo di Torre Argentina (Teatro Argentina e Ministero di Giustizia), piazza Venezia e il Campidoglio, e dall'altro lato tramite la circonvallazione Gianicolense il quartiere Monteverde, l'ospedale San Camillo e Villa Pamphilj.\nIl rione \u00e8 servito da numerose linee di autobus che transitano esclusivamente sul Lungotevere e su viale Trastevere, mentre l'attraversamento dei vicoli del rione \u00e8 stato riservato alle sole linee di minibus elettrici, il cui servizio \u00e8 per\u00f2 dal 2016 \"sospeso in maniera permanente\"."}
{"id": "135481", "revid": "125150343", "url": "https://it.wikipedia.org/wiki?curid=135481", "title": "Il giornalino di Gian Burrasca (miniserie televisiva)", "text": "Il giornalino di Gian Burrasca \u00e8 uno sceneggiato televisivo in otto puntate trasmesso dalla RAI il sabato in prima serata, dalle 21:05 alle 22:00 circa, dal 19 dicembre 1964 al 6 febbraio 1965 e replicato nel 1973, nel 1982 e nel 2012 (Rai 5).\nDestinato ad un pubblico giovanile e trasmesso in prima serata per guadagnare anche un\"'audience\" pi\u00f9 matura, \u00e8 liberamente ispirato all'omonimo romanzo scritto da Vamba nel 1907 e pubblicato inizialmente a puntate sul \"Giornalino della Domenica\".\nDescrizione.\nInterprete nel ruolo maschile dello scatenato protagonista Giannino Stoppani \u00e8 Rita Pavone, all'epoca da poco tempo affermata cantante di musica leggera.\nLa regia \u00e8 di Lina Wertm\u00fcller, responsabile anche dell'adattamento televisivo, mentre le scenografie e i costumi sono rispettivamente di Tommaso Passalacqua e Piero Tosi. Autore delle musiche, dirette da Luis Bacalov, \u00e8 Nino Rota. Tra i motivi musicali lanciati dalla trasmissione ha avuto successo molto particolare la canzone \"Viva la pappa col pomodoro\"."}
{"id": "135482", "revid": "1632387", "url": "https://it.wikipedia.org/wiki?curid=135482", "title": "Dottorato di ricerca", "text": "Il dottorato di ricerca \u00e8 il massimo titolo di studio in molti Paesi del mondo e ha come principale finalit\u00e0 quella di formare alla ricerca di alto livello e all'insegnamento universitario. \nNei paesi anglofoni \u00e8 denominato \"Doctor of Philosophy,\" dal latino \"Philosophi\u00e6 Doctor\" (abbreviato come \"Ph.D. o PhD; oppure DPhil\") ed \u00e8 il pi\u00f9 alto titolo accademico di terzo ciclo, affiancato ai pi\u00f9 specifici J.D. \"(Juris Doctor)\", M.D. \"(Doctor of Medicine),\" Ed.D. \"(Educationis Doctor\"), D.A. (\"Doctor of Arts\" dal latino \"artium doctor\"), D.B.A. (\"Doctor of Business Administration\"), D.Prof. (\"Doctor in Professional Studies)\", D.M.A. (\"Doctor of Musical Arts\"), Th.D. (\"Doctor Theologiae\"). In molti paesi anglosassoni la candidatura a un PhD richiede almeno un Honours degree o un \"Master's Degree\", oppure, pi\u00f9 opportunamente, un Master of Research o un Master of Philosophy.\nNel mondo.\nAustralia.\nPer essere ammessi viene richiesto di dimostrare la capacit\u00e0 di intraprendere la ricerca nel campo prescelto. Il requisito standard \u00e8 il \"bachelor's degree\" con \"first-class\" o \"upper second-class honors\". I corsi di laurea magistrale (master's degrees) con un contenuto di ricerca del 25% sono solitamente ritenuti equivalenti. \u00c8 anche possibile per gli studenti di master di ricerca \"passare\" alla candidatura di dottorato dopo aver dimostrato progressi sufficienti.\nAgli studenti viene offerta, alcune volte, una borsa di studio. La pi\u00f9 comune \u00e8 la Research Training Program (RTP), riservata a studenti con un \"eccezionale potenziale nella ricerca\", la sua somma annuale \u00e8 di 27\u00a0000 A$ (esentasse). La RTP viene pagata per 3 anni, \u00e8 solitamente possibile un'estensione di 6 mesi appellandosi a \"ritardi fuori dal controllo dello studente\". In aggiunta alla pi\u00f9 comune RTP e alle borse di studio universitarie, gli studenti hanno altre fonti di finanziamento delle borse di studio che arrivano dall'industria, dall'impresa privata e da organizzazioni.\nNon ci sono tasse per i cittadini australiani, i residenti permanenti, e i cittadini della Nuova Zelanda (in alcune universit\u00e0 bisogna pagare le \"student services and amenities fee - SSAF\"). Tutte le tasse vengono pagate dal governo australiano con la Research Training Program, tranne le SSAF. Gli studenti internazionali e gli studenti del corso di laurea magistrale devono pagare le tasse se non usufruiscono di una borsa di studio.\nI requisiti per il completamento variano. La maggior parte dei Ph.D. australiani non ha una componente di corsi obbligatori. I punti di credito associati alla laurea sono tutti nel prodotto della ricerca, che di solito \u00e8 una tesi di 80\u00a0000 parole che offre un nuovo significativo contributo al campo di ricerca. Di recente \u00e8 cresciuto l'interesse verso il Ph.D tramite pubblicazione, che in genere richiede un minimo di 2 pubblicazioni, ma che richiede anche elementi tradizionali della tesi (esegesi introduttiva e collegamento dei capitoli tra documenti). La tesi di dottorato \u00e8 inviata a esaminatori esterni che sono esperti in quel campo e che non sono stati coinvolti nel lavoro. Gli esaminatori sono nominati dall'universit\u00e0, e la loro identit\u00e0 spesso non viene rivelata al candidato fino a quando l'esame non \u00e8 completo. La difesa orale generalmente non fa parte dell'esame della tesi; comunque, dal 2016, c'\u00e8 una tendenza verso l'attuazione di questo in molte universit\u00e0 australiane. All'University of South Australia, i dottorandi, ora intraprendono una difesa orale tramite video conferenza, con i due esaminatori.\nCanada.\nPer essere ammessi a un dottorato, solitamente \u00e8 richiesto il possesso di una laurea magistrale (\"Master's degree\") in un campo correlato, con voti abbastanza alti e una comprovata capacit\u00e0 di ricerca. In alcuni casi, uno studente pu\u00f2 passare direttamente da un \"Honours Bachelor's degree\" a un Ph.D.; altri programmi permettono allo studente un \"fast-track\" per il dottorato dopo 1 anno di \"outstanding work\" in un corso di laurea magistrale (senza dover completare il Master).\nIl processo di candidatura include in genere una proposta di ricerca, lettere di referenze, trascrizioni e, in alcuni casi, un \"writing sample\" o i punteggi degli esami di laurea. Un criterio comune per potenziali dottorandi \u00e8 l'esame completo o di qualificazione, un processo che spesso incomincia nel secondo anno di un corso di laurea. In genere, il superamento dell'esame di abilitazione consente di proseguire il corso di laurea. I formati per questo esame includono l'esame orale da parte del comitato di facolt\u00e0 dello studente (o di un comitato di qualificazione separato) o prove scritte progettate per dimostrare le conoscenze dello studente in un'area specializzata o entrambi.\nAllo studente pu\u00f2 anche essere richiesto di dimostrare la conoscenza della lingua inglese, solitamente ottenendo un punteggio accettabile in un esame standard (per esempio il TOEFL). A seconda del campo, allo studente pu\u00f2 essere richiesto di dimostrare la conoscenza di una o pi\u00f9 lingue. \nAlcuni studenti lavorano fuori dall'universit\u00e0 (o fanno lavori per studenti nell'universit\u00e0), in alcuni programmi agli studenti \u00e8 raccomandato (o devono accettare) di non dedicare pi\u00f9 di 10 ore a settimana ad attivit\u00e0 (come un lavoro) al di fuori dei loro studi, in modo particolare se hanno ricevuto finanziamenti. Chi riceve borse di studio generose e prestigiose, come quelle del NSERC e dei Fonds qu\u00e9b\u00e9cois de la recherche sur la nature et les technologies, questo \u00e8 un requisito assoluto.\nIn alcune universit\u00e0 canadesi, la maggior parte dei dottorandi riceve un premio equivalente a una parte o alla totalit\u00e0 dell'importo delle tasse per i primi quattro anni (a volte questo \u00e8 chiamato rinvio delle tasse scolastiche o esonero dalle tasse scolastiche). Altre fonti di finanziamento includono il lavorare come assistenti di insegnamento e come assistenti di ricerca; l'esperienza come assistente di insegnamento \u00e8 incoraggiata ma non necessaria in molti programmi. Alcuni programmi possono richiedere l'insegnamento di tutti i dottorandi, che pu\u00f2 essere svolto sotto la supervisione del proprio supervisore o della facolt\u00e0 regolare. Oltre a queste fonti di finanziamento, ci sono anche varie borse di studio competitive, borse di studio e premi disponibili, come quelli offerti dal governo federale tramite NSERC, CIHR o SSHRC.\nIn generale, i primi due anni di studio sono dedicati al completamento dei corsi e agli esami completi. In questa fase, lo studente \u00e8 noto come \"studente di dottorato\" o \"studente di dottorato\". Di solito si prevede che lo studente avr\u00e0 completato la maggior parte dei suoi corsi richiesti entro la fine di questa fase. Inoltre, di solito \u00e8 richiesto che entro la fine dei diciotto-trentasei mesi dopo la prima registrazione, lo studente abbia completato con successo gli esami completi.\nAl completamento con successo degli esami completi, lo studente diventa noto come \"dottorando\". Da questo momento in poi, gran parte del tempo dello studente sar\u00e0 dedicato alla propria ricerca, culminando nel completamento di un dottorato di ricerca con una tesi o una dissertazione. Il requisito finale \u00e8 una difesa orale della tesi, che \u00e8 aperta al pubblico in alcune universit\u00e0, ma non in tutte. Nella maggior parte delle universit\u00e0 canadesi, il tempo necessario per completare un dottorato di ricerca va dai quattro ai sei anni. Tuttavia, non \u00e8 insolito che gli studenti non siano in grado di completare tutti i requisiti entro sei anni, in particolare dato che i pacchetti di finanziamento spesso supportano gli studenti solo per due dei quattro anni; molti dipartimenti consentiranno l'estensione del programma a discrezione del supervisore della tesi e/o della presidenza di dipartimento. Esistono soluzioni alternative in base alle quali uno studente pu\u00f2 lasciare scadere la propria iscrizione al programma alla fine di sei anni e registrarsi nuovamente una volta completata la tesi in forma di bozza. La regola generale \u00e8 che gli studenti laureati sono obbligati a pagare le tasse scolastiche fino a quando l'ufficio di tesi non ha ricevuto la presentazione della tesi iniziale. In altre parole, se un dottorato di ricerca lo studente rinvia o ritarda la presentazione iniziale della sua tesi rimane obbligato a pagare le tasse fino al momento in cui la tesi \u00e8 stata ricevuta in regola.\nFinlandia.\nIn Finlandia il dottorato (\"filosofian tohtori -\" \"FT\") si pu\u00f2 ottenere presso le universit\u00e0 tradizionali. \u00c8 richiesta una laurea magistrale (\"Master's degree\") e il dottorato coniuga approssimativamente 4\u20135 anni di ricerca (3\u20135 articoli scientifici, alcuni dei quali come autore principale) con 60 ECTS. Altre universit\u00e0 come la Aalto University rilasciano titoli come \"tekniikan tohtori\" (\"TkT\", engineering), \"taiteen tohtori\" (\"TaT\", art), ecc., tradotti in inglese come Doctor of Science (D.Sc.), e sono formalmente equivalenti. Il licentiate (\"filosofian lisensiaatti\" - \"FL\") richiede solo 2\u20133 anni di ricerca e alcune volte viene fatto prima dell\u2019FT.\nFrancia.\nGli studenti che vogliono conseguire un dottorato devono prima completare una laurea magistrale (master's degree) di 2 anni dopo aver conseguito una laurea triennale. Il candidato deve trovare i finanziamenti e un consulente formale di dottorato (Directeur de th\u00e8se).\nL'ammissione \u00e8 garantita da una graduate school (\"\u00e9cole doctorale\"). Lo studente pu\u00f2 seguire la formazione durante il servizio offerta dalla graduate school mentre continua la sua ricerca in un laboratorio o all\u2019 universit\u00e0, o in un\u2019azienda. La durata del dottorato \u00e8 di 3-4 anni.\nIl finanziamento dei dottorati arriva principalmente dai fondi per la ricerca del Ministero dell\u2019Istruzione e della Ricerca francese. La procedura pi\u00f9 comune \u00e8 un contratto di lavoro a breve termine denominato contratto di dottorato. Comunque, il candidato pu\u00f2 richiedere fondi a un\u2019azienda che pu\u00f2 ospitarlo presso la sua sede (come nel caso in cui i dottorandi effettuano le loro ricerche presso una societ\u00e0). In un'altra possibile situazione, la societ\u00e0 e l'istituto possono firmare insieme un accordo di finanziamento in modo che il candidato abbia ancora un contratto di dottorato pubblico ma lavori presso la societ\u00e0 su base giornaliera (ad esempio, questo \u00e8 particolarmente il caso della (francese) Fondazione per la cooperazione scientifica). Molte altre risorse provengono da alcuni progetti regionali/cittadini, alcune associazioni, ecc.\nGermania.\nPer essere ammesso a un dottorato bisogna aver conseguito un titolo di studio avanzato (ad esempio, \"Master\", \"Diplom\", \"Magister\" o \"Staatsexamen\"), soprattutto in un campo correlato e avendo voti al di sopra della media. Lo studente deve anche trovare un professore di ruolo di un\u2019universit\u00e0 che faccia da consulente formale e supervisore (\"Betreuer\") della dissertazione durante il dottorato, chiamato \"Promotion\". \nA seconda dell'universit\u00e0, ai dottorandi (\"Doktoranden\") pu\u00f2 essere richiesto di seguire lezioni o lezioni formali, di cui alcune includono esami e altro. Molti dottorandi, lavorano anche come assistenti all\u2019insegnamento, assistenti di ricerca o docenti.\nMolte universit\u00e0 hanno istituito i \"Graduiertenkollegs\" (\"graduate colleges\"), scuole per gi\u00e0 laureati, orientate verso la ricerca che si occupano di finanziare i dottorati.\nLa durata tipica di un dottorato pu\u00f2 dipendere fortemente dalla disciplina e dall'area della ricerca. Solitamente sono richiesti dai 3 ai 6 anni.\nItalia.\nIl dottorato \u00e8 stato originariamente previsto nel sistema universitario italiano dalla legge delega 21 febbraio 1980, n. 28, e istituito dal Decreto Ministeriale del 5 giugno 1982 per cui i relativi corsi di studio sono stati attivati solo nel 1983 . Originariamente nasce come \"titolo accademico valutabile soltanto nell'ambito della ricerca scientifica\" e ancora oggi rappresenta il terzo livello di studi, massimo grado di istruzione universitaria, come dettato dal processo di Bologna. Ai sensi della legge italiana, come requisito per l'ammissione ai corsi \u00e8 attualmente richiesto il possesso di una laurea magistrale rilasciata da un\u2019universit\u00e0 in Italia, o di un titolo equivalente, oppure di un diploma di laurea conseguito in un altro Stato e dichiarato equipollente. Per riferirsi a tale titolo si usano indifferentemente le abbreviazioni \"Dott. Ric.\" e \"Ph. D.\" L'ammissione ai corsi si ottiene mediante concorso - anche internazionale - dalle singole universit\u00e0 italiane. I requisiti di ammissione al concorso e le modalit\u00e0 dello stesso sono stabiliti autonomamente dalle universit\u00e0, come pure denominazioni e contenuti dei corsi stessi. La durata del corso di dottorato di ricerca \u00e8 generalmente di tre anni accademici, il corso si conclude con la presentazione e discussione di una tesi discussa nell'esame finale. \nIl titolo, se conseguito in un altro Stato non \u00e8 automaticamente riconosciuto, ma pu\u00f2 essere validamente utilizzato quando previsto dalla legge italiana solo previo riconoscimento da parte del Ministero dell'Istruzione, dell'Universit\u00e0 e della Ricerca.Al dottorato di ricerca sono stati resi equipollenti vari altri titoli di studio, in particolare alcuni cosiddetti diplomi di perfezionamento.\nRegno Unito.\nLe universit\u00e0 scelgono gli studenti da ammettere seguendo la logica del caso per caso; a seconda dell'universit\u00e0, per essere ammessi bisogna aver conseguito un undergraduate degree (laurea di I livello) con voti abbastanza alti oppure un \"postgraduate master's degree\" (laurea magistrale), ma i requisiti possono variare da un caso all'altro.\nGli studenti provenienti da paesi al di fuori dell'area EU / EFTA sono tenuti a rispettare l'Academic Technology Approval Scheme (ATAS), che prevede di sottoporsi a un processo di nulla osta di sicurezza con il Foreign Office per determinati corsi di medicina, matematica, ingegneria e scienze dei materiali. Questo requisito \u00e8 stato introdotto nel 2007 a causa delle preoccupazioni per il terrorismo all'estero e la proliferazione delle armi.\nAl finanziamento dei dottorandi nel Regno Unito alcune volte provvedono i \"Research Councils\" (finanziati dal governo) o l\"'European Social Fund\", nella forma di una borsa di studio esentasse (tasse universitarie e uno stipendio). Le tasse per i cittadini britannici ed europei sono di 3\u00a0000\u20136\u00a0000 \u00a3 l'anno. Mentre per gli studenti stranieri (\"overseas students\") sono di 9\u00a0000\u201314\u00a0500 \u00a3 (sono inclusi i cittadini EU che non hanno avuto la residenza nella zona EEA, per i 3 anni precedenti), e possono arrivare a 16\u00a0000 \u00a3 nelle migliori universit\u00e0. \nNel 2008 lo stipendio era intorno alle 13\u00a0000 \u00a3 l'anno per 3 anni (a volte di 2\u00a0000\u20133\u00a0000 \u00a3 in pi\u00f9 a Londra), quindi spesso il quarto anno non viene finanziato. Un numero molto limitato di borse di studio scientifiche viene talvolta pagato a un tasso pi\u00f9 elevato - ad esempio, a Londra, lo stipendio di Cancer Research UK, ICR e Wellcome Trust partono da circa 19\u00a0000 \u00a3 e arrivano a circa 23\u00a0000 \u00a3 l'anno; un importo esente da tasse e assicurazione nazionale. La disponibilit\u00e0 di finanziamenti in molte discipline significa che in pratica solo agli studenti con le migliori proposte di ricerca, referenze e bagaglio personale verr\u00e0 probabilmente assegnata una borsa di studio. L'ESRC (Consiglio per la ricerca in scienze economiche e sociali) afferma esplicitamente che \u00e8 richiesto un minimo di 2,1 (o 2,2 pi\u00f9 un master aggiuntivo). Dal 2002, i consigli di ricerca hanno promosso fondi per centri di formazione dottorale interdisciplinare che concentrano le risorse su un numero inferiore di centri di qualit\u00e0 superiore.\nMolti studenti che non ricevono finanziamenti esterni possono scegliere di intraprendere la laurea part-time, riducendo cos\u00ec le tasse universitarie e creando tempo libero in cui guadagnare denaro per la sussistenza. Gli studenti possono anche prendere parte a tutoraggio, lavorare come assistenti di ricerca o (occasionalmente) tenere lezioni, generalmente peri 12-14 \u00a3 l'ora, sia per integrare il basso reddito esistente o come unico mezzo di finanziamento.\nDi solito esiste una valutazione preliminare per rimanere nel programma e la tesi viene presentata alla fine di un programma di 3-4 anni. Con una dispensa speciale, la data finale per la tesi pu\u00f2 essere prorogata per un massimo di quattro anni aggiuntivi, per un totale di sette, ma questo \u00e8 raro. Per i dottorati a tempo pieno, ora \u00e8 stato fissato un limite di 4 anni e gli studenti devono richiedere un'estensione per presentare una tesi oltre questo punto. Dall'inizio degli anni '90, i consigli di finanziamento britannici hanno adottato una politica di penalizzazione dei dipartimenti in cui grandi proporzioni di studenti non riescono a presentare le loro tesi in quattro anni dopo aver raggiunto lo status di dottorando (o equivalente) riducendo il numero di posti finanziati negli anni successivi. Ci\u00f2 porta a una pressione significativa sul candidato per ridurre al minimo l'ambito dei progetti in vista della presentazione della tesi, , e lo scoraggia nello spendere tempo in attivit\u00e0 che altrimenti favorirebbero l'impatto della ricerca sulla comunit\u00e0 (ad es. pubblicazioni in riviste, seminari, workshop di grande impatto). Inoltre, il personale addetto alla supervisione \u00e8 incoraggiato nella sua carriera per garantire che il dottorato di ricerca sotto la loro supervisione termini i progetti in 3 anzich\u00e9 nei 4 anni che il programma \u00e8 autorizzato a coprire. \nNel Regno Unito, i Ph.D. sono differenti da altri tipi di dottorato come il D.Litt. ('Doctor Litterarum') o il D.Sc. (Doctor of Science), che pu\u00f2 essere concesso su raccomandazione di un comitato di esaminatori sulla base di un consistente portafoglio di ricerche presentate (e generalmente pubblicate). Tuttavia, alcune universit\u00e0 del Regno Unito mantengono ancora la possibilit\u00e0 di presentare una tesi per l'assegnazione di un dottorato superiore.\nRecentemente sono stati introdotti dottorati professionali (D.Prof or ProfD), che sono allo stesso livello dei Ph.D. ma riguardano un campo pi\u00f9 specifico. I pi\u00f9 noti sono nel campo dell'ingegneria (Eng.D.), dell'educazione (Ed.D.), della psicologia occupazionale (D.Occ Psych.) della psicologia clinica (D.Clin.Psych.), dei lavori sociali (DSW), dell'assistenza infermieristica (DNP), della pubblica amministrazione (DPA), dell'amministrazione aziendale (DBA), e della musics (DMA). Questi in genere una maggiore componente formale che consiste di progetti di ricerca pi\u00f9 piccoli, come una tesi di 40\u00a0000\u201360\u00a0000 parole.\nStati Uniti d'America.\nNegli Stati Uniti d'America il Ph.D. degree \u00e8 il titolo accademico pi\u00f9 elevato e pu\u00f2 essere conseguito presso le universit\u00e0 nella maggior parte dei camp. Negli Stati Uniti d'America ci sono 282 universit\u00e0 che attribuiscono Ph.D., i criteri di ammissione variano a seconda dell'universit\u00e0.\nGli studenti, in genere, attraversano 3 fasi per arrivare al conseguimento del Ph.D. La prima consiste in corsi nel campo di studi dello studente e richiede 1-3 anni per essere completata. Essa \u00e8 spesso seguita da un esame integrale preliminare o da una serie di esami cumulativi; l'enfasi \u00e8 sull'ampiezza piuttosto che sulla profondit\u00e0 della conoscenza. Allo studente, spesso, successivamente \u00e8 richiesto di superare degli esami orali e scritti con argomento il suo campo di specializzazione, e qui l'enfasi \u00e8 sulla profondit\u00e0 della conoscenza. Alcuni PhD richiedono che il candidato soddisfi dei requisiti in pedagogia (seguendo corsi riguardanti l'insegnamento) o nelle scienze applicate.\nAltri 2-8 anni sono spesso richiesti per la composizione di un contributo sostanziale e originale alla conoscenza, nella forma di una dissertazione scritta (nel campo delle scienze sociali e dell'umanistica \u00e8 di 50-450 pagine). In molti casi, a seconda della disciplina, una tesi consiste in una revisione esauriente della letteratura, uno schema della metodologia e diversi capitoli di analisi scientifiche, sociali, storiche, filosofiche o letterarie. In genere, al termine, il candidato viene sottoposto a un esame orale, a volte pubblico, da parte del proprio comitato di supervisione con esperienza in una determinata disciplina.\nIl titolo di studio richiesto per fare domanda di dottorato, in genere, \u00e8 il \"bachelor's degree\" in un campo pertinente (nelle discipline umanistiche viene richiesto un \"master's degree\"), voti ragionevolmente alti, diverse lettere di raccomandazione, corsi accademici pertinenti, una convincente dichiarazione di interesse nel campo di studio e risultati soddisfacenti su un esame di livello universitario specificato dal rispettivo programma (come GRE, GMAT).\nA seconda del campo degli studi, il completamento del Ph.D. pu\u00f2 richiedere 4-8 anni dopo il bachelor's degree (laurea di primo livello); gli studenti che incominciano un Ph.D. quando sono gi\u00e0 in possesso di un master's degree (laurea specialistica) possono completarlo 1-2 anni prima. Siccome nei Ph.D. manca in generale la struttura formale della \"undergraduate education\", ogni dottorando decide il tempo che gli serve. \nGli studenti del Ph.D., in genere ricevono una sorta di stipendio annuale. Molti degli studenti lavorano come \"teaching assistants\" o \"research assistants\". Le \"Graduate school\" incoraggiano sempre pi\u00f9 gli studenti a cercare fondi esterni; Molte universit\u00e0 della Ivy League e altre universit\u00e0 ben finanziate finanziano gli studenti per l'intera durata del Ph.D. (se breve) o per la maggior parte con \"tuition waivers\"/stipendi.\nScandinavia.\nLa Danimarca ha introdotto un dottorato di ricerca in stile americano nel 1989; che ha sostituito formalmente il titolo di licenza ed \u00e8 considerato un titolo inferiore rispetto al dott. phil.; ufficialmente, il ph.d. non \u00e8 considerato un dottorato, ma ufficiosamente, viene definito \"il dottorato pi\u00f9 piccolo\", a differenza del dott. phil., \"il grande dottorato\". I titolari di un dottorato laurea non hanno il diritto di definirsi \"Dr.\". Attualmente la Danimarca distingue tra il dott. phil., dottorato adeguato e un titolo superiore rispetto al dottorato, mentre in Norvegia lo storicamente analogo dr. Philos \u00e8 ufficialmente considerato equivalente al nuovo dottorato di ricerca. Oggi, il dottorato di ricerca norvegese viene assegnato ai candidati che hanno completato un programma di dottorato supervisionato presso un'istituzione, mentre i candidati con un master che hanno condotto ricerche per conto proprio possono presentare il loro lavoro per una difesa del Dr. Philos. presso un'istituzione pertinente. I dottorandi devono completare una lezione di prova prima di poter difendere la loro tesi, mentre i candidati al Dr. Philos devono completare due lezioni di prova. \nIn Svezia, il dottorato in filosofia \u00e8 stato introdotto alla Facolt\u00e0 di filosofia dell'Universit\u00e0 di Uppsala nel 1863. In Svezia, il termine latino \u00e8 tradotto ufficialmente in svedese filosofie doktor e comunemente abbreviato fil. dr o FD. Il titolo rappresenta la tradizionale facolt\u00e0 di filosofia e comprende materie dalla biologia, fisica e chimica, alle lingue, alla storia e alle scienze sociali, essendo il massimo grado in queste discipline. La Svezia attualmente ha due tipi di laurea a livello di ricerca, il Licentiate degree, che \u00e8 paragonabile alla laurea danese precedentemente nota come Licentiate degree e ora come dottorato di ricerca, e il dottorato superiore in filosofia, Filosofie Doktor. Alcune universit\u00e0 svedesi usano anche il termine teknologie doktor per dottorati assegnati da istituti di tecnologia (per dottorati in ingegneria o materie legate alle scienze naturali come scienza dei materiali, biologia molecolare, informatica, ecc.). Il termine svedese fil. dr viene spesso utilizzato anche come traduzione di gradi corrispondenti da ad es. Danimarca e Norvegia.\nSpagna.\nIn Spagna il \"Doctorado\" \u00e8 uno dei titoli accademici che possono rilasciare le istituzioni universitarie. Colui che termina gli studi di \"\"doctorado\", ai quali si accede avendo previamente ottenuto i titoli di \"Grado\" e \"Master\", riceve il titolo di \"doctor\" o \"doctora\"\". Normalmente la durata del percorso formativo \u00e8 di tre anni, ma pu\u00f2 differire a seconda dei singoli casi e arrivare a 5 anni. \nLo studente deve scrivere la sua tesi e se viene approvata dal suo \"direttore/i di tesi\", viene presentata a un gruppo di 5 illustri studiosi. A ogni dottore che partecipa alle presentazioni pubbliche \u00e8 concesso di fare domande sul suo progetto di ricerca. Se viene approvato, il candidato ricever\u00e0 il dottorato. Sono possibili 4 tipi di voto: non soddisfacente, approvato, soddisfacente, ed eccellente. La denominazione \"Summa Cum laude\" pu\u00f2 essere aggiunta al voto eccellente se tutti i membri della commissione sono d'accordo.\nComunque, come in Italia, la fine del percorso dottorale \u00e8 segnata dalla discussione (\"\"defensa\") di una \"tesis doctoral\"\" redatta sotto il coordinamento del proprio tutor.\nI dottorati sono regolati dal Decreto Reale 99/2011 e dall'anno accademico 2014/2015 sono necessari per candidarsi per l'insegnamento a lungo termine all'universit\u00e0.\nSvizzera.\nIn Svizzera il dottorato di ricerca (frequentemente denominato PhD in molti istituti universitari elvetici), in applicazione del modello del processo di Bologna, \u00e8 il terzo ciclo di studi universitari, al termine del quale si consegue il corrispondente grado accademico, che \u00e8 il pi\u00f9 elevato dell'intero sistema formativo. L'ottenimento di un dottorato conferisce legalmente il titolo di \"dottore\".\nStato della Citt\u00e0 del Vaticano.\nIl dottorato \u00e8 il grado accademico che si consegue al termine del terzo ciclo degli studi presso le facolt\u00e0, gli atenei e le universit\u00e0 ecclesiastiche di diritto pontificio, con l'eccezione di quelle che seguono l'ordinamento del paese in cui si trovano (ad esempio alcune universit\u00e0 ecclesiastiche pontificie in Brasile).\nIl ciclo di studi dura due o tre anni e vi si pu\u00f2 accedere dopo aver conseguito la licenza. \u00c8 da notare che le universit\u00e0 cattoliche non sono universit\u00e0 di diritto pontificio; ad esempio l'Universit\u00e0 Cattolica del Sacro Cuore \u00e8 un'universit\u00e0 privata non statale di diritto italiano, che rilascia dunque titoli secondo l'ordinamento italiano, sebbene sia riconosciuta dalla Santa sede.\nPubblicazione delle opere.\nFrancia e Regno Unito hanno due basi di conoscenza interdisciplinari, centralizzate, pubbliche, nazionali alle quali aderiscono una rete di atenei statali dei rispettivi Paesi. \nIl servizio web di \"theses.fr\" e di \"E-Theses Online Service\" richiedono ai neolaureati o agli istituti accademici di appartenenza la compilazione di una web form con l'upload delle opere in formato elettronico, delle quali vengono aggiornati i metadati e resi consultabili in modalit\u00e0 libera e aperta il record bibliografico, l'abstract, l'indice analitico e, in taluni casi, l'intera opera."}
{"id": "135484", "revid": "48884247", "url": "https://it.wikipedia.org/wiki?curid=135484", "title": "Gradi di libert\u00e0", "text": ""}
{"id": "135485", "revid": "49980", "url": "https://it.wikipedia.org/wiki?curid=135485", "title": "Sampietrini", "text": ""}
{"id": "135488", "revid": "1543377", "url": "https://it.wikipedia.org/wiki?curid=135488", "title": "Enti pubblici di ricerca", "text": "Gli enti pubblici di ricerca, in Italia, sono enti pubblici a rilevanza nazionale, con il compito di svolgere attivit\u00e0 di ricerca scientifica nei principali settori di sviluppo delle conoscenze e delle loro applicazioni in ambito tecnico-scientifico.\nStoria.\nGli enti di ricerca hanno origini diverse, legate in alcuni casi a iniziative personali, in altri a progetti politici. \nNel 1872 nasce la Stazione zoologica Anton Dohrn a Napoli da Anton Dohrn, zoologo tedesco, su un terreno ceduto gratuitamente dalle autorit\u00e0 comunali.\nNel 1916, in connessione con la prima guerra mondiale, viene istituito l'Istituto Vallauri (poi \u201cMariteleradar\u201d).\nNel 1920 viene fondato con sede a Milano l'Istituto Sperimentale di Meccanica Agraria (ISMA), che diventer\u00e0 poi il CRA, quindi il CREA.\nL'Istituto Italiano di Medicina Sociale (IIMS) nasce nel 1922, con sede a Roma.\nNel 1923 viene costituito il Consiglio Nazionale delle Ricerche (CNR).\nNel 1925 \u00e8 fondato l'Istituto nazionale di documentazione per l'innovazione e la ricerca educativa (INDIRE).\nIl 1926 \u00e8 l'anno di fondazione dell'Istituto centrale di statistica (ISTAT), poi Istituto nazionale di statistica. \nNel 1931 viene fondato l'Istituto Italiano di Studi Germanici. \nNel 1934 nasce l'Istituto Superiore di Sanit\u00e0 (ISS).\nNello stesso anno nasce l'Istituto elettrotecnico nazionale Galileo Ferraris (IEN).\nL'Istituto Nazionale di Alta Matematica (INDAM) nasce nel 1939 su iniziativa di Francesco Severi, a Roma.\nL'Istituto nazionale di fisica nucleare (INFN) nasce nel 1951.\nNel 1952 nasce il CNRN, poi CNEN dal 1960, quindi ENEA dal 1982.\nNel 1955 nasce l'Istituto Nazionale per lo Studio della Congiuntura (ISCO).\nNel 1961 viene fondato il Centro Studi E Laboratori (CSEL), rinominato definitivamente Centro Studi E Laboratori Telecomunicazioni (CSELT) nel 1964. \nNel 1964 viene fondata l'Agenzia Spaziale Italiana (ASI).\nLa legge n. 70 del 1975.\nCon la legge n. 70 del 1975, primo \"testo unico\" sul Pubblico impiego, si definiscono gli enti pubblici di ricerca (\"enti scientifici di ricerca e sperimentazione\"). Nella tabella allegata, nella categoria VI, sono elencati 11 enti:\nNegli anni successivi altri enti si aggiungono all'elenco:\nIl DPR n. 68 del 5 marzo 1986.\nIl DPR n. 68 del 5 marzo 1986, definendo i comparti di contrattazione del pubblico impiego, elenca ulteriori enti pubblici di ricerca. L'articolo 7 del decreto infatti elenca tutti quelli presenti nella tabella allegata alla legge n. 70 del 1975, pi\u00f9 i seguenti enti:\nLa legge n. 168 del 1989.\nLa legge n. 168 del 9 maggio 1989 istituisce il MIUR e con esso disciplina l'autonomia degli enti di ricerca vigilati dal ministero. Gli enti citati sono il CNR, l'INFN, gli osservatori astronomici, astrofisici e vesuviani, gli \"enti e le istituzioni pubbliche nazionali di ricerca a carattere non strumentale\".\nCon la legge n. 399 del 30 novembre 1989, viene effettuato il riordino dell'OGS (Osservatorio geofisico sperimentale di Trieste), che viene quindi inserito tra gli enti di ricerca a carattere non strumentale previsti dalla legge n. 168 del 1989.\nIl DPR del 5 agosto del 1991.\nCon apposito DPR, vengono aggiunti alla lista degli enti di ricerca \"non strumentali\" lo IEN \"Galileo Ferraris\", l'Istituto Nazionale di Geofisica (ING), l'Istituto Nazionale di Ottica, la Stazione Zoologica Anton Dohrn, l'Istituto Papirologico \"G. Vitelli\".\nL'INDAM, con la legge di riordino n. 153 del 1992, viene \"spostato\" tra gli enti di ricerca a carattere non strumentale.\nNegli anni '90 si aggiungono al comparto di contrattazione degli \"enti pubblici di ricerca\" altri istituti:\nNel 1996 nasce l'INAF, Istituto Nazionale di Astrofisica.\nNel 1998, dalla soppressione di ISCO e ISPE, nasce l'ISAE. \nLa legge n. 62 del 15 marzo del 1999 norma il riordino del Centro Fermi, che quindi entra a far parte degli enti di ricerca sotto il MIUR. \nNel 1999, dalla fusione dell'ING con Osservatorio Vesuviano, IIV, IGF e IRRS nasce l'INGV, Istituto nazionale di geofisica e vulcanologia, attraverso il D. Lsg. n. 381 del 1999, posto sotto il controllo del MIUR. \nSempre nel 1999 l'INO si trasforma in INOA e l'INN si trasforma in INRAN.\nLe stazioni sperimentali passano al comparto degli Enti Pubblici Economici nel 1999, e l'ANPA confluisce nell'APAT.\nSempre nel 1999 nasce l'Istituto nazionale di oceanografia e di geofisica sperimentale (OGS) di Trieste.\nGli istituti di ricerca e sperimentazione agraria confluiscono nel CRA, in attuazione del D.lgs. n. 454 del 1999.\nL'Accordo quadro del 2002.\nCon l'accordo quadro del 2002 sui comparti entrano ufficialmente nel comparto enti nella ricerca:\nIl 4 giugno del 2003 escono alcuni decreti legislativi di riordino di enti di ricerca: il D.Lgs. 127/2003 per il CNR, il D.Lgs. 128/2003 per l'ASI e il D.Lgs. 138/2003 per l'INAF.\nNel 2003 il CISAM passa al comparto dei Ministeri e l'INFM confluisce nel CNR. L'Istituto Papirologico entra invece nell'alveo dell'universit\u00e0 di Firenze, uscendo cos\u00ec dal comparto \"ricerca\".\nLo IEN e l'Istituto di metrologia \"Gustavo Colonnetti\" confluiscono nell'Istituto nazionale di ricerca metrologica (INRIM) nel 2006, in attuazione del D. Lgs. del 21 gennaio 2004, n. 38\nL'INVSI (gi\u00e0 CEDE) si trasforma in INVALSI nel 2006, in seguito al D. Lgs. n. 286 del 2004. \nSempre nel 2006 l'IMONT confluisce nell'EIM.\nL'accordo quadro del 2007.\nCon l'accordo quadro del 2007 sui comparti si aggiungono nuovi enti, in parte risultato degli accorpamenti degli anni precedenti. Si specifica infatti all'articolo 6, che - oltre agli enti gi\u00e0 elencati nella legge 70 del 1975 - il nuovo contratto nazionale della ricerca si applicher\u00e0 ai lavoratori dei seguenti enti:\nIstituto superiore di sanit\u00e0 (ISS), Istituto superiore per la prevenzione e la sicurezza del lavoro (ISPESL), Istituto italiano di medicina sociale (IIMS), Istituto nazionale di statistica (ISTAT), Consiglio per la ricerca e la sperimentazione in agricoltura (CRA), Istituto per le telecomunicazioni e l\u2019elettronica \u00abGiancarlo Vallauri\u00bb (MARITELERADAR) di Livorno (fino alla data di costituzione del Centro di supporto e sperimentazione navale-CSSN), Consorzio per l\u2019area di ricerca scientifica e tecnologica di Trieste (AREA Science Park), Istituto nazionale di astrofisica (INAF), Agenzia per la protezione dell\u2019ambiente e per i servizi tecnici (APAT), Ente italiano montagna (EIM), Istituto nazionale della montagna (IMONT) fino al momento della sua soppressione e inclusione nell'EIM, Istituto di studi ed analisi economica (ISAE); Istituto nazionale di oceanografia e geofisica sperimentale (OGS), Istituto nazionale di geofisica e vulcanologia (INGV), Centro per la formazione in economia e politica dello sviluppo rurale, Istituto nazionale di ricerca metrologica (INRIM), Museo storico della fisica e centro di studi e ricerche \u00abEnrico Fermi\u00bb, Ente per le nuove tecnologie, l\u2019energia e l\u2019ambiente (ENEA), Istituto nazionale per la valutazione del sistema educativo di istruzione e formazione (INVALSI), Agenzia nazionale per lo sviluppo dell\u2019autonomia scolastica (ANSAS), Istituto nazionale di documentazione per l\u2019innovazione e la ricerca educativa (INDIRE) cui l\u2019Agenzia subentra, sino alla data della sua soppressione.\nEntrano quindi nel comparto con l'accordo del 2007 i seguenti enti:\nNel 2006 entra nel comparto anche l'Istituto Italiano di Studi Germanici (IISG).\nL'INDIRE diventa ANSAS nel 2007, ma poi torna INDIRE nel 2012.\nNel 2008 APAT, ICRAM e INFS confluiscono nel nuovo ente ISPRA. Sempre nel 2008 l'Istituto Italiano di Medicina Sociale confluisce nell'Istituto per gli Affari Sociali (IAS).\nNel 2009 viene costituito il consorzio LaMMA, che opera per conto della Regione Toscana.\nNel 2010 l'ISAE \u00e8 soppresso e confluisce in parte nell'ISTAT, l'ISPESL soppresso confluisce nell'INAIL, l'INSEAN e l'INOA confluiscono nel CNR, lo IAS \u00e8 accorpato all'ISFOL, l'EIM viene soppresso e il personale assegnato alla presidenza del consiglio.\nNel 2011 il Centro di formazione in economia e politica dello sviluppo rurale si trasforma in associazione \u201cCentro Portici\u201d.\nNel 2012 l'INRAN soppresso \u00e8 accorpato al CRA.\nDalla fusione di CRA e INEA nel 2015 nasce il CREA.\nL'accordo quadro del 2016.\nNell'aprile 2016 viene firmato un nuovo accordo quadro sui comparti. Nel comparto \"Istruzione e ricerca\" sono elencati i seguenti enti:\nIl Decreto Legislativo n. 218/2016.\nIn attuazione della legge 124/2015 (La \"legge Madia\" di riforma della Pubblica amministrazione), e in particolare dell'articolo 13, viene pubblicato il 25 novembre del 2016 il Decreto Legislativo n. 218, intitolato \"Semplificazione delle attivit\u00e0 degli enti pubblici di ricerca ai sensi dell'articolo 13 della legge 7 agosto 2015, n. 124\" .\nIl decreto accomuna tutti gli enti di ricerca per la prima volta in una legge dopo il 1975 e ridefinisce quindi all'articolo 1 l'elenco degli istituti:\nAll'articolo 19 dello stesso Decreto Legislativo si precisa poi che le norme contenute si applicano anche al personale di ricerca confluito nell'ANPAL (dall'ISFOL) e nell'INAIL (dall'ISPESL).\nDescrizione.\nGli enti di ricerca fanno parte della pubblica amministrazione italiana; insieme compongono il comparto contrattuale chiamato \"Ricerca\", cui \u00e8 soggetta la disciplina del rapporto di lavoro del personale impiegato presso tali enti. Nel 2016 \u00e8 stato firmato un accordo sindacale che ridefinisce i comparti di contrattazione. Gli enti di ricerca sono stati collocati nel nuovo comparto \"Istruzione e Ricerca\" insieme a Scuola, Universit\u00e0 e Alta formazione artistica e musicale. Formano una sottosezione contrattuale specifica. Ogni ente ha una sua \"mission\" ovvero un obiettivo di ricerca.\nOltre agli enti di ricerca inseriti nell'elenco del comparto di contrattazione, esistono altri enti pubblici che svolgono attivit\u00e0 di ricerca autonomamente, non facendo parte del comparto.\nMolti enti di ricerca sono vigilati dal MIUR, il Ministero dell'Istruzione, dell'Universit\u00e0 e della Ricerca e nella sostanza svolgono attivit\u00e0 di ricerca scientifica pubblica specialistica e settoriale, non effettuata dalle universit\u00e0 in Italia.\nAltri enti di ricerca sono vigilati da altri ministeri e svolgono funzioni strumentali, oltre che di ricerca pura.\nCon il Decreto Legislativo 218 del 2016, si opera una \"semplificazione\" e riunificazione degli enti pubblici di ricerca, che rimangono vigilati dai rispettivi ministeri, ma dovranno attenersi a regole uniche sul reclutamento, e adattare gli statuti e i regolamenti alla Carta Europea dei ricercatori.\nEnti vigilati dal MIUR.\nAttualmente in Italia operano i seguenti enti pubblici di ricerca vigilati dal MIUR:"}
{"id": "135492", "revid": "9498", "url": "https://it.wikipedia.org/wiki?curid=135492", "title": "Appendice virgiliana", "text": ""}
{"id": "135494", "revid": "547992", "url": "https://it.wikipedia.org/wiki?curid=135494", "title": "Vincenzo Scifo", "text": "Biografia.\n\u00c8 nato in una famiglia di minatori italiani originari di Aragona, nella provincia agrigentina, emigrati in Belgio nel 1952. Iscritto a ragioneria, ha interrotto gli studi un anno prima del conseguimento del diploma per dedicarsi interamente al calcio.\nCaratteristiche tecniche.\nDotato di un buon tiro e di un'eccellente visione di gioco, eccedeva spesso nel possesso del pallone e risultava carente in fase di interdizione. Agli inizi della carriera veniva paragonato a Gianni Rivera, mentre Michel Platini, in un'intervista concessa alla \"Gazzetta dello Sport\", lo defin\u00ec come il suo unico vero \"erede\" per caratteristiche tecniche, tra tutti i calciatori europei della sua epoca.\nCarriera.\nGiocatore.\nClub.\nCresciuto nelle giovanili del R.A.A. Louvi\u00e9roise, pass\u00f2 quindi all', dove fece il suo debutto in prima squadra nel 1983, all'et\u00e0 di diciassette anni. Trasferitosi all' nel 1987 per 7,5 miliardi di lire, dopo un'annata deludente sul piano del rendimento, venne ceduto al a fine stagione.\nNel 1989 gioc\u00f2 per l', e da l\u00ec di nuovo in Italia al nel 1991 (pagato 8,7 miliardi di lire), in due stagioni nelle quali raggiunse la finale di Coppa UEFA (persa contro l') nel 1991-1992 e vinse la Coppa Italia l'anno seguente (contro la ). Da qui and\u00f2 poi al nel 1993 e all'Anderlecht nel 1997, terminando la carriera nello Charleroi nel 2001, dopo aver scoperto di soffrire di artrite cronica.\nNazionale.\nNonostante Enzo Bearzot avesse tentato di farlo giocare per l', nazionale delle sue origini, opt\u00f2 per rappresentare il , con cui esord\u00ec nel giugno 1984, contro la .\nPartecip\u00f2 ai Mondiali del 1986, 1990, 1994 e 1998, giocando 16 partite. Totalizz\u00f2 84 presenze internazionali, segnando 18 gol.\nLa rete che realizz\u00f2 il 17 giugno 1990 a Verona nella fase a gironi del Mondiale del 1990 disputatosi in Italia, contro l'Uruguay, e che valse il 2-0 per il Belgio, entr\u00f2 nella \"top ten\" nella classifica del gol del secolo, ricevendo quasi 3.000 voti: un tiro rasoterra angolato da 35 metri.\nAllenatore.\nIntraprese quindi la carriera di allenatore, iniziando dallo Charleroi, nella stagione 2001-2002. Si dimise nel giugno 2002.\nDopo aver allenato una squadra della seconda divisione belga, lo A.F.C. Tubize, ed aver avuto un ruolo manageriale nel Bruges, alla fine del 2007 ha firmato un contratto per allenare il nella massima serie belga. Nel febbraio 2012 ha ricevuto l'incarico di guidare la squadra del Mons.\nDopo aver guidato il Belgio Under-21 nel 2015-2016, \u00e8 tornato ad allenare nell\u2019estate del 2021, venendo chiamato dal , retrocesso in seconda divisione belga."}
{"id": "135497", "revid": "1543377", "url": "https://it.wikipedia.org/wiki?curid=135497", "title": "Gothic metal", "text": "Il gothic metal o goth metal \u00e8 un genere di musica che combina l'aggressivit\u00e0 dell'heavy metal con le sonorit\u00e0 oscure e malinconiche del gothic rock. Il genere \u00e8 spesso caratterizzato dall'alternanza di eteree voci femminili soprano, talvolta di impostazione lirica, e voci maschili, pi\u00f9 aggressive e spesso urlate.\nI testi sono generalmente poetici e malinconici, spesso influenzati dalla letteratura gotica o da esperienze personali.\nInfluenze e origini.\nCi sono differenti correnti di pensiero riguardo all'origine del genere e alle sue influenze. Secondo alcune enciclopedie musicali, nonostante le prime volte il termine \"gothic\" fu utilizzato per indicare canzoni di band caratterizzate da suoni in tonalit\u00e0 minore e vagamente medioevali, in realt\u00e0 l'attuale gothic metal ha come fondamento non i riff di chitarra, ma principalmente l'abbondante uso di tastiere capace di creare atmosfere eteree, oltre alla base \"spettrale\" della musica. Caratteristica che fu influenzata inizialmente dalla scena death rock intorno Los Angeles. \nSecondo altri critici musicali invece il genere \u00e8 stato influenzato principalmente dal \"riffing\" della corrente doom-death metal e black metal con band come Paradise Lost, Anathema e Tiamat. Un altro genere che in qualche modo ha influenzato un certo tipo di gothic metal \u00e8 quello proposto dai Type O Negative che nel loro esordio discografico proposero mix tra il doom metal di scuola sabbathiana, thrash metal e punk rock vecchia scuola.\nI norvegesi Theatre of Tragedy sono stati tra i primi a mantenere una voce femminile eterea in maniera costante contrapposta a quella maschile. Un contrasto sonoro successivamente divenuto uno degli elementi fondamentali del genere.\nVerso la met\u00e0 degli anni novanta, Moonspell, Theatres des Vampires, Rotting Christ e Cradle of Filth furono le prime band a donare una connotazione \"gotica\" al black metal. Verso la seconda met\u00e0 del decennio, inizi\u00f2 ad emergere una tendenza sinfonica del gothic metal da parte di band come Tristania e Within Temptation.\nNel ventunesimo secolo, il gothic metal ha visto una sempre pi\u00f9 crescente popolarit\u00e0 in Europa, in particolare in Finlandia, dove gruppi come Sentenced, Entwine, HIM, Lullacry, ecc., hanno realizzato canzoni e album che hanno riscosso un notevole successo.\nEtimologia.\nIl termine \"gothic\" apparve per la prima volta nell'universo della musica heavy metal con l'uscita dell'album dei Paradise Lost\", Gothic\", nel 1991. Da l\u00ec, si apr\u00ec una grande spaccatura fra gli stessi amanti dell'heavy metal: alcuni rifiutarono l'etichetta, altri l'accettarono. Diversi musicisti hanno contestato l'applicazione dell'etichetta gothic al proprio stile musicale, e tra questi vi sono Rozz Williams dei Christian Death e Andrew Eldritch dei The Sisters of Mercy. Nell'universo del gothic metal stesso, membri di gruppi come After Forever, HIM e Nightwish allo stesso modo non hanno preso in considerazione l'etichetta gothic per descrivere la propria musica.\nCaratteristiche tecniche.\nLa musica.\nLa musica di questo genere \u00e8 generalmente caratterizzata dalla presenza di atmosfere oscure, definite ricorrendo al termine inglese \"dark\" (appunto oscuro, buio). Tale aggettivo \u00e8 il pi\u00f9 utilizzato per descrivere la musica gotica in un contesto pi\u00f9 generale anche se, si pu\u00f2 ricorrere ad altri aggettivi quali \"profonda\", \"deprimente\", \"romantica\", \"passionale\" o \"intensa\". Il gothic metal \u00e8 stato spesso descritto come \"un connubio tra l'oscurit\u00e0 e la malinconia del gothic rock e l'heavy metal\". AllMusic definisce il genere come un'unione tra \"le atmosfere dure e agghiaccianti del gothic rock e le chitarre potenti e aggressive dell'heavy metal\"; ulteriori note confermano che \"il vero goth metal ha sempre una diretta influenza da parte del gothic rock - per cui la presenza di synth eterei e sonorit\u00e0 spaventose \u00e8 fondamentale come i riff di chitarra, se non di pi\u00f9\".\nIl gothic metal \u00e8 un genere piuttosto variegato dal momento che vi sono numerose band che intraprendono differenti scelte stilistiche e approcci musicali, spaziando da sonorit\u00e0 pi\u00f9 lente e decadenti ad altrettante pi\u00f9 possenti ed orchestrali. La componente doom metal delle prime band gothic come Anathema, Paradise Lost e My Dying Bride ha influito molto su band come Artrosis, Ava Inferi e Draconian. L'approccio black metal dei Cradle of Filth, dei Theatres des Vampires e dei primi Moonspell ha lasciato una grande eredit\u00e0 a band come Graveworm, Drastique e Samsas Traum mentre la tendenza pi\u00f9 symphonic metal di Tristania e Within Temptation si pu\u00f2 riscontrare in band come i primi Epica, Sirenia e i primi lavori degli After Forever. Vi sono anche altre tendenze stilistiche che si avvicinano ad altri generi quali il death metal dei Trail of Tears, il folk metal dei Midnattsol, l'Industrial metal di Deathstars e Gothminister, il progressive metal di Noturna e Adagio, e l'alternative metal di Katatonia e Lacuna Coil.\nLa voce.\nVi \u00e8 un'ampia gamma di stili canori adottati dalle diverse band di questo genere. Le voci maschili generalmente spaziano dalle voci gutturali, a quelle pi\u00f9 aspre di Dani Filth e Morten Veland passando per il timbro da Basso di \u00d8sten Berg\u00f8y o quello baritonale di Peter Steele. Anche per le cantanti femminili, si spazia fra pi\u00f9 stili di canto: dalle voci in scream o in growl dei Cadaveria, a quelle operistiche di Tanja Lainio (Lullacry), o al soprano di Vibeke Stene (Tristania). In questo genere, infatti, vi \u00e8 un considerevole presenza di voci femminili rispetto ad altri sottogeneri dell'heavy metal, anche se, tuttavia, il cantato femminile non \u00e8 necessariamente sinonimo di gothic metal. Liv Kristine dei Theatre of Tragedy e dei Leaves' Eyes ci fa notare che l'etichetta \"gothic\" \u00e8 spesso fraintesa e afferma che \"non tutte le band dotate di una cantante sono gothic metal\".\nQuesta musica \u00e8 inoltre uno tra i generi dell'heavy metal pi\u00f9 seguiti dal pubblico femminile.\nI testi.\nLe tematiche del gothic metal sono note per i loro celebri toni \"epici e melodrammatici\". Per i tre pionieri britannici del genere, i testi sofferenti e deprimenti riflettono il loro legame con il doom metal. La musica dei My Dying Bride - stando alle dichiarazioni dei critici - \"gronda di tradimento e dolore\", ed \u00e8 caratterizzata da un \"ingannevole fascino lirico ricco di trasgressioni di vario genere\".\nTesti che si concentrano sul suicidio e il significato della vita possono essere ritrovati in band come gli Anathema e i Paradise Lost.\nIl romanzo gotico, \u00e8 un genere letterario che unisce l'horror e il romanticismo, ed \u00e8 sempre stato fonte di ispirazione per band come Cadaveria, Cradle of Filth, Moonspell, Theatres des Vampires e Xandria. Il giornalista e critico di Allmusic, Eduardo Rivadavia, sostiene che il dramma e la tristezza siano gli elementi chiave di questo genere. I My Dying Bride sono una band che ha trattato tematiche come \"morte, miseria, amori perduti e romanticismo\" sotto diverse interpretazioni. Il tema ricorrente dell'amore perduto \u00e8 stato pi\u00f9 volte affrontato da diversi artisti come i Theatre of Tragedy e i Leaves' Eyes.\nTesti basati su racconti ed esperienze di vita personali sono un'altra componente fondamentale per molte band gothic metal come gli Anathema, gli Elis, i Tiamat, i Midnattsol e i The Old Dead Tree. I Graveworm hanno lentamente abbandonato i loro testi incentrati sulla narrazione fantasy preferendo a questi altri incentrati su temi nettamente pi\u00f9 astratti, legati a esperienze di vita personali, pensieri e riflessioni, ritenendoli pi\u00f9 adatti per la loro musica. I testi degli italiani Lacuna Coil non contengono \"elementi fantasy o surreali\", come \u00e8 invece consuetudine per il gothic; stando alle dichiarazioni della cantante Cristina Scabbia, questa preferisce piuttosto \"che la gente percepisca la loro musica come una fonte di riflessione\". Similmente, i Lullacry compongono testi incentrati su questioni di \"amore, odio, passione e dolore\" in modo che gli ascoltatori \"possano comprendere e percepire le emozioni trasmesse da una canzone\".\nStoria del genere.\nOrigini e sviluppo.\nTra i progenitori di questa corrente vi sono gruppi come Paradise Lost, My Dying Bride e Anathema. Questi tre gruppi infatti sono i pionieri del death doom metal, un genere musicale che unisce death metal e doom metal, che ha anch'esso lasciato una forte influenza sul futuro sviluppo di questa correnti. Tutte queste band erano sotto contratto con la Peaceville Records agli inizi degli anni novanta e sono noti al pubblico come i \"Peaceville Three\" (i \"Tre della Peaceville (Records)\"). Questi artisti proponevano una forma di musica che univa in s\u00e9, da un lato l'abrasivit\u00e0 del death metal, e dall'altro, i paesaggi sonori spogli, duri e oscuri tipici di band gothic rock e post-punk come i Dead Can Dance\".\nI Paradise Lost nacquero verso la fine degli ottanta. Il loro debutto \"Lost Paradise\" usc\u00ec nel 1990 e ridefin\u00ec i connotati del doom/death esplorando nuove atmosfere e sonorit\u00e0. Col successivo album \"Gothic\" proposero, rispetto al precedente, un sound pi\u00f9 elaborato e maggiormente incentrato su atmosfere oscure, facendo impiego di tastiere, chitarre da basse accordature, e voce femminile nella canzone d'apertura \"gothic\", il tutto al solo scopo di dover trasmettere emozioni oscure. \"Gothic\" ebbe un notevole successo commerciale in Europa. Nel 1992, il loro terzo album, \"Shades of God\" port\u00f2 avanti il cammino intrapreso dal precedente \"Gothic\" mentre, nel 1993, il successivo \"Icon\" rappresent\u00f2 un \"punto di svolta\" per la band, che inizi\u00f2 a sperimentare in tre canzoni anche l'impiego di sporadici synths orchestrali, timpani, pianoforti e voce femminile.\nCon l'album \"Draconian Times\" invece, l'evoluzione musicale dei Paradise Lost arriva infine ad una fusione tra gothic rock ed heavy metal. Stando alle dichiarazioni di alcuni critici, la band aveva creato \"un sound vicino ai Metallica dell'era di Black Album suonato da una band con l'amore per i Sister of Mercy\".\nDa Halifax, sempre nell'Inghilterra settentrionale, emersero verso gli inizi degli anni novanta i My Dying Bride. Gi\u00e0 nel 1991, con l'EP \"Symphonaire Infernus Et Spera Empyrium\" avevano suscitato un considerevole interesse tra il pubblico heavy metal, e il loro debutto \"As The Flower Withers\", uscito nello stesso anno, venne acclamato dalla critica musicale e successivamente considerato come uno degli album pi\u00f9 importanti del doom death metal. In quest'album - \"innovativo\", secondo la critica - il gruppo introdusse un \"maggiore elemento di romanticismo dark all'interno della loro musica doom metal\".\nIl loro album del 1995 \"The Angel and the Dark River\" segna un sostanziale cambiamento nello stile vocale adoperato dallo stesso cantante della band, che decise di abbandonare il growl, preferendo a questo un cantato nettamente pi\u00f9 pulito. Il resto del gruppo decise di lasciarsi alle spalle quell'attitudine death metal che li aveva caratterizzati in passato, incorporando anche un impiego di tastiere e degli archi. Nonostante intrapresero questa strada sperimentale, nella loro musica rimase, tuttavia, quella caratteristica vena triste e malinconica.\nNati anch'essi nella medesima decade, i liverpooliani Anathema pubblicarono l'EP \"The Crestfallen EP\" nel 1992, e successivamente, nel 1993, il loro debutto, \"Serenades\", dove in ambedue i lavori si riscontra un sound profondamente death metal, che, invece di concentrarsi su velocit\u00e0 e potenza di suono, lavora soprattutto sulle emozioni e gli stacchi doom metal. Il 1995 fu l'anno dell'uscita dell'EP Pentecost III e della dipartita di Darren White: il chitarrista Vincent Cavanagh assunse il ruolo di cantante e il loro secondo album, \"The Silent Enigma\", venne pubblicato nello stesso anno, segnando una svolta per il gruppo, che assunse un nuovo sound ed emerse dai circoli underground gettandosi nel mainstream. Come avvenne per i My Dying Bride, anche gli Anathema si allontanarono dal loro background death metal spingendosi alla ricerca di nuove sonorit\u00e0 e sperimentando altrettante composizioni. La band continu\u00f2 le proprie sperimentazioni fino ad Eternity, che venne acclamato dalla critica per il complesso ed elaborato lavoro compositivo. Nonostante gli Anathema attraversarono anch'essi un profondo cambiamento stilistico, non abbandonarono il loro caratteristico timbro malinconico e sofferente.\nAlla luce di tutte queste influenze, ispirati dalla sperimentazione della voce femminile del secondo album dei Paradise Lost, \"Gothic\", gli olandesi The Gathering pubblicarono il loro debutto \"Always...\" nel 1992 in cui cantava Bart Smits, facendo impiego di una voce in growl in primo piano, con il supporto della voce femminile di Marike Groot. La musica del loro primo album, infatti, presentava le caratteristiche tipiche del sound goth di derivazione death-doom. Il loro secondo album, \"Almost a Dance\", usc\u00ec nell'anno successivo, con invece la presenza alla voce di Niels Duffhues. Il cantato di Duffhues, fortemente vicino alle estetiche punk rock e alternative, venne considerato da molti come qualcosa di poco inerente alla musica della band, cosa che successivamente riconobbe anche la band stessa. I Gathering decisero di abbandonare l'impiego di voci maschili, e scelsero Anneke van Giersbergen, come cantante principale del gruppo, a partire dal loro terzo album, \"Mandylion\", disco che vide la band allontanarsi completamente dalle sue ben note sonorit\u00e0 gothic doom.\nAltre correnti e successivi sviluppi.\nIn America del Nord, Peter Steele form\u00f2 Type O Negative verso gli inizi degli anni novanta dalle ceneri della band thrash metal Carnivore. Con il loro debutto \"Slow, Deep and Hard\" nel 1991, il complesso newyorchese intraprese la propria \"avventura melodrammatica in pieno stile gothic rock\", \"realizzando brani di lunga durata costruiti su riff semplici, voci urlanti, organi di chiese, passaggi vocali armonici, e strani rumori meccanici\". \"The Origin of the Feces\" segu\u00ec nel 1992, ma, il loro terzo album, \"Bloody Kisses\", nel 1993, divenne il loro album pi\u00f9 importante con una \"potente e scherzosa parodia delle convenzioni del goth rock\", e testi che \"sguazzano allegramente nei clich\u00e9 goth - sesso, morte, cristianesimo, vampiri...\". L'album vendette milioni di copie negli Stati Uniti, a tal punto che la band stessa divenne l'attrattiva principale della sottocultura goth che all'inizio mostr\u00f2 disinteresse per la band. Il distinguibile marchio di fabbrica della musica dei Type O Negative \u00e8 sempre stato l'impiego di chitarre in \"fuzz\" e dall'accordatura bassa ed un timbro vocale baritonale da parte di Peter Steele, un gesto particolarmente intimidatorio nonch\u00e9 azzardato dallo stesso, in chiave fortemente machista, ma in maniera del tutto sarcastica ed ironica, il cui fine \u00e8 solo quello di provocare e, per cos\u00ec dire, \"annientare\" l'archetipo androgino ed effeminato della sottocultura goth. Da allora, i Type O Negative furono riconosciuti come i pionieri del genere. In una recensione del loro album del 2007 (sennonch\u00e9 l'ultimo) \"Dead Again\", il critico di allmusic Greg Prato dichiar\u00f2 che \"prima dei Type O Negative, non esisteva nulla del gothic metal\".\nIl successo commerciale e il periodo di punta in Europa.\nI portoghesi Moonspell debuttarono nel 1994 con il loro EP \"Under the Moonspell\", secondo allmusic \"una delle pubblicazioni pi\u00f9 raffinate ed importanti per la scena black metal internazionale degli anni novanta\". La musica di questo lavoro si caratterizza per la presenza di atmosfere folk europee e medio-orientali, chiara influenza dei Dead Can Dance, realizzate tramite l'uso di una strumentazione di sessione basata su fiati, violini, timpani, gong e voci dal timbro Arabico ed orientale. Grazie alla pubblicazione di questo EP, i Moonspell divennero i \"capofila\" della scena metal portoghese e si ritrovarono l'opportunit\u00e0 di poter incidere con la celebre casa discografica tedesca della Century Media Records\". Proprio grazie al contratto con questa etichetta pubblicarono il loro debutto, \"Wolfheart\", nel 1995, considerato un vero e proprio caposaldo per il genere. Anche qui, come consudetine per il gothic, abbondano testi sinistri, chitarre melanconiche, tastiere atmosferiche e cori \"demoniaci\". Mentre la musica dei Moonspell si \u00e8 in seguito presentata come un connubio tra darkwawe, goth rock e metal, il background musicale dei Moonspell, tuttavia, rimaneva fondamentalmente black metal, influenzato da gruppi come Celtic Frost e Bathory. Il loro album successivo, \"Irreligious\", uscito nel 1996, era nettamente ispirato ai Type O Negative, una delle band a cui sarebbero stati di supporto nei tour a venire. Altre influenze che i Moonspell hanno riconosciuto di aver avuto nella loro musica sono band goth rock come i Mission U.K., i Sisters of Mercy e i Fields of the Nephilim. Dall'uscita di \"Butterfly Effect\" nel 1999, i Moonspell vennero considerati, anch'essi, come una delle band pi\u00f9 importanti della scena gothic metal europea.\nLa musica degli inglesi Cradle of Filth, sin dall'uscita del loro debutto nel 1994, \"The Principle of Evil Made Flesh\", \u00e8 tuttora vista come un connubio tra la rabbia e l'aggressivit\u00e0 del black metal e l'immaginario lirico e l'attitudine del gothic rock. Mentre altre band \"hanno cercato di incorporare toni \"gotici\" nella propria musica\", i Cradle of Filth hanno invece \"dato una connotazione gotica al metal estremo, e non il contrario\". La loro palese influenza goth \u00e8 infatti dettata da una musica in cui prevalgono per la maggiore lunghi intro e intramezzi di tastiere, voci d'opera femminili e un Dani Filth dall'attitudine dark-romantica. All'interno del loro stile musicale si pu\u00f2 ritrovare una forte influenza da parte dei Sisters of Mercy nelle parti vocali melodiche. L'album ricevette critiche di vario tipo, sebbene lo stesso li consacr\u00f2 come una delle band di punta del genere, e, soprattutto, del black metal. Ci\u00f2 risult\u00f2 controverso, essendo il black un genere fortemente underground e del tutto antagonista alla concezione commerciale dell'industria musicale. La band sub\u00ec numerosi e considerevoli cambiamenti di formazione e alcuni componenti che avevano lasciato la band confluirono nel supergruppo gothic metal dei The Blood Divine insieme all'ex cantante degli Anathema, Darren White.\nLo stilema del \"Beauty and the Beast\".\nIl termine \"beauty and the beast\" \u00e8 stato coniato, ed usato, per fare riferimento a quell'estetica musicale e canora in cui si contrappongono voci femminili dal timbro angelico e siderale con aggressive voci maschili in growl sotto una base musicale caratterizzata da melodie di musica diatonica. Gi\u00e0 i Paradise Lost e i The Gathering avevano accennato all'utilizzo di questa tecnica musicale in alcuni dei loro primi lavori, ma furono proprio i Theatre of Tragedy che, oltre a trasformare quella caratteristica rendendola il fulcro vero e proprio della musica, diede anche l'input a band di questo tipo che successivamente rivoluzionarono anche l'aspetto armonico definendo meglio questa corrente musicale con melodie pi\u00f9 dolci e melodiche basata principalmente sulla scala diatonica. Gi\u00e0 con il loro omonimo debutto nel 1994, si inizi\u00f2 a parlare per la prima volta di questa particolare tendenza stilistica. Il loro secondo album, \"Velvet Darkness They Fear\", usc\u00ec nel 1995. Fu poi il terzo album dei Theatre of Tragedy, \"A\u00e9gis\", nel 1998, che vide la band avventurarsi \"in nuovi territori musicali\". Il pianoforte venne sostituito dalla presenza di tastiere e allo stesso tempo Raymond Rohonyi decise di abbandonare la tecnica del growl in favore di una voce pi\u00f9 sottile e pulita. La musica dei lavori successivi si present\u00f2 pi\u00f9 pulita e dalle sonorit\u00e0 pi\u00f9 morbide, e proprio per questa \"fluidit\u00e0\" nelle composizioni che la band si guadagn\u00f2 numerosi acclami da parte della critica musicale europea.\nAltre band importanti per questa tendenza stilistica musicale continuarono ad emergere durante la decade dei '90: i Trail of Tears nacquero nel 1994 mentre i Tristania e The Sins of Thy Beloved debuttarono nel 1996. Tutti i tre gruppi norvegesi pubblicarono i loro album di debutto nel 1998. I Tristania decisero di allontanarsi da questa corrente, sviluppando un'altra tecnica basata sull'utilizzo di tre forme di canto diverse: il soprano di Vibeke Stene, il contro-tenore di \u00d8sten Berg\u00f8y, e la voce black metal di Morten Veland\". Il loro secondo album \"Beyond the Veil\" nel 1999 vede la presenza di dieci coristi e di passaggi strumentali di violini da parte di Pete Johansen dei The Sins Of Thy Beloved. Da allora la band si \u00e8 \"sollevata\" dalle convinzioni del gothic metal per il loro approccio sinfonico e \"lussureggiante\". Essi subirono infatti una grande perdita quando il cantante, il chitarrista e principale compositore della band, Veland, lasci\u00f2 il gruppo per formare i Sirenia. Tuttavia i Tristania continuarono a prosperare con le pubblicazioni successive e vennero in seguito visti come una delle band di spicco della scena gothic internazionale.\nPer oltre un decennio, questa tendenza stilistica a \"la bella e la bestia\" \u00e8 stata portata avanti da numerosi esponenti del genere in tutto il continente Europeo. I Cradle of Filth sono infatti noti per aver fatto uso di quest'elemento stilistico tramite la presenza della voci femminili di Liv Kristine e Sarah Jezebel Deva. Alcuni critici hanno, infatti, criticato l'ampio uso di questa tecnica musicale talmente diffusa al punto da essere divenuta uno dei clich\u00e9 della musica gothic metal.\nSymphonic gothic metal.\nI Tristania non furono l'unica band a portare la componente sinfonica all'interno della propria musica. Influenzati da Paradise Lost, Anathema e My Dying Bride, la formazione olandese dei Within Temptation nacque nel 1996. Il loro album di debutto \"Enter\" usc\u00ec nello stesso anno, seguito dall'EP \"The Dance\". Entrambi i lavori mostrano in tutto e per tutto l'utilizzo della tecnica vocale de \"la bella e la bestia\" grazie alle voci di Sharon den Adel e Robert Westerholt. Il loro secondo album di studio \"Mother Earth\" usc\u00ec nel 2000, e segna l'abbandono del cantato in growl in favore alla voce di den Adel. L'album ottenne un enorme successo commerciale grazie anche al singolo \"Ice Queen\" che scal\u00f2 le classifiche belghe e olandesi. Il loro terzo \"The Silent Force\" arriv\u00f2 nel 2004 e rispetto ai precedenti album, si presenta come un disco pi\u00f9 elaborato, con la presenza di un'orchestra e di un coro di 80 elementi. Il risultato fu un altro grande successo in tutta Europa e introdusse il genere ad un pubblico pi\u00f9 commerciale.\nIl marchio di fabbrica dei Within Temptation \u00e8 quello di combinare lente ballate doom con forte influenza power metal con una potente e consistente vena sinfonica. Il critico di About.com, Chad Bowar, descrive la loro musica come \"un perfetto bilanciamento tra la melodia e l'orecchiabilit\u00e0 di un rock pi\u00f9 commerciale, la complessit\u00e0 e la profondit\u00e0 della musica classica e il lato oscuro del gothic metal\".\nUn'altra band symphonic goth olandese sono gli After Forever. Il loro album di debutto \"Prison of Desire\" nel 2000 si \u00e8 subito presentato come un lavoro che si \u00e8 lanciato nel \"difficile\" compito di unire heavy metal e progressive rock con arrangiamenti orchestrali, evidenziando growl profondi e voci d'opera. Il secondo album \"Decipher\" usc\u00ec nel 2001, proponendo uno stile musicale, secondo il chitarrista Sander Gommans, sulla linea dei Within Temptation. I membri fondatori, ossia il chitarrista e cantante Mark Jansen lasciarono gli After Forever a pochi mesi di distanza dall'uscita dell'album. Jansen form\u00f2 gli Epica, un'altra band che nel proprio symphonic metal voleva includere delle sfumature gothic. Il loro album di debutto, \"The Phantom Agony\", usc\u00ec nel 2003 con una musica che rimarcava il caratteristico stile canoro alla \"bella e la bestia\", con i growls di Jansen e la voce da soprano di Simone Simons. La musica degli Epica \u00e8 stata descritta come una combinazione di sonorit\u00e0 e atmosfere tra loro differenti ma ben amalgamate. Come i Within Temptation e gli After Forever, anche gli Epica sono divenuti noti al pubblico per il caratteristico utilizzo di una strumentazione orchestrale. Il loro album del 2007 \"The Divine Conspiracy\" riscuot\u00e9 un notevole successo commerciale, anche grazie alle nuove e forti influenze death metal, che si andranno a rafforzare nel successivo Design Your Universe, tanto che Mark Jansen ha ammesso che molti li definiscono \"symphonic death metal\".\nSeguendo l'ispirazione di bands come Theatre of Tragedy e The 3rd and The Mortal sono da citare i finlandesi Nightwish band che nacque come gruppo ambient acustico ma che ebbero un'evoluzione musicale che li port\u00f2 a proporre una concezione di gothic metal orchestrale. Si resero famosi soprattutto grazie al singolo \"Wish I Had an Angel\". presente nel loro album \"Once\". Continuando infatti su questa scia musicale di symphonic gothic metal dai toni pomposi, ridondanti e quasi \"cinematografici\", arrivarono al culmine con \"Dark Passion Play\" nel 2007. Nel libro \"A Rough Guide to Heavy Metal\", infatti, Essi Berelian descrive i Nightwish sotto l'etichetta \"gothic film score metal\", ossia \"gothic metal da colonna sonora\". Anche gli svedesi Therion, noti al pubblico come gruppo symphonic metal, si lanciarono in territori pi\u00f9 gothic pubblicando nel 2007 \"Gothic Kabbalah\", disco che ricalcava fortemente gli elementi tipici di questo genere.\nIl successo commerciale.\nParadise Lost.\nCon l'uscita di \"One Second\" nel 1997, i Paradise Lost portarono il genere a livelli pi\u00f9 commerciali, come volevasi dimostrare gi\u00e0 con il precedente \"Draconian Times\". Eduardo Rivadavia, critico di AllMusic, descrive infatti l'uscita di questo album come una scissione totale dal sound degli esordi, al punto che questo venne addirittura paragonato a lavori di band synth rock come i Depeche Mode, essendosi la band completamente allontanata dalle loro celebri sonorit\u00e0 death/doom. Anche gli album successivi proseguirono le sperimentazioni rock elettroniche intraprese dal precedente. Il risultato fu infatti un sound accessibile ad un pubblico pi\u00f9 largo e commerciale. Nonostante le numerose vendite e il successo commerciale a cui la band and\u00f2 incontro, la band perse la fama di capisaldi del gothic metal, sia in patria che negli Stati Uniti.\nMoonspell e Within Temptation.\nNel corso della loro carriera, i Moonspell sono stati una band che ha subito un considerevole calo di ascoltatori per aver pi\u00f9 volte intrapreso strade differenti nei propri lavori. Stando alle dichiarazioni del cantante e leader dalla band, Fernando Ribiero, i fan degli esordi \"erano meno cinici e pi\u00f9 aperti\" rispetto a quelli del 2007. Ciononostante la band ha riscosso un notevole successo commerciale nel 2006 con \"Memorial\" raggiungendo la prima posizione nelle classifiche del proprio paese. Sono stati inoltre premiati come migliore artista/band portoghese agli MTV Europe Music Awards del 2006, allo stesso modo di quanto accadde per i Within Temptation nell'anno seguente con la nomina di miglior artista belga/olandese. I Within Temptation ricevettero perlopi\u00f9 nel 2007 ai World Music Awards la nomina di band olandese di maggior successo in termini di vendite.\nLacuna Coil.\nGli italiani Lacuna Coil sono divenuti anch'essi una delle band \"di punta\" del gothic metal. La band infatti impiega la voce femminile di Cristina Scabbia e quella maschile di Andrea Ferro, anche se non \u00e8 orientata sul celebre stereotipo gothic de \"la bella e la bestia\", dal momento che Ferro fa soprattutto uso di un cantato pulito. Nati a Milano nel 1994, pubblicarono nel 1996 un demo dal sound fortemente influenzato da band come Paradise Lost e Type O Negative. Con il loro omonimo debutto del 1998, la band divenne una delle pietre miliari della scena gothic italiana. Dopo il primo album la band sub\u00ec una scissione da cui nacquero i Cayne di Claudio Leo, tuttora in attivit\u00e0. Il seguente \"In a Reverie\" esord\u00ec nel 1999 con uno stile musicale non distante da band come The Gathering e Moonspell. Secondo le dichiarazioni di alcuni critici, la musica dei Lacuna Coil \u00e8 stata definita pi\u00f9 \"accessibile\" ad un pubblico pi\u00f9 vasto rispetto ai lavori di altri loro coetanei. Per l'uscita del loro terzo album, \"Comalies\", i Lacuna Coil firmarono con la Century Media Records, casa discografica che port\u00f2 la band ad alti livelli di successo commerciale, consentendo loro di divenire una delle band pi\u00f9 famose del proprio paese. Inoltre sono stati una delle prime, se non poche, band esponenti Europee del genere che hanno riscosso un importante successo negli Stati Uniti, con album da notevoli vendite. Il loro quarto lavoro, \"Karmacode\", ebbe ancor pi\u00f9 successo, raggiungendo la ventottesima posizione nella classifica degli album pi\u00f9 venduti, stilata da Billboard, e riscuotendo lo stesso successo non solo in America ma anche in Europa. Gli album \"Comalies\" e \"Karmacode\" vendettero quasi pi\u00f9 di un milione di copie in ambedue i continenti. Per questo furono gli \"headliner\" al festival americano dell'Ozzfest. L'album, \"Shallow Life\", si guadagn\u00f2 la sedicesima posizione nella classifica statunitense degli album pi\u00f9 venduti.\nIl successo degli Evanescence.\nNel 2003 gli Evanescence, provenienti dall'Arkansas, conquistarono negli Stati Uniti un maestoso successo commerciale con il loro album di debutto \"Fallen\". Il loro album si present\u00f2 subito come una commistione tra gothic rock e alternative metal e diversi critici li paragonarono a gruppi della scena nu metal come P.O.D. e Linkin Park. Altrettanti paragoni sono stati fatti tra gli Evanescence e gruppi gothic metal come i Within Temptation e i Lacuna Coil. Il critico di PopMatters Adrien Begrand paragon\u00f2 i Lacuna Coil alla band statunitense: fece notare il notevole divario musicale tra le due band, rivendicando in tutto e per tutto l'essenza heavy metal dei Lacuna Coil, sottolineando il loro seminale ed elaborato universo musicale che la band ha costruito album dopo album, a discapito degli Evanenscence che nonostante l'inaspettato successo planetario, per il critico, rimasero una band, tuttavia, di minor rilevanza e pi\u00f9 ancorata ad una musica adatta ad un grande pubblico che all'heavy metal. Anche Cammila Albertson, critica di Allmusic, fa una considerazione simile sulla band, descrivendola infatti come una band ancorata pi\u00f9 al pop che al metal. Mentre, anche Fernando Ribeiro dei Moonspell aveva pi\u00f9 volte asserito che gli Evanescence non sono una band metal, riviste e giornali come \"New York Times\", \"Rough Guides\", \"Rolling Stone\" e \"Blender\" li ascrivono pienamente alla corrente gothic metal. Adrian Jackson, ex bassista dei My Dying Bride sostenne che la band statunitense sta ripercorrendo le tracce dei My Dying Bride, ma solo seguendo una direzione pi\u00f9 commerciale. Gregor Mackintosh dei Paradise Lost, invece, evidenzi\u00f2 il gap tra la sua band e l'anima \"gothic\" Evanescence, affermando che questi ultimi hanno ricevuto un'influenza indiretta dalla loro musica per mezzo di altre band come i Lacuna Coil. Gli Evanescence sono tuttora a volte riconosciuti come una delle band fondamentali per aver portato ad un notevole successo commerciale ed aver aperto nuovi orizzonti al genere, o che perlomeno ha incorporato all'interno della propria musica marcate componenti gothic metal.\nHIM.\nUn'altra band che \u00e8 stata al centro sia di un successo commerciale che di critiche, sono gli HIM. Il complesso finlandese non ha solamente riscosso successo in patria ma in tutti i paesi del continente europeo, in particolare in Germania. Il loro debutto del 1997 \"Greatest Lovesongs, Vol. 666\" si present\u00f2 subito come una commistione tra heavy metal e gothic rock anni ottanta. Tuttavia gli HIM intrapresero una strada pi\u00f9 \"pop\" e melodica con il loro album \"Razorblade Romance\" nel 2000. La band stessa descrive il proprio stile musicale come Love Metal, che non \u00e8 altro che il nome del loro quarto album del 2003. Due anni dopo segu\u00ec \"Dark Light\", disco di successo negli Stati Uniti, che debutt\u00f2 alla diciottesima posizione tra la classifica degli album pi\u00f9 venduti; ancora meglio fu il seguente \"Venus Doom\" nel 2007, che raggiunse la dodicesima posizione.\nLa scena gothic finlandese.\nDal ventunesimo secolo, il Gothic metal ha iniziato a godere di numeri consensi da parte del pubblico mainstream in Finlandia. Oltre ai gi\u00e0 prima menzionati HIM, band come Charon, Entwine, For My Pain..., Lullacry, Poisonblack, Sentenced, The 69 Eyes e To/Die/For hanno visto la maggior parte dei propri lavori guadagnarsi considerevoli posizioni nelle classifiche finlandesi. Tra questi gruppi, i Sentenced nacquero nel 1989 e iniziarono la propria carriera seguendo uno stile vicino al melodic death e al blackened death metal. I For My Pain... nacquero invece come supergruppo composto da membri di illustri band della scena gothic finlandese come Nightwish, Embraze, Eternal Tears of Sorrow e Reflexion, oltre agli italiani Dreaming Light."}
{"id": "135498", "revid": "767487", "url": "https://it.wikipedia.org/wiki?curid=135498", "title": "49 Pales", "text": "49 Pales (in italiano 49 Pale) \u00e8 un grande e scuro asteroide della fascia principale.\nPales fu scoperto da Hermann Mayer Salomon Goldschmidt il 19 settembre 1857 all'Osservatorio astronomico di Parigi (Francia). Jean-Baptiste Elie de Beaumont, un geologo francese, lo battezz\u00f2 cos\u00ec in onore di Pale, la dea della religione romana protettrice della terra e dei pastori. 48 Doris e 49 Pales, scoperti lo stesso giorno, sono soprannominati \"Les Deux Jumelles\", le due gemelle.\nNel 1979 Edward F. Tedesco ha suggerito l'esistenza di una luna dell'asteroide in base ai dati ricavati dalla sua curva di luce."}
{"id": "135499", "revid": "466539", "url": "https://it.wikipedia.org/wiki?curid=135499", "title": "Franz Leh\u00e1r", "text": "Biografia.\nNato da Ferenc e da Christina Neubrandt (di madrelingua tedesca), \u00e8 conosciuto soprattutto come compositore di operette (\u00e8 sua, per esempio, la celebre romanza \"Tu che m'hai preso il cuor\", da \"Il paese del sorriso\", del 1929). Studi\u00f2 con il padre, direttore di banda militare, e dal 1882 al 1888 fu allievo del conservatorio di Praga, studiando violino e teoria musicale. Su consiglio di Dvo\u0159\u00e1k, si concentr\u00f2 sulla composizione.\nDopo aver conseguito il diploma, suon\u00f2 il violino presso l'orchestra sinfonica di Barmen-Elberfeld. Pi\u00f9 tardi si un\u00ec alla banda del padre, 50\u00ba fanteria, con il ruolo di assistente del capobanda. Nel 1890 divenne direttore della banda militare del 25\u00ba reggimento di fanteria a Losoncz. Nel 1894 lasci\u00f2 quest'ultimo per andare a Pola a dirigere la banda militare navale di quel porto.\nQui conobbe il poeta Felix Falzari, con il quale compose la sua prima opera, \"Kukuschka\", che ebbe discreto successo ma non tale da consentirgli di lasciare la direzione di una banda militare. A questa attivit\u00e0 affianc\u00f2 presto quella di autore di arrangiamenti per banda di noti brani classici e di canzoni popolari. Nel 1898 si trasfer\u00ec a Trieste a dirigere la locale banda navale militare e nel 1898 prese il posto del padre presso l'87\u00ba reggimento in Budapest.Trasferitosi a Vienna, ebbe l'occasione l'anno dopo di comporre un valzer per il gran ballo mascherato che l'estrosa e raffinata principessa di Metternich diede a corte. Il tema del ballo era \"Oro e argento\" e cos\u00ec fu chiamato il suo valzer che, divenuto subito famoso in tutto il mondo, lo port\u00f2 all'attenzione di editori musicali e dei gestori di teatri. Nel 1902 lasci\u00f2 l'esercito per la direzione del teatro di Vienna \"an der Wien\", posizione che abbandon\u00f2 presto per dedicarsi esclusivamente alla composizione.\nLa sua opera \"Wiener Frauen\", prodotta nel novembre del 1902, descrisse le vicissitudini di un maestro di musica dato per disperso dopo un suo viaggio marittimo. Da quel momento in poi visse a Vienna, dedicando tutto il suo tempo alla composizione. Due anni dopo realizz\u00f2 \"Il matrimonio per scherzo\", rappresentato in Italia da Gea della Garisenda su libretto di Renato Simoni.\nIl suo pi\u00f9 grande successo fu \"Die lustige Witwe\" (\"La vedova allegra\"), messa in scena per la prima volta al \"Theater an der Wien\" il 30 dicembre del 1905, e in Italia due anni dopo al teatro Dal Verme di Milano. Il successo di quest'operetta, imperniata sulle vicende del conte Danilo e dell'ereditiera Anna, gli procur\u00f2 nell'immediato un grosso guadagno che tuttavia egli perse a causa di azzardate operazioni finanziarie alla Borsa di Vienna. Reso prudente da questa brutta esperienza, ritorn\u00f2 all'agiatezza grazie alle successive operette, divenendo presto una delle persone pi\u00f9 facoltose della capitale austriaca e fond\u00f2 anche una sua casa musicale.\nNel 1929 lo stesso Lehar diresse le presentazioni delle sue operette \"Paganini\" e \"Federica\" al Politeama di Trieste, teatro con il quale ebbe un rapporto privilegiato.\nLo stesso anno compose \"Il paese del sorriso\", nella quale manifest\u00f2 la passione per le favole esotiche.\nAcquistata una casa a Bad Ischl, localit\u00e0 austriaca nei pressi di Salisburgo, conobbe l\u00ec nel 1906 Sofia Meth, figlia di un commerciante ebreo di tappeti e gi\u00e0 sposata. I due iniziarono la vita in comune e nel 1921 Sofia ottenne il divorzio dal primo marito e pot\u00e9 cos\u00ec sposare Lehar. Lasciata l'attivit\u00e0 di compositore nel 1934, si dedic\u00f2 quasi esclusivamente alla sua casa editrice Glocken-Verlag. Durante la seconda guerra mondiale riusc\u00ec a fuggire con la moglie (di origine ebraica) grazie all'aiuto di Albert G\u00f6ring (fratello minore di Hermann). Nel 1944 si trasfer\u00ec in Svizzera per motivi di salute.\nNel 1947 la moglie Sofia mor\u00ec a Zurigo. L'anno successivo, gravemente ammalato e quasi cieco, mor\u00ec anche lui a Bad Ischl.\nIl suo repertorio di compositore include anche sonate, poemi sinfonici, marce e danze come il celebre valzer Gold und Silber (Oro e Argento).\nOperette di Ferenc Leh\u00e1r.\nL'elenco espone in ordine cronologico le principali composizioni operettistiche con luogo e data della prima rappresentazione. Il segno (R) indica i \"remake\", esplicitati poi in nota."}
{"id": "135500", "revid": "93556", "url": "https://it.wikipedia.org/wiki?curid=135500", "title": "Emilio Sabattini", "text": "Sposato, una figlia, maturit\u00e0 classica, sindacalista CISL. \u00c8 stato segretario provinciale della Democrazia Cristiana e, nel 1994, allo sfaldamento della DC, decide di aderire al Partito Popolare Italiano, di cui \u00e8 stato segretario regionale per l'Emilia-Romagna. \u00c8 stato consigliere regionale nel 1990 e nel 1995, vicepresidente e assessore regionale durante la Giunta Bersani. Aderisce alla Margherita.\n\u00c8 stato eletto Presidente della Provincia nel turno elettorale del 2004 (elezioni del 12 e 13 giugno), raccogliendo il 64,8% dei voti in rappresentanza di una coalizione di centrosinistra.\nEra sostenuto, in Consiglio provinciale, da una maggioranza costituita da:\nIl 7 giugno 2009 venne riconfermato Presidente della Provincia di Modena, ottenendo il 52,4 % delle preferenze al primo turno delle elezioni amministrative."}
{"id": "135504", "revid": "9498", "url": "https://it.wikipedia.org/wiki?curid=135504", "title": "Appendix vergiliana", "text": ""}
{"id": "135507", "revid": "1154737", "url": "https://it.wikipedia.org/wiki?curid=135507", "title": "Monte Tobbio", "text": "Il monte Tobbio (\"Tubiu\" in ligure bosiese, \"monte Tuggiu\" in ligure) \u00e8 la montagna posta al centro del Parco naturale delle Capanne di Marcarolo.\nToponimo.\nIl nome della montagna deriva probabilmente dal termine germanico \"tug\" (\"capanna\").\nDescrizione.\nLa montagna si trova a nord dello spartiacque padano/ligure; rispetto a tutti gli altri rilievi di questa porzione di Appennino, il Tobbio spicca per la grande visibilit\u00e0 (dalla pianura antistante), dovuta ai suoi versanti spogli e particolarmente scoscesi.\nSulla cima vi \u00e8 una chiesetta edificata nel 1897 e dedicata a Nostra Signora di Caravaggio e un rifugio d'emergenza di propriet\u00e0 del Club Alpino Italiano di Novi Ligure. Dalla sua cima si possono scorgere sia il golfo di Genova, distante soli 18\u00a0km in linea d'aria, che le colline della Langa e del Monferrato che vaste porzioni dell'arco alpino e, in giornate di eccezionale visibilit\u00e0, la Corsica.\nAccesso alla cima.\nOltre che raggiungibile dalla vicina Voltaggio, si pu\u00f2 anche arrivare al Tobbio attraverso la strada panoramica proveniente dal comune di appartenenza, Bosio, che ne mostra uno dei profili pi\u00f9 interessanti.\nCaratteristica \u00e8 la passeggiata natalizia in notturna che i vari CAI della provincia organizzano ogni anno per la sera del 25 dicembre con partenza dagli \"eremiti\".\nStoria.\nDurante la Resistenza tutta la zona attorno al monte \u00e8 stata sede di diverse brigate partigiane e luogo di scontri e battaglie."}
{"id": "135510", "revid": "1921292", "url": "https://it.wikipedia.org/wiki?curid=135510", "title": "Unione per la Democrazia Francese", "text": "L'Unione per la Democrazia Francese (\"Union pour la d\u00e9mocratie fran\u00e7aise\", UDF) \u00e8 stato un partito politico di ispirazione liberal-democratica attivo in Francia dal 1972 al 2007, quando \u00e8 confluito nel Movimento Democratico.\nL'UDF, dopo la prima scissione subita nel 1998, e la seconda nel 2007, si caratterizza come un partito centrista, democristiano e liberale. Le peculiarit\u00e0 dell'UDF nel panorama politico francese sono state quelle di sostegno al decentramento politico ed amministrativo, alla preferenza per un sistema parlamentare rispetto a quello semi-presidenziale, al sostegno al processo di integrazione europea ed al tentativo di conciliazione tra laicit\u00e0 ed ispirazione religiosa.\nL'UDF \u00e8 stata, almeno a livello nazionale, sempre alternativa alla sinistra (Partito Socialista, Partito Comunista Francese, Verdi, Partito Radicale di Sinistra, Movimento Repubblicano e Cittadino), che si \u00e8 caratterizzata per il sostegno ad un forte ruolo dello Stato in economia ed alla difesa di un deciso accentramento amministrativo, oltre che ad un laicit\u00e0 intesa come assenza del religioso dalla vita pubblica del paese. Dalla destra (Unione per un Movimento Popolare) l'UDF si \u00e8, invece distinta, nonostante anni di collaborazione a livello nazionale, per la contrariet\u00e0 alla tendenza euroscettica, che a suo dire ha contraddistinto questa parte politica.\nStoria.\nDal 1978 al 2002.\nL'UDF \u00e8 nato nel 1978 come confederazione di 5 partiti di ispirazione democristiana, socialdemocratica, liberale ed europeista:\nA questi si aggiunse una sesta componente detta \"Aderenti diretti dell'UDF\", che raccoglieva coloro che aderivano direttamente alla Confederazione e non ai singoli partiti.\nFautore della federazione moderata fu il Presidente della Repubblica Francese Val\u00e9ry Giscard d'Estaing, il quale, intuendo una possibile rimonta delle sinistre alle legislative dello stesso anno, promosse la nascita di un polo moderato distinto dalla destra gollista.\nPresidente del partito venne nominato \"L\u00e9otard\" (1978-1986) e, successivamente, \"Raymond Barre\", che denunci\u00f2 il sistema politico della coabitazione descritto come la causa della \"de-responsabilizzazione politica\". Alle elezioni politiche del 1978, l'UDF ottenne il 23,9% dei voti ed elesse ben 112 deputati. Alle successive politiche del 1981 il partito cal\u00f2 di poco in termini percentuali (21,7%), ma fu fortemente penalizzato dal sistema elettorale maggioritario uninominale a doppio turno, che gli permise di eleggere 53 seggi. Tale risultato fu, per\u00f2, ampiamente compensato nelle elezioni del 1986, quando l'UDF pur scendendo al 15,5% elesse ben 127 deputati. Alle elezioni del 1997, l'UDF ottenne il 14,2% (-4,9% rispetto alle politiche del 1993), ma riusc\u00ec, comunque ad eleggere 108 deputati.\nNel 1998 la leadership del partito \u00e8 stata assunta da Fran\u00e7ois Bayrou, che ha sposato una linea di progressiva autonomia dal RPR (il partito gollista di centro-destra), anche se l'alleanza con i conservatori aveva permesso al partito di mantenere un numero elevato di deputati.\nLa nuova UDF e la nascita del MoDem.\nAl Congresso nazionale del 1998, l'UDF decise di trasformarsi in un vero e proprio partito: la \"Nuova UDF\".\nAlla nascita del soggetto unitario presero per\u00f2 parte solo la \"Forza Democratica\", il \"Polo repubblicano indipendente e liberale\" e gli \"Aderenti diretti all'UDF\". \"Democrazia Liberale\", il \"Partito Radicale\" ed il \"Partito Popolare per la Democrazia Francese\", la componente liberal-conservatrice e giscardiana del partito, confluirono nel 2002, insieme ai neogollisti del PRP, nell'Unione per un Movimento Popolare di Jacques Chirac e Nicolas Sarkozy.\nLa Nuova UDF, d'orientamento centrista e riformista \u00e8 guidata da Fran\u00e7ois Bayrou e mantenne la linea centrista di autonomia dai conservatori, entrando in diretta competizione con il partito di Chirac. Alle politiche del 2002, l'UDF, per\u00f2, raccolse appena il 4,8% dei voti ed elesse 29 deputati.\nAlle regionali ed alle europee del 2004, l'UDF presentandosi come l'unico partito apertamente federalista ed europeista ha conquistato su base nazionale il 10% dei voti. L'UDF elesse 11 parlamentari europei (tra cui \"Marielle de Sarnez\", capodelegazione e vicepresidente Gruppo ALDE, e \"Jean-Marie Cavada\", presidente della Commissione per le libert\u00e0 civili, la giustizia e gli affari interni - LIBE fino a gennaio 2008, quando ha dato le dimissioni per partecipare alla campagna elettorale francese per le amministrative).\nCol Congresso di Lione del gennaio 2006, l'UDF ha lanciato la campagna per la VI Repubblica, un sistema politico-istituzionale che abbandoni la coabitazione, elimini l'elezione diretta del Presidente della Repubblica e dia centralit\u00e0 al Parlamento. Come sistema elettorale l'UDF ha proposto di abbandonare il doppio turno di collegio per abbracciare il sistema tedesco (che assegna i seggi col sistema proporzionale ma elegge i deputati col maggioritario).\nNel 2004 l'UDF \u00e8 stata cofondatrice, insieme al partito-gemello italiano La Margherita, del Partito Democratico Europeo, con l'intento di raccogliere i riformisti di centro ed i moderati che non si ritrovano n\u00e9 nel Partito Popolare Europeo, ritenuto ormai conservatore dopo l'ingresso di Forza Italia e del Partito Popolare spagnolo, n\u00e9 nel Partito Socialista Europeo, considerato troppo variegato, laicista e poco attento al processo di sviluppo europeo.\nAlle presidenziali del 2007 Bayrou ottenne un importante successo con il 18,5% dei suffragi, incrementando di ben 13 punti il risultato delle presidenziali del 2002. Il candidato centrista si trov\u00f2, cos\u00ec, ago della bilancia del ballottaggio. Prefer\u00ec limitarsi ad invitare i propri elettori a non votare il candidato conservatore Sarkozy, che ci\u00f2 nonostante risult\u00f2 eletto.\nContro la volont\u00e0 di parte di eletti dell'UDF, nel maggio 2007, la direzione del partito approv\u00f2 la decisione di Bayrou di trasformarsi in una nuova formazione politica, Movimento Democratico, con l'intento di raccogliere il consenso degli elettori moderati, che avevano scelto Bayrou quale alternativa sia all'UMP, che al PS. La componente dissidente abbandon\u00f2 il partito dando vita al Nuovo Centro. Le elezioni politiche premiarono il progetto del MoDem in termini percentuali con il 7,6% dei consensi, ma non in termini di seggi, appena 3. Il Nuovo Centro, invece, grazie all'accordo elettorale con l'UMP, con appena il 2,4% dei voti, elesse ben 21 deputati.\nCon le elezioni del 2007 e la nascita del MoDem, termina la fase di transizione, rappresentata dalla Nuova UDF, dalla vecchia UDF ad un nuovo movimento autonomo sia dalla destra, che dalla sinistra.\nParlamentari.\nDeputati 2002-2007.\nNon aderiscono al gruppo 4 deputati eletti con l'UDF, che aderiscono all'UMP:\nAderiscono al gruppo 3 deputati eletti con l'UMP e 1 con RPF:"}
{"id": "135511", "revid": "999533", "url": "https://it.wikipedia.org/wiki?curid=135511", "title": "Enrico Toccacelo", "text": "Carriera.\nHa esordito con i kart nel 1988 per proseguire con la Formula Renault e il campionato italiano di Formula 3 nel 1998 e 1999 (sei vittorie totali). Ancora F3 in Germania nel 2000 e in Russia nel 2001 mentre partecipa anche al Campionato Europeo Turismo con l'Alfa Romeo.\nA partire dal 2001 ha partecipato a quattro stagioni di Formula 3000 cogliendo 3 vittorie e arrivando 2\u00ba nel campionato 2004. Nel 2005 ha gareggiato nelle World Series by Renault dove ha vinto la corsa inaugurale di Zolder e sempre nel \u00e8 stato pilota di riserva e collaudatore per la Minardi in Formula 1, partecipando alle prove libere in Turchia, Italia e Belgio.\nGareggia per il team italiano nella prima stagione (2005-06) della serie A1 Grand Prix cogliendo la vittoria nella \"feature race\" svolta sul circuito di Pechino il 12 novembre 2006.\nNel 2007 passa alle vetture GT, infatti partecipa al campionato FIA GT con la BMS Scuderia Italia alla guida di una Aston Martin DBR9 di classe GT1.\nNel 2008 torna a correre con le monoposto nella neonata categoria Superleague Formula, dapprima con la vettura della gestita dal team FMS e poi con il team Zakspeed con i colori del . Nel 2010 partecipa all'International GT Open con una Ferrari F430 GT2, finendo terzo in classifica generale."}
{"id": "135512", "revid": "858648", "url": "https://it.wikipedia.org/wiki?curid=135512", "title": "Giulio Cozzari", "text": "Presidente della provincia di Perugia dal 1999 al 2009, alla guida di una coalizione di centrosinistra che aveva raccolto il 57,7% nelle elezioni provinciali del 1999 e il 64,5% dei voti nelle elezioni del 2004.\nBiografia.\nNato a Pontenuovo di Deruta il 23 settembre 1940, ha maturato gli studi classici ed \u00e8 stato dirigente della Regione dell\u2019Umbria.\nAttivit\u00e0 politica.\nNella sua intensa attivit\u00e0 politica Intensa l\u2019attivit\u00e0 politica ha fatto parte prima nei movimenti giovanili della DC , fino a ricoprire l\u2019incarico di Vice-Delegato Provinciale e, successivamente come Segretario Provinciale. Dal 1975 al 1980 \u00e8 consigliere Comunale a Perugia per la DC, successivamente viene eletto consigliere Provinciale dal 1980 al 1990 e nel 1990 eletto Consigliere Regionale dell\u2019Umbria. Nel 1995 \u00e8 segretario Regionale Umbro del Partito Popolare Italiano, incarico che ha ricoperto fino al 1999. Nello stesso anno viene eletto presidente della Provincia di Perugia con il 57,7% e riconfermato con un consenso pi\u00f9 alto nelle provinciali del 2004 con il 54,5%.\nDa sempre scettico su alcune scelte politiche de La Margherita, Cozzari ne ha preso le distanze quando i leader di quest'ultima hanno iniziato a prospettare la nascita di un partito unico insieme a DS. Il 26 giugno 2007, ha reso pubblica la sua decisione di uscire da La Margherita e di non aderire al nascente Partito Democratico. Ha anche annunciato di aver costituito un nuovo movimento, Umbria Popolare legato a Italia Popolare (il movimento fondato da Gerardo Bianco e Alberto Monticone) e rimasto nell'ambito politico del centro-sinistra. Il 27 giugno 2007, dopo aver ratificato, durante il Consiglio Provinciale riunito per l'approvazione del bilancio, la sua decisione, la maggioranza del centro-sinistra gli ha riconfermato la fiducia, nonostante alcune aspre critiche provenienti da alcuni settori de La Margherita. Il 29 giugno Giulio Cozzari \u00e8 intervenuto, ad Assisi, ad un convegno, organizzato da un Consigliere regionale dell'UDC, sul tema \"Per la ripresa di una politica popolare\", al quale hanno partecipato anche Rocco Buttiglione e Gerardo Bianco (allo stesso tavolo per la prima volta dopo la scissione della primavera del 1995), convegno nel quale si sono gettate le basi di un movimento che riunisca l'elettorato cattolico.\nTra il settembre e l'ottobre del 2008, durante il suo mandato di presidente della giunta, la provincia di Perugia viene travolta da uno scandalo su presunti appalti pubblici truccati, che coinvolge in particolare l'area viabilit\u00e0. Durante la crisi, Cozzari ha ammesso di aver anche pensato alle dimissioni, salvo ricredersi in quanto esse avrebbero costituito la \"distruzione totale dell'ente (la Provincia)\".\nNell'aprile del 2009 Cozzari decide di aderire all'Unione di Centro e di presentarsi alle elezioni europee nella terza Circoscrizione dell'Italia centrale. Non riuscir\u00e0 ad essere eletto al Parlamento europeo, ottenendo solamente 2.565 voti.\nMorte.\nMuore il 17 aprile 2015 a 74 anni dopo aver affrontato una lunga malattia che lo aveva colpito negli anni precedenti. Il suoi funerali si sono celebrati il 18 aprile presso la Chiesa di San Giovanni Battista a Ferro di Cavallo. Importanti personalit\u00e0 politiche a ricordarlo, sono stati Marco Vinicio Guasticchi, ex presidente della provincia, il quale secondo lui, \u00e8 \"stato un grande punto di riferimento politico per l\u2019Umbria, dimostrandosi capace di rinnovamento e di scelte innovative nel corso del suo cammino politico e istituzionale\" la presidente della regione Catiuscia Marini, che ne aveva collaborato quando questi era sindaco di Todi e il presidente della provincia, Nando Mismetti che lo ricord\u00f2 dicendo: \"Cozzari\" \"seppe interpretare al meglio la nuova realt\u00e0 dando un grande impulso a tutte le attivit\u00e0 della Provincia di Perugia che spaziavano dalle classiche competenze a settori strategici per l'Umbria come ambiente, turismo e cultura.\u201c\""}
{"id": "135514", "revid": "125959374", "url": "https://it.wikipedia.org/wiki?curid=135514", "title": "Football Club des Girondins de Bordeaux", "text": "Il Football Club des Girondins de Bordeaux, noto pi\u00f9 semplicemente come Bordeaux, \u00e8 una societ\u00e0 calcistica francese con sede nella citt\u00e0 di Bordeaux.\nMilita in Ligue 1, massima serie del campionato francese di calcio, dal 1992-1993.\nIl club venne fondato nel 1881 come societ\u00e0 polisportiva e gioca le partite casalinghe nello Stade Matmut-Atlantique.\nNella sua storia il Bordeaux ha vinto il campionato francese per sei volte (1949-1950, 1983-1984, 1984-1985, 1986-1987, 1998-1999 e 2008-2009) e molto spesso ha preso parte alle coppe europee. In questo ambito il suo risultato migliore \u00e8 stata la vittoria della Coppa Intertoto nel 1995 e la conseguente qualificazione alla Coppa UEFA, competizione nella quale ha poi raggiunto la finale (persa per 1-5 complessivo contro il Bayern Monaco). \u00c8 stata l'unica squadra ad aver disputato la finale di Coppa UEFA partendo dalla Coppa Intertoto (torneo abolito dalla UEFA dopo l'ultima edizione del 2008).\nDal 2001 il club \u00e8 divenuto una compagnia sussidiaria del gruppo televisivo francese \"M6\".\nStoria.\nDagli esordi agli anni 1970.\nIl 1\u00ba ottobre 1881 venne creata una societ\u00e0 polisportiva di nome \"Girondins de Bordeaux\". Si dovette attendere il 1910 perch\u00e9, su pressione di Raymond Brard, il calcio divenisse lo sport principale del sodalizio, che disput\u00f2 la prima gara di campionato nel 1919. Il Girondins divenne professionistico nel 1937. Questo avvenne dopo che lo \"Sporting Club de la Bastidenne\" e il \"Club Deportivo Espagnol de Bordeaux\" si erano fuse e avevano prodotto il \"FC Hispano-Bastidenne\". I due club decisero di aspettare due stagioni prima di entrare nel professionismo.\nNel 1941 il Bordeaux vinse la sua prima Coppa di Francia, battendo nell'ultima gara il Fives 2-0. Ci sarebbero voluti quarantacinque anni prima di riconquistare il trofeo, dopo sei tentativi falliti. Nel 1949-1950 il Bordeaux divenne campione di Francia solo un anno dopo aver vinto la Ligue 2, con Andr\u00e9 G\u00e9rard in panchina come principale artefice del successo. La difesa dei Girondins dovenne nota com la \"fortezza impenetrabile\". In quella difesa, tre nomi erano significativi, quelli di De Harder, Kargu e Libar.\nNei due decenni successivi il Bordeaux non arricch\u00ec la propria bacheca. Nella stagione 1979-1980 la societ\u00e0, dopo tredici giornate, esoner\u00f2 l'allenatore chiamando a dirigere la squadra Raymond Goethals, vittorioso con l'Anderlecht e noto per le sue tattiche di gioco. Goethals non dur\u00f2 neanche un anno, venendo sostituito nel 1980 da Aim\u00e9 Jacquet.\nAnni 1980 e 1990.\nSotto la guida di Jacquet e potendo contare, oltre alla \"bandiera\" Alain Giresse (in Gironda fin dal 1970), su quotati elementi come Patrick Battiston, Ren\u00e9 Girard, Bernard Lacombe, Gernot Rohr, Jean Tigana, Jean-Christophe Thouvenel e Thierry Tusseau, nel corso degli anni 1980 la squadra torn\u00f2 alla ribalta vincendo tre campionati e due Coppe di Francia. Qualificatosi pi\u00f9 volte alle competizioni europee, nella stagione 1984-1985 il Bordeaux raggiunse il suo primo risultato internazionale di rilievo, spingendosi fino alle semifinali di Coppa dei Campioni dove, dopo aver eliminato nei turni precedenti , e , venne fermato dai futuri vincitori della . Molti dei calciatori girondini dell'epoca, inoltre, formarono l'ossatura della nazionale francese vincitrice del .\nConcluso questo positivo ciclo, gli anni successivi risultarono alquanto negativi, finch\u00e9 nella stagione 1990-1991, pur avendo terminato il campionato al decimo posto (fallendo l'accesso alle coppe europee a causa della sconfitta per 1-0 all'ultima giornata a Lione), fu retrocesso in Division 2 per motivi economici (un grosso buco di bilancio), e lo storico presidente Claude Bez costretto a dimettersi. La rinascita fu, tuttavia, immediata e permise al club non solo di ritornare in Division 1, ma anche di riconquistare l'accesso all'Europa sotto la guida di Rolland Courbis, alla testa del club una prima volta dal 1992 al 1994. Gi\u00e0 nella stagione del ritorno in massima divisione (1992-1993) il Bordeaux si piazz\u00f2 quarto, per poi ripetersi nel campionato 1993-1994.\nSotto la guida di Slavo Muslin la squadra raggiunse la finale della Coppa UEFA 1995-1996; i girondini raggiunsero l'atto finale del torneo dopo aver eliminato, tra gli altri, , e . Nella doppia finale, tuttavia, il imped\u00ec ai francesi di conquistare la loro prima coppa europea, battendoli per 5-1 nel computo totale (2-0 a Monaco e 1-3 a Bordeaux). Il cammino continentale del Bordeaux fu comunque sorprendente, anche perch\u00e9 si era in precedenza qualificato per la competizione grazie alla vittoria della Coppa Intertoto, tuttora l'unico trofeo internazionale vinto dal club francese. Se sul palcoscenico europeo la squadra girondina fu autrice di un'ottima annata, in campionato riusc\u00ec a salvarsi per soli quattro punti, piazzandosi sedicesima. A fine stagione lasciarono il club molti degli artefici dell\"exploit\" europeo: Anthony Bancarel, Jean-Luc Dogon, Christophe Dugarry, Daniel Dutuel, Jakob Friis-Hansen, Ga\u00ebtan Huard, Bixente Lizarazu, Philippe Lucas, Richard Witschge e, soprattutto, Zin\u00e9dine Zidane.\nNel 1996 torn\u00f2 sulla panchina dei girondini Courbis, il quale ricostru\u00ec la squadra attorno ai reduci Laurent Croci, Fran\u00e7ois Grenet e Didier Tholot, e nella stagione 1996-1997 condusse la squadra a un altro quarto posto in Division 1. Nell'annata seguente il Bordeaux di \u00c9lie Baup, subentrato nel gennaio 1998 a Guy St\u00e9phan, si piazz\u00f2 quinto in campionato.\nNella stagione 1998-1999 la squadra lott\u00f2 per il primo posto della Division 1 con l'Olympique Marsiglia del grande ex Courbis. Si giunse all'ultima giornata con il Bordeaux primo a 69 punti, tallonato dai marsigliesi a 68: il Marsiglia espugn\u00f2 Nantes, ma i girondini segnarono all'89' il gol della vittoria al Parco dei Principi di Parigi contro il grazie a Pascal Feindouno, il quale riport\u00f2 il titolo francese in Gironda dopo dodici anni; con 22 gol il girondino Sylvain Wiltord fu inoltre capocannoniere del torneo. Nell'annata seguente il club perse Ali Benarbia, ceduto al PSG, e si classific\u00f2 quarto.\nAnni 2000.\nIl quarto posto fu confermato nel 2000-2001. Nel 2002 il Bordeaux arriv\u00f2 sesto in campionato, ma vinse la Coppa di Lega francese battendo allo Stade de France il Lorient per 3-0. Al quarto posto del 2002-2003 (con Pedro Pauleta vicecapocannoniere del campionato) fece seguito il dodicesimo del 2003-2004. Il 24 ottobre 2003 era stato nominato allenatore l'ex centrocampista del Bordeaux Michel Pavon. Pi\u00f9 tribolata fu la stagione 2004-2005, conclusa addirittura al quindicesimo posto. A causa di problemi di salute nel giugno 2005 Pavon dovette ritirarsi, continuando la carriera come \"scout\". Il suo posto fu preso dal brasiliano Ricardo Gomes, che condusse i girondini alla seconda piazza dietro il Lione.\nPer l'annata seguente, con l'obiettivo di fare bene in Champions League, il Bordeaux prelev\u00f2 Johan Micoud dal , ma la debolezza finanziaria limit\u00f2 le ambizioni del club. Il sesto posto finale in campionato e l'eliminazione al primo turno in Champions League furono mitigate dalla vittoria, nel marzo 2007, della seconda Coppa di Lega (1-0 contro il Lione in finale). Il successo garant\u00ec ai girondini la qualificazione in Coppa UEFA. Il Bordeaux di Fernando Cavenaghi e Marouane Chamakh concluse il 2007-2008 a quattro punti dal Lione campione e fu eliminato ai sedicesimi di finale di Coppa UEFA dall' (2-1 e 1-1).\nNel giugno 2007 fu ingaggiato l'allenatore Laurent Blanc. Con Blanc in panchina i girondini si piazzarono secondi in campionato nel 2007-2008 e nell'agosto 2008 si si aggiudicarono la Supercoppa di Francia sconfiggendo il Lione ai rigori (il Bordeaux vi partecipava in qualit\u00e0 di vicecampione di Francia, dato che il Lione aveva vinto sia il titolo nazionale sia la Coppa di Francia).\nNella stagione 2008-2009 i girondini vinsero la loro terza Coppa di Lega sconfiggendo in finale per 4-0 il Vannes nell'aprile 2009. Un mese dopo si aggiudicarono per la sesta volta il campionato francese, interrompendo cos\u00ec l'egemonia del Lione, che aveva fatto proprie le ultime sette edizioni consecutive del torneo. Con undici vittorie di fila nelle ultime undici giornate il Bordeaux stabil\u00ec un nuovo primato per la massima serie francese (il precedente primato, di dieci vittorie consecutive, apparteneva sempre al Bordeaux).\nNell'estate 2009 il club mise in bacheca una nuova Supercoppa di Francia, battendo il Guingamp allo Stadio Olimpico di Montr\u00e9al. Nella stagione 2009-2010 fu protagonista di un buon cammino in Champions League, dove vinse il girone con e senza subire sconfitte ed elimin\u00f2 l' agli ottavi di finale (1-0 e 2-1) arrivando a sette vittorie consecutive nella competizione (record per un club francese). Ai quarti di finale fu eliminato dal Lione (sconfitta per 3-1 e vittoria per 1-0). Perse anche la finale di Coppa di Lega contro l'Olympique Marsiglia e concluse il campionato al sesto posto.\nAnni 2010.\nIndebolito dalle partenze dell'allenatore Laurent Blanc e delle stelle Marouane Chamakh e Yoann Gourcuff, il Bordeaux del nuovo tecnico Jean Tigana arranc\u00f2 nella stagione 2010-2011. Dopo aver perso 4-0 in casa contro il Sochaux, il 7 maggio 2011 Tigana rassegn\u00f2 le dimissioni e fu sostituito da Eric Bedouet, che condusse la squadra al settimo posto. Nell'ultima partita della stagione la bandiera Ulrich Ram\u00e9 gioc\u00f2 per l'ultima volta con il Bordeaux, dopo una militanza ininterrotta di quattordici anni, con 525 presenze.\nDal 2011 al 2014 la squadra fu allenata da Francis Gillot. Con il quinto posto del 2011-2012 la squadra torn\u00f2 a qualificarsi per l'Europa. L'avventura nell'Europa League 2012-2013 termin\u00f2 agli ottavi di finale contro il poi finalista perdente della competizione. Nel 2012-2013 arriv\u00f2 un settimo posto in Ligue 1, ma la squadra riusc\u00ec a qualificarsi ugualmente per l'Europa League vincendo, il 31 maggio 2013, la sua quarta Coppa di Francia grazie al 3-2 in finale contro l'. La gestione Gillot si chiuse con un altro settimo posto nel 2013-2014, annata in cui il cammino in Europa League si interruppe gi\u00e0 dopo la fase a gironi, con una sola vittoria in sei partite.\nA Gillot subentr\u00f2 nel 2014 Willy Sagnol, che guid\u00f2 la squadra al sesto posto nel 2014-2015 e fu esonerato nel marzo 2016, per lasciare il posto a Ulrich Ram\u00e9, la cui gestione dur\u00f2 solo due mesi e si concluse con l'undicesimo posto finale in campionato nel 2015-2016. A prendere le redini della squadra fu dunque Jocelyn Gourvennec, che port\u00f2 i suoi al sesto posto nel 2016-2017 per poi essere esonerato nel gennaio 2018 e sostituito da Gustavo Poyet, che condusse i girondini al sesto posto in campionato. Nell'agosto seguente il tecnico uruguaiano fu esonerato dopo aver criticato pubblicamente la dirigenza per la cessione del calciatore Ga\u00ebtan Laborde al . Gli subentr\u00f2 Ricardo Gomes, tornato alla guida della squadra dopo undici anni, ma esonerato gi\u00e0 nel febbraio 2019 dopo un mese senza vittorie, con il Bordeaux tredicesimo in classifica in campionato. Il successore, Paulo Sousa, insediatosi nel marzo seguente, ha condotto i girondini al quattordicesimo posto.\nStrutture.\nStadio.\nDal 2016 il club gioca le partite casalinghe allo Stadio Matmut-Atlantique, che sorge a Bordeaux e che pu\u00f2 ospitare fino a 42.115 spettatori. Costruito in occasione del ha ospitato cinque gare della medesima manifestazione, tra le quali il quarto di finale che ha visto il successo ai calci di rigore della Germania sull'Italia.\nIn precedenza il Bordeaux ha giocato nello Stadio Chaban-Delmas, che venne costruito nel 1924 e in cui si giocarono anche sei incontri del .\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia.\nCalciatori.\nStatistiche individuali.\nSono qui riportati i primi 10 calciatori per numero di presenze e di reti totali con la maglia del club:\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1933-1934 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Ulrich Ram\u00e9 a quota 70, mentre il miglior marcatore \u00e8 Christophe Dugarry con 15 gol.\nStatistiche di squadra.\nA livello internazionale la miglior vittoria \u00e8 per 5-0, ottenuto in tre occasioni: nel primo turno della Coppa UEFA 2002-2003 contro il ,nel primo turno della Coppa UEFA 1993-1994 contro il e nel primo turno della Coppa UEFA 1982-1983 contro il ; la peggior sconfitta \u00e8 invece un 6-0, subito contro il nei quarti della Coppa UEFA 1998-1999.\nTifoseria.\nGemellaggi e rivalit\u00e0.\nEsiste una rivalit\u00e0 tra Bordeaux e , mentre a livello regionale c'\u00e8 con il (derby dell'Atlantico) e con il (Derby della Garonna).\nOrganico.\nRosa 2021-2022.\n\"Aggiornata al 28 gennaio 2022.\"\n "}
{"id": "135517", "revid": "1652635", "url": "https://it.wikipedia.org/wiki?curid=135517", "title": "Categoria", "text": ""}
{"id": "135518", "revid": "580", "url": "https://it.wikipedia.org/wiki?curid=135518", "title": "Giovanni Florido", "text": "Biografia.\nGiovanni Florido, sposato, due figlie, laureato in scienze politiche, \u00e8 stato segretario provinciale della CISL, presidente del Consiglio di amministrazione della \"Societ\u00e0 servizi Cisl Taranto S.r.l.\", componente della Giunta camerale e del Consiglio di amministrazione della Camera di Commercio di Taranto. Aderisce al Partito Democratico.\nAttivit\u00e0 politica.\nIn occasione delle elezioni amministrative del 2004 \u00e8 stato eletto presidente della provincia di Taranto, in rappresentanza di una coalizione di centrosinistra (sebbene, in precedenza, avesse espresso il suo sostegno alla giunta comunale di Taranto guidata da Rossana Di Bello, esponente del centro-destra). Alle elezioni amministrative del 2006 si candida alla carica di sindaco di Taranto, con l'appoggio di DS, Margherita, SDI, Italia dei Valori; \u00e8 sconfitto al ballottaggio dal candidato della sinistra radicale Ippazio Stef\u00e0no.\nPresidente della provincia di Taranto.\nNel 2009 \u00e8 rieletto presidente della Provincia di Taranto, al turno di ballottaggio del 21 e 22 giugno con oltre 104.000 voti.\n\u00c8 sostenuto, nel nuovo Consiglio provinciale, da una maggioranza costituita da:\nIl 16 maggio 2013 si dimette dalla carica amministrativa.\nVicende giudiziarie.\nIllegittimit\u00e0 giunta provinciale.\nIl 24 settembre 2009 la composizione della sua giunta, composta di soli uomini, viene ritenuta illegittima dal TAR di Lecce, che accoglie il ricorso del comitato \"Taranto Futura\" (duemila simpatizzanti) poich\u00e9 la giunta varata da Florido non rispetta le quote destinate alle donne.\nConcussione.\nCon l'accusa di concussione il 15 maggio 2013 viene arrestato nell'ambito dell'inchiesta sull'inquinamento dell'Ilva denominata \"Ambiente Svenduto\" in merito alle concessioni per la discarica \"Mater Gratiae\" situata all'interno dello stabilimento Ilva di Taranto.\nOltre a Florido sono stati arrestati \"l'ex assessore all'Ambiente Michele Conserva (Pd) e l'ex segretario della Provincia di Taranto, Vincenzo Specchia\". In aggiunta nella vicenda sarebbe coinvolto anche Girolamo Archin\u00e0 (ex responsabile delle relazioni istituzionali dell'Ilva) detenuto dal 26 novembre 2012. Il 16 maggio 2013 si dimette dalla carica amministrativa. Il provvedimento restrittivo cautelativo verr\u00e0 in seguito attenuato tramite la concessione degli arresti domiciliari, come richiesto dai suoi avvocati. Il 23 luglio 2015 \u00e8 stato rinviato a giudizio."}
{"id": "135521", "revid": "767487", "url": "https://it.wikipedia.org/wiki?curid=135521", "title": "Metacrilato di metile", "text": "Il metacrilato di metile \u00e8 l'estere dell'acido metacrilico e del metanolo.\nA temperatura ambiente \u00e8 un liquido incolore, infiammabile, irritante, dall'odore caratteristico. Data la sua elevata tendenza a polimerizzare spontaneamente, viene conservato con aggiunta di tracce di composti stabilizzanti (ad es. l'idrochinone), capaci di inibire la reazione di polimerizzazione.\nSintesi.\nUna delle possibilit\u00e0 (\"ACH route\") \u00e8 partire da acetone e dall'acido cianidrico; la cianidrina ottenuta viene poi fatta reagire con metanolo e acido solforico che saponificano ed esterificano il gruppo nitrile -CN e disidratano la molecola.\nIl principale impiego del metacrilato di metile \u00e8 la produzione del corrispondente polimero, il polimetilmetacrilato, o PMMA, commercialmente noto come plexiglas.\n\u00c8 utilizzato anche nel trattamento di conservazione delle pelli per la tassidermia."}
{"id": "135524", "revid": "123138729", "url": "https://it.wikipedia.org/wiki?curid=135524", "title": "Pietro Fuda", "text": "Gi\u00e0 Senatore della Repubblica italiana e presidente della Provincia di Reggio Calabria dal 2002 al 2005. Sindaco di Siderno dal 31 maggio 2015 fino al 9 agosto 2018.\nCarriera politica.\nNel centro-destra.\nIngegnere idraulico, dirigente della Cassa del Mezzogiorno e della regione Calabria, inizia il suo percorso politico in Forza Italia: nella legislatura dal 1995 al 2000 \u00e8 il primo degli eletti come consigliere della Regione Calabria. Assessore regionale e presidente della seconda commissione permanente della Regione Calabria, alle regionali del 2000 \u00e8 nuovamente il primo eletto nella circoscrizione di Reggio. Assessore all'Industria per un anno, a luglio 2001, con il rimpasto di Giunta, non viene riconfermato dall'allora Presidente Chiaravalloti. Capogruppo di Forza Italia alla Regione Calabria, alle amministrative del 2002 (elezioni del 26 maggio) \u00e8 eletto Presidente della Provincia di Reggio Calabria, con il 58,5% dei voti (coalizione di centrodestra), battendo l'uscente Presidente di centro sinistra, Tot\u00f2 Calabr\u00f2.\nIn Consiglio provinciale \u00e8 sostenuto da una maggioranza costituita da: Forza Italia, UDC, Alleanza Nazionale, Nuovo PSI, PRI, UDEUR, I Liberal Sgarbi, Patto dei Liberaldemocratici. Nomina e governa con sei assessori, riducendo al minimo le cariche amministrative.\nNel centro-sinistra.\nIl mandato amministrativo sarebbe scaduto nel 2007, ma Fuda si dimette il 30 novembre 2005: le elezioni amministrative della primavera avevano cambiato completamente l'assetto politico, nazionale e regionale, e molti partiti che facevano parte della sua maggioranza di centro destra a livello nazionale e locale avevano sostenuto i candidati di centro sinistra. Per correttezza istituzionale, non accettando di cambiare la maggioranza, Fuda rimette il mandato agli elettori, per lasciare decidere a loro da quale coalizione farsi governare.\nLe dimissioni dall'incarico di Presidente coincidono con quelle da Forza Italia, alla quale Fuda contestava da tempo la mancanza di attenzione (governativa ma anche politica) per le problematiche reali del Mezzogiorno. Con il presidente della regione Agazio Loiero, che nel frattempo aveva abbandonato la Margherita, fonda il nuovo Partito Democratico Meridionale, partecipando a questo nuovo progetto politico, che in occasione delle elezioni politiche italiane del 2006, come massima denuncia al sistema elettorale vigente, forma negli ultimi giorni utili una propria lista, con molti partiti minori, tra cui i Consumatori, a sostegno del Presidente Prodi. In Calabria Fuda si candida come capolista al Senato, e viene eletto senatore: la lista supera lo sbarramento regionale, raggiungendo il 5,3%.\nIn Senato si iscrive al gruppo misto, in quota \"PDM\".\nPresidente della Commissione parlamentare per la semplificazione della legislazione da ottobre 2006, \u00e8 membro della 6\u00ba Commissione permanente al Senato (Finanze e Tesoro).\nElezioni amministrative 15-16 maggio 2011 - Provincia di Reggio Calabria.\nFuda, candidato Presidente della Provincia di Reggio Calabria alle elezioni amministrative del 15 e 16 maggio 2011 alla testa di una serie di liste civiche ottiene 64.252 voti, pari al 21,88% dei voti validi, quindi si posiziona al terzo posto e non riesce ad accedere al turno di ballottaggio ma entra comunque in consiglio provinciale in quanto candidato presidente non eletto.\nCommentando i risultati elettorali Fuda afferma: \"64.252 volte grazie agli elettori che hanno creduto nell'alternativa, nella possibilit\u00e0 di restituire alla politica il ruolo che le \u00e8 proprio, di servizio ai cittadini e al territorio, nel bisogno di sganciarsi dalle vecchie logiche politico-partitiche e votare per un programma chiaro e per le persone che avrebbero potuto realizzarlo. [...] Un consenso cos\u00ec grande non pu\u00f2 lasciarmi indifferente: mi commuove e mi sprona ad andare avanti. Per ora mi preme, semplicemente, ringraziare, uno per uno, tutti i miei elettori [...]\".\nElezioni politiche 2013.\nNelle ultime elezioni politiche, tenutesi il 24 e 25 febbraio 2013, \u00e8 stato candidato come capolista al Senato per il Centro Democratico, nell'ambito della coalizione \"Italia. Bene Comune\",comprendente il Partito Democratico, Sinistra ecologia e libert\u00e0 e il PSI.\nIl partito Centro Democratico ha conseguito, nelle votazioni per l'elezione del Senato della Repubblica, 163.375 voti di cui ben 16.695 in Calabria.\nAnche in considerazione del significativo risultato elettorale conseguito, l'Onorevole Bruno Tabacci, Presidente nazionale, lo ha nominato Coordinatore regionale per la Calabria del Partito Centro Democratico. \"Ho il piacere di comunicarti\" - scrive Tabacci in una lettera a Fuda - \"che ti \u00e8 stata affidata la responsabilit\u00e0 di coordinare l'attivit\u00e0 politica del nostro movimento in Calabria, che sar\u00e0 supportata da una struttura di coordinamento composta da coordinatori provinciali e dalle figure che riterrai pi\u00f9 utili per il conseguimento del miglior risultato, a cui parteciperanno eventuali parlamentari e amministratori regionali aderenti a Centro democratico nella tua regione\"\nL'iniziativa emendativa sulla responsabilit\u00e0 contabile.\nIl comma della discordia.\nA fine 2006, durante i dibattiti per l'approvazione della legge finanziaria, crea qualche attrito all'interno della maggioranza per essere il primo firmatario dell'emendamento, presentato nella competente Commissione permanente e poi ritirato, da cui fu estrapolato un singolo comma, inserito nel maxiemendamento governativo alla stessa legge finanziaria (comma 1343, impropriamente ribattezzato \"Comma Fuda\") che avrebbe ridotto i termini di prescrizione dei reati contabili.\nCirca la paternit\u00e0 dell'emendamento, nel corso del dibattito in Assemblea sul decreto-legge 27 dicembre 2006, n. 299, concernente abrogazione del comma 1343 dell'articolo 1 della legge 27 dicembre 2006, n. 296, recante disposizioni in materia di decorrenza del termine di prescrizione per la responsabilit\u00e0 amministrativa, Fuda, intervenendo in fase di discussione generale, afferma:\"[...] Il comma 1343 del maxiemendamento alla finanziaria, quel comma della discordia, che per lungo tempo molti hanno impropriamente battezzato con il mio nome, \u00e8 stato estrapolato, con modalit\u00e0 alle quali sono del tutto estraneo, dal testo di un emendamento ben differente dall'interpretazione altrettanto impropriamente veicolata nelle ultime settimane.\nL'emendamento originario, di cui rivendico - di quello s\u00ec - la pi\u00f9 completa e totale paternit\u00e0, era un testo ben diverso, completo e articolato, che nel pieno rispetto del termine quinquennale di prescrizione, rimasto fermo e immutato, rispondeva e risponde ad un'istanza di civilt\u00e0 giuridica.\"\nIl Procuratore generale della Corte dei Conti, Claudio De Rose ha pubblicamente denunciato che il comma 1343 accorciava i tempi di prescrizione per i procedimenti contabili a danno della Pubblica Amministrazione. Infatti il comma recita: \u00abal comma 2 dell'art. 1 della L. 14 gennaio 1994, n. 20 le parole \"si \u00e8 verificato il fatto dannoso\" sono sostituite dalle seguenti \"\u00e8 stata realizzata la condotta produttiva di danno\".\u00bb In altri termini, con tale comma i termini di prescrizione nel diritto al risarcimento del danno di cinque anni vengono fatti decorrere dalla data del comportamento illecito e non dalla sua scoperta.\nSecondo la nuova formulazione, a detta dei giornalisti durante le settimane della polemica, sarebbero caduti in prescrizione i procedimenti di responsabilit\u00e0 amministrativa (attualmente prescrivibili nell'ottobre 2011) per 310,8 milioni di euro di contributi europei per l'agricoltura irregolarmente concessi fino a dicembre 1998. Inoltre sarebbero stati prescritti i procedimenti per le consulenze e gli incarichi esterni irregolari, le responsabilit\u00e0 degli amministratori di S.p.A. a capitale misto o partecipato, come Enel, Alitalia o le aziende comunali che operano sul mercato.\nIl comma \u00e8 stato successivamente abrogato dal decreto-legge 16/2007.\nNon sono mancate voci di supporto alla proposta di Fuda, primo fra tutti Piero Ostellino, che ha scritto sul \"Corriere della Sera\" \"Forse, nella circostanza, neppure noi giornalisti - a cominciare da me stesso - abbiamo fatto bene il nostro mestiere. Forse, prima di gridare allo scandalo, avremmo dovuto chiederci se l'Italia sia davvero il Paese del Diritto o non piuttosto quello del Rovescio. Della confusione, invece che della chiarezza. Cio\u00e8 del moralismo degli immorali\".\nDello stesso tenore l'articolo \"Illeciti amministrativi, una sanatoria da rivalutare\", a firma Sergio Soave pubblicato su \"Italia Oggi\" il 5 gennaio 2007 che scrive:\"[...] Per la norma misteriosamente finita nella redazione definitiva della legge finanziaria che riduceva i termini di prescrizione per gli illeciti amministrativi si \u00e8 scatenata una protesta cos\u00ec generale e unanime, un'indignazione cos\u00ec totalitaria da suscitare qualche sospetto\". \"[...] La protesta, fondatissima\" sul \"metodo surrettizio usato per introdurre l'emendamento nel testo [...] si \u00e8 per\u00f2 estesa al merito della questione, trascinandolo nel fango dell'ignominia politica, in realt\u00e0 senza alcuna ragione seria\". Riconoscendo quindi la rilevanza del problema sollevato afferma che \"[...] Tra tutti i dirigenti politici solo il Ministro della Giustizia ha trovato il coraggio di dirlo. In Italia si trattano meglio i ladri dei sindaci: era cos\u00ec gi\u00e0 prima dell'indulto, che applicandosi solo al penale peggiora ancora una situazione gi\u00e0 assurda. Ma, come si \u00e8 visto, quasi nessuno si \u00e8 occupato del merito della questione\" \"\nLa vicenda del comma Fuda secondo Mastella.\n\"Poveretto \u2014comment\u00f2 il ministro \u2014 \u00c8 venuto da me sconvolto e sconfortato, e gli ho dovuto fare coraggio. Fino a prova contraria \u00e8 una persona perbene. Ha ideato questo comma solo per evitare una \"via crucis\" a tanti amministratori locali, cosa che ho anche tentato di spiegare a Prodi. Ma oramai si era scatenata la gazzarra su Fuda, visto come il diavolo tentatore e diventato famoso per una cosa che infame non \u00e8. Gli hanno buttato fango addosso solo perch\u00e9 \u00e8 un brutto anatroccolo del Sud. Perch\u00e9 diciamoci la verit\u00e0: non \u00e8 un adone, \u00e8 di Reggio Calabria, ha l'accento meridionale... \u00c8 stato la vittima di un vero e proprio episodio di razzismo. Fosse stato un senatore nato al Nord, nessuno avrebbe pensato che a ispirarlo c'erano amici compiacenti\".\nChe cosa \u00e8 stato detto da Fuda.\nSecondo Fuda l'emendamento originario, composto di tre commi, interveniva sui termini degli illeciti penali per colmare quello che, diffusamente e da pi\u00f9 parti, \u00e8 stato ritenuto come un grave \"vacuum\" legislativo. Il 31 gennaio 2007, durante la discussione in Assemblea per l'approvazione della legge 296/2006, Fuda interviene in sede di discussione generale del provvedimento per chiarire la sua posizione. Al termine del suo lungo intervento il Senato, con un ordine del giorno, impegnava il Governo a legiferare in materia per risolvere definitivamente la questione.\nFuda in rotta con la lista dei consumatori.\nIl Codacons, associazione a difesa dei consumatori e dell'ambiente nella cui Lista Consumatori Fuda \u00e8 stato eletto, dopo la vicenda dell'emendamento sulla responsabilit\u00e0 contabile dichiar\u00f2 di voler promuovere una causa contro il senatore per ottenere il risarcimento per danni all'immagine del movimento.\nSecondo i numerosi comunicati ufficiali disponibili sul sito della lista consumatori, esisterebbe un battibecco tra la stessa e Fuda che si ostinerebbe sostenere che \"il merito della sua elezione \u00e8 suo e basta poich\u00e9 i voti li ha presi solo lui\". Sul sito ufficiale di Fuda sono state pubblicate le agenzie di stampa che hanno battuto sia i comunicati della lista consumatori che quelli dello stesso Fuda.\nInoltre la lista dei consumatori rimproverava a Fuda che \"tante volte non si ha tempo di telefonare, ma in politica se non ci si iscrive con il nome della Lista al Senato, se non si presenta un solo ddl di interesse dei consumatori e via dicendo, bisogna almeno trovare il tempo di rispondere al telefono!\".\nIn serata la risposta di Fuda: \"\u00c8 difficile rispondere al telefono quando si passano le giornate tra lavori in aula e in commissione, e ogni piccola distrazione pu\u00f2 portare sotto la maggioranza\".\nIn definitiva \"Lista Consumatori non ne pu\u00f2 pi\u00f9 e invitava il Senatore Fuda a rendere la sua storia politica autonoma dal nome dei consumatori che pure hanno consentito sua elezione al Senato\". Ma Fuda si era gi\u00e0 dimesso, come ricorda: \"\u00c8 quantomeno disarmante che la Lista Consumatori, poche ore dopo aver ricevuto la mia risposta all'assurda lettera ricevuta marted\u00ec scorso, in cui mi si davano pochi giorni di tempo per costituirmi come gruppo Consumatori al Senato, impegni il proprio addetto stampa in dichiarazioni ben differenti da quelle che ci si aspetterebbe in un momento cos\u00ec delicato, sia a livello regionale che nazionale\". Poco dopo arriva anche una precisazione: il Codacons precisa che il comunicato \u00e8 stato diramato unicamente dalla Lista Consumatori \"Codacons e Lista Consumatori sono infatti due soggetti diversi e autonomi, che hanno in comune solo l'addetto stampa\".\nIncompabilit\u00e0 e conflitto d'interesse.\nIl Senatore Fuda \u00e8 amministratore unico delle Sogas, carica dalla quale - secondo tutti i precedenti della Camera - avrebbe dovuto dimettersi per incompatibilit\u00e0. Intervistato da \"Report\" su Rai 3 afferma che non percepisce alcun compenso in quanto devolve tutto \"ad un istituto di beneficenza\". Secondo quanto appurato da Report a Fuda \"spettano circa 4 mila euro al mese e li devolve alla fondazione calabrese Padre Catanoso solo che il presidente della Fondazione Catanoso \u00e8 lui. E non vuol saperne di dimettersi dalla Sogas, la societ\u00e0 che gestisce l'aeroporto sullo stretto e riceve fondi pubblici.\nSecondo Fuda non ha senso lasciare l'aeroporto in quanto, in sua assenza, potrebbe regredire: \"che senso ha che io faccia il senatore e non pensi ai problemi del territorio. Il territorio ha bisogno di un aeroporto\". Al giornalista che gli ricorda che proprio questo \u00e8 il motivo della sua incompatibilit\u00e0 tra ruolo di amministratore di una societ\u00e0 pubblica e parlamentare che legifera in tema anche di spesa Fuda risponde: \"io farei il ragionamento inverso se cos\u00ec \u00e8, metterei dei parlamentari dappertutto in modo che potessero rispondere delle loro cose, per poter accelerare le procedure nel Mezzogiorno\".\nIl 26 febbraio 2008, a Camere sciolte, la Giunta delle elezioni del Senato dichiar\u00f2 all'unanimit\u00e0 la compatibilit\u00e0 della carica di amministratore unico della SOGAS, per le motivazioni di seguito riassunte: \"preso atto che l'azionariato della societ\u00e0 SoGAS non contempla organi dello Stato e che gli altri enti pubblici che vi partecipano non ricevono finanziamenti dello Stato specificamente diretti a questo, non pu\u00f2 ricorrere l'ipotesi di cui al secondo comma dell'articolo 2 della legge del 1953, che attiene alla gestione di servizi \"di qualunque genere per conto dello Stato o della Pubblica Amministrazione\": l'agire \"per conto\" implica (in applicazione di un elementare concetto giuridico) una forma di rappresentanza indiretta, che non sussiste, poich\u00e9 la SoGAS agisce in nome e nell'interesse proprio e non certo per conto (e quindi in rappresentanza) dello Stato e della Pubblica Amministrazione (il che ha delle implicazioni necessarie e ineludibili anche in tema di responsabilit\u00e0 e di giurisdizione). Non si versa n\u00e9 nella situazione di un soggetto che agisca \"in nome e per conto\" del rappresentato (rappresentanza diretta), n\u00e9 in quella di chi agisca \"per conto\" del rappresentato (rappresentanza indiretta): l'agire \"per conto\" sta appunto a qualificare l'esistenza di una rappresentanza indiretta che, nella specie, non \u00e8 nemmeno lontanamente ipotizzabile, n\u00e9 pu\u00f2 risolversi in un semplice \"riflesso\" (costituente una semplice ricaduta di effetti favorevoli)\".\nAltre vicende.\nSecondo quando riportato dalla stampa Fuda sarebbe sotto inchiesta e il suo nome comparirebbe in uno dei tronconi dell'indagine sugli appalti del Decreto Reggio condotta dalla Dda di Catanzaro. Intercettazioni telefoniche mostrerebbero i \"contatti tra il parlamentare, all'epoca presidente della Provincia di Reggio Calabria militante nella Casa delle libert\u00e0, e Paolo Romeo, ex deputato del Partito Socialista Democratico Italiano e presunto capo del \"comitato d'affari\" reggino che avrebbe avuto interessi nelle opere del Decreto Reggio\".\nFuda non ha tuttavia mai ricevuto alcun avviso di garanzia n\u00e9 \u00e8 stato mai sentito come persona informata dei fatti. Le indagini hanno infatti dimostrato come le predette intercettazioni non avevano alcuna rilevanza penale dal momento che si limitavano a valutazioni e commenti sulla situazione politica. L'indagine \u00e8 stata quindi archiviata su richiesta della stessa Procura della Repubblica competente.\nAscoltato come persona informata dei fatti.\n\"Fuda vuol far sapere al Capo che il suo cuore batte sempre a destra, anche se \u00e8 costretto a stare oggi a sinistra e che comunque se gli dovessero toccare gli interessi e le cose sue, il Cavaliere deve starne certo: Fuda gli dar\u00e0 un aiuto in Parlamento\"\nCon queste parole, pronunciate da Agostino Sacc\u00e0 ed estrapolate da intercettazioni telefoniche, si \u00e8 aperta un'indagine su possibili episodi di corruzione in cui si vede indagato l'ex premier Silvio Berlusconi a proposito di una compravendita di Senatori della Repubblica per dare una spallata al governo Prodi. L'inchiesta \u00e8 stata archiviata su richiesta della Procura della Repubblica competente."}
