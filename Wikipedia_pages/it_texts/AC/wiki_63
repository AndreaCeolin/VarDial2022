{"id": "121607", "revid": "33689", "url": "https://it.wikipedia.org/wiki?curid=121607", "title": "Audiocassetta", "text": "Laudiocassetta (anche cassetta audio, cassetta a nastro, pi\u00f9 in generale cassetta magnetica e pi\u00f9 in particolare musicassetta) \u00e8 un dispositivo a memoria magnetica, che memorizza dati e informazioni in sequenza su nastro magnetico.\n\u00c8 composta da due bobine, racchiuse in un contenitore di materiale plastico, che raccolgono il nastro magnetico utilizzabile su ambo i lati (generalmente identificati come lato \"A\" e lato \"B\") per registrare o riprodurre materiale sonoro. Ne venne prodotta una versione di dimensioni ridotte, detta microcassetta. Ideata dalla Philips agli \ninizi degli anni Sessanta, ha avuto grande diffusione fino agli anni Novanta, diventando, insieme ai dischi in vinile, uno dei supporti pi\u00f9 diffusi per la distribuzione e l'ascolto di contenuti audio, per poi cadere velocemente in disuso agli inizi degli anni Duemila, con il diffondersi prima del compact disc e poi della musica liquida.\nStoria.\nL'audiocassetta fu sviluppata nel 1962 dall'ingegnere olandese Lou Ottens e il relativo brevetto fu registrato nel 1963 dalla Philips come \"Compact Cassette\". In origine era costituita da una certa quantit\u00e0 di nastro magnetico prodotto dalla BASF racchiusa in un involucro protettivo in materiale plastico. Negli stessi anni furono sviluppati altri sistemi a cartuccia di nastro (come lo Stereo-8), ma l'audiocassetta si afferm\u00f2 con il supporto della Philips denominato Compact Cassette e lanciato sul mercato nello stesso 1963. Il numero di tracce registrabili sul nastro dipendeva dalle testine del riproduttore di cassette adoperato. La produzione di massa cominci\u00f2 nel 1965 ad Hannover in Germania e contestualmente le case discografiche pubblicarono album sia su disco in vinile che su musicassetta, iniziando la vendita di nastri preregistrati. Con i primi modelli monofonici era possibile registrare una traccia per ogni senso di scorrimento capovolgendo la cassetta in un riproduttore di cassette in modo analogo a quanto avviene con i dischi in vinile. In seguito si pass\u00f2 alla stereofonia con due tracce per lato e si ebbero anche modelli semiprofessionali a quattro tracce per un solo lato, con cui operare registrazioni multitraccia. La diffusione dell'audiocassetta fu enorme, per diversi fattori: maneggevolezza (pu\u00f2 racchiudere in poco spazio una quantit\u00e0 considerevole di tracce audio), versatilit\u00e0 (pu\u00f2 essere usata per registrare e riprodurre musica ma anche contenuti di altro tipo, come interviste, dettature, conferenze e messaggi vocali), facilit\u00e0 d'utilizzo (sia per la riproduzione che per la registrazione), economicit\u00e0 e facilit\u00e0 di duplicazione.\nIn breve tempo la musicassetta divenne il supporto preferito per la registrazione di brani musicali e per l'ascolto di musica nelle automobili, relegando il concorrente Stereo-8 a prodotto di nicchia. A lungo, musicassetta e disco in vinile furono gli unici supporti con diffusione capillare. Un'ulteriore spinta alla diffusione della musicassetta venne dal Walkman, un dispositivo messo in commercio nel 1979 dalla multinazionale giapponese Sony che consentiva l'ascolto di musica in audiocassetta ovunque tramite cuffie. La qualit\u00e0 del nastro magnetico si \u00e8 evoluta nel corso degli anni per soddisfare le pi\u00f9 svariate esigenze: al nastro \"normale\" fu affiancato il nastro al \"cromo\", dalle performance migliori, al quale in seguito si aggiunsero quello al \"ferrocromo\" e quello totalmente in ferro, detto \"metal\", particolarmente apprezzato dagli audiofili. La comparsa del CD audio nei primi anni ottanta non scalf\u00ec la diffusione dell'audiocassetta per l'uso domestico. Sebbene il CD, in quanto supporto digitale, garantisse una migliore conservazione delle registrazioni e, generalmente, una miglior qualit\u00e0 di riproduzione, l'audiocassetta consentiva una facilit\u00e0 di registrazione che, all'epoca, era impossibile ottenere con il CD in ambiente domestico. Fino alla fine degli anni novanta, l'audiocassetta fu il principale supporto su cui trovavano posto registrazioni casalinghe, compilation, duplicazioni o trasferimenti da altre sorgenti audio. Con la crescente diffusione dei masterizzatori tale possibilit\u00e0 si estese anche ai CD, ma l'audiocassetta rimase, per diverso tempo, l'unico dispositivo in grado di permettere la registrazione in tempo reale, nonch\u00e9 la possibilit\u00e0 di riutilizzare e sovrascrivere uno stesso supporto fisico pi\u00f9 volte.\nAll'inizio degli anni 2000, con la massiccia diffusione di nuove memorie di massa e tecnologie digitali come lettori mp3, memorie flash e masterizzatori DVD, l'utilizzo del nastro magnetico diminu\u00ec rapidamente. Attualmente, in ambito casalingo, i nuovi supporti digitali garantiscono una capacit\u00e0 di memorizzazione e una qualit\u00e0 audio notevolmente superiore al nastro magnetico, oltre alla possibilit\u00e0 di creare, memorizzare e cancellare dati in maniera istantanea e per un numero illimitato di volte. A partire dagli anni 2000 la maggior parte delle case discografiche cess\u00f2 di utilizzare le musicassette come supporto commerciale (salvo alcune eccezioni)), mentre quelle vergini furono ancora prodotte in maniera rilevante sino al 2010 da un ristretto numero di produttori (TDK, Sony, Maxell e Basf con il marchio Emtec a partire dal 2000), sebbene con un'offerta limitata in qualit\u00e0 e durata della registrazione (C46, C60, C90 e C120 erano ancora facilmente reperibili, pi\u00f9 rari i formati C50, C54, C70, C74 e C100). Anche le case discografiche e gli artisti smisero di produrre album in formato musicassetta, ad eccezione di pochi gruppi musicali. Ad oggi, nastri vergini possono essere ancora reperiti su piattaforme di e-commerce come Ebay e vengono ancora prodotti da due sole aziende: la National Audio Company Inc. di Springfield e l'italiana Tape It Easy.\nCaratteristiche.\nIl nastro magnetico.\nIl nastro magnetico contenuto nell'audiocassetta \u00e8 definito come da 1/8 di pollice (3,17 mm). In realt\u00e0 \u00e8 leggermente pi\u00f9 alto, misurando infatti 0,15 pollici (3,81 mm).\nErano disponibili in commercio cassette per registrazione di diversa durata (come ad esempio da 46, 60, 90 e 120 minuti) che utilizzavano quattro tipi di nastro magnetico. Per ottenere l'alta fedelt\u00e0 si \u00e8 sperimentato sulla composizione del nastro magnetico; il diossido di cromo (CrO2) \u00e8 stata la prima soluzione, ma richiedeva speciali bias ed equalizzazione da parte dei riproduttori di cassette, oltre a un interruttore per selezionare il tipo di nastro. Diverse case produttrici tra il 1970 e la met\u00e0 degli anni 90 (Sony, TDK, Maxell, BASF, Philips) commercializzarono cassette ed erano suddivise, in ordine di qualit\u00e0 di resa e di prezzo, secondo quattro tipi unificati di nastro:\nIl tipo I, detto anche nastro normale, fu il primo tipo di nastro introdotto; \u00e8 quello pi\u00f9 economico e dalle caratteristiche meno performanti, ma rimane comunque pi\u00f9 versatile, essendo adatto a tutti gli usi; \u00e8 un nastro con un basso rapporto segnale-rumore e una buona modulazione sia dei toni alti che di quelli bassi.\nIl tipo II, indicato anche come \"nastro al cromo\" e riconoscibile dalla colorazione pi\u00f9 scura, venne introdotto nel 1970 allo scopo di garantire una migliore qualit\u00e0 del suono registrato. Inizialmente si trattava di nastri al biossido di cromo, mentre a partire dalla met\u00e0 degli anni settanta vennero prodotti nastri di tipo II al cobalto e ossido di ferro. Rispetto al tipo I si ha una migliore modulazione degli acuti, ma \u00e8 pi\u00f9 carente sui toni bassi. Risulta particolarmente indicato per la registrazione da fonti digitali come CD ed MP3.\nIl tipo III, detto anche \"nastro al ferrocromo\", fu introdotto negli anni settanta per unire i vantaggi dei tipi I e II, attraverso una composizione del nastro intermedia tra quelli normali e quelli al cromo. Dotato di una buona risposta sia sugli alti che sui bassi, non introduceva per\u00f2 grosse migliorie rispetto al tipo II ed \u00e8 stato prodotto fino ai primi anni ottanta, quando fu soppiantato dal nastro di tipo IV.\nIl tipo IV, detto anche \"Metal\", rappresenta il tipo di nastro pi\u00f9 pregiato. Introdotto nel 1979, \u00e8 dotato di un'ottima modulazione degli acuti. Si trattava del nastro pi\u00f9 costoso, oltre che pi\u00f9 performante, bench\u00e9 nelle prime versioni tendesse a sporcare e usurare maggiormente le testine, soprattutto nei primi esemplari. \u00c8 stato prodotto fino agli anni novanta, quando i progressi ottenuti nella lavorazione dei nastri di tipo I e II hanno reso minimo il divario con il tipo IV. \u00c8 comunque ancora ricercato tra gli appassionati di musica su nastro per le sue qualit\u00e0.\nA eccezione del tipo III la tipologia di nastro \u00e8 desumibile anche da alcuni fori posti sul lato superiore della cassetta: il nastro tipo II presenta infatti due fori accanto alle linguette usate per prevenire le registrazioni accidentali; le cassette di tipo IV presentano due ulteriori fori al centro del lato superiore. Le cassette di tipo I, invece, non presentano fori aggiuntivi. L'uso di questi fori \u00e8 stato introdotto per consentire la rilevazione automatica del tipo di nastro da parte dei registratori e dei riproduttori di cassette, in sostituzione degli appositi selettori manuali del tipo di nastro presenti sugli apparecchi fino agli anni ottanta.\nDurata della riproduzione.\nLa lunghezza del nastro \u00e8 normalmente misurata in minuti, che indicavano la durata complessiva della riproduzione considerando entrambi i lati. I formati pi\u00f9 diffusi erano:\nSono state inoltre prodotte anche cassette di durata inferiore a 30 minuti (\"C10\", \"C15\" e \"C20\"), sia per usi musicali, sia per uso informatico. Formati ancora minori furono usati per contenere jingle, spot pubblicitari e brevi messaggi vocali (come quelli dei risponditori automatici); in questi casi venivano spesso usate cassette a ciclo continuo, la cui durata era misurata in secondi e spesso era di un minuto. Tali cassette possono essere riprodotte per un tempo indefinito, poich\u00e9 il nastro \u00e8 sistemato a formare un anello, e una volta raggiunto il punto finale del contenuto registrato si riprende la riproduzione dal punto iniziale.\nLo spessore del nastro varia a seconda della lunghezza dello stesso, con il risultato che i nastri pi\u00f9 lunghi sono anche pi\u00f9 sottili per consentire alla cassetta di contenere interamente la bobina, e per non affaticare eccessivamente il capstan nel compito di trascinare il nastro. Nelle \"C46\" e nelle \"C60\" lo spessore \u00e8 di 15-16 micrometri, mentre nelle \"C90\" questo si riduce a 10-11\u00a0\u00b5m, che diventano 9\u00a0\u00b5m nelle \"C120\". Chiaramente, in quest'ultimo caso il nastro risulta molto pi\u00f9 fragile e necessita di una maggior cura; inoltre, il ridotto spessore tende di per s\u00e9 a pregiudicare la qualit\u00e0 del suono registrato, salvo l'adozione di particolari accorgimenti nella produzione che rendono affidabili anche i nastri pi\u00f9 sottili (per questo motivo, i nastri da 120 minuti erano spesso quelli con il maggior rapporto prezzo/lunghezza).\nRiducendo ulteriormente lo spessore del nastro, sono stati prodotti nastri ancora pi\u00f9 sottili, arrivando fino a 180 minuti di spazio totale. Le cassette della durata maggiore di 120 minuti sono state tuttavia prodotte molto raramente; tra le eccezioni degne di nota prodotte in tempi pi\u00f9 recenti ci sono i modelli AE 150 (Tipo I), CDing1\u00a0150 (Tipo I) e CDing2\u00a0150 (Tipo II) della TDK, le CDix I 150 (Tipo I) della Sony e le UR 150 (Tipo I) della Maxell.\nNel periodo 1972-1982 la TDK ha messo in commercio anche dei nastri da 180 minuti (TDK D-C180), di tipo I; tale nastro era particolarmente fragile e sottile, al punto da risultare trasparente. Non di rado si sono avuti problemi con questo tipo di cassetta, che andavano dalla difficolt\u00e0 nello scorrimento veloce alla migrazione magnetica tra spire adiacenti di una bobina, passando per la pi\u00f9 facile deformazione del nastro, che era anche pi\u00f9 soggetto a rimanere incastrato nel meccanismo di trascinamento dello stesso. In virt\u00f9 di questi problemi e del fatto che la qualit\u00e0 del suono registrato era pesantemente condizionata, le C180 sono state presto ritirate dal mercato e rappresentano oggi dei veri tesori tra i collezionisti. Nastri ancora pi\u00f9 lunghi, fino a 240 minuti, sono stati progettati ma mai messi in commercio.\nProtezione dalla cancellazione.\nLa cassetta \u00e8 provvista di un meccanismo di protezione dalla scrittura, utilizzabile per prevenire la cancellazione accidentale di quanto gi\u00e0 registrato. Per ogni facciata, sul lato superiore del contenitore, \u00e8 presente una linguetta di plastica; tale linguetta pu\u00f2 essere rimossa, aprendo cos\u00ec un piccolo foro. Un sensore del registratore (o pi\u00f9 semplicemente una piccola levetta meccanica) rileva la presenza di questo foro e, tramite un accorgimento meccanico o collegandosi a un dispositivo elettronico, impedisce che venga attivata la funzione di registrazione. Per proteggere dalla cancellazione il lato corrente occorre liberare il foro in alto a sinistra (osservando la cassetta in modo da avere l'apertura del nastro in basso).\nLa funzione di protezione pu\u00f2 comunque essere rimossa, su cassette gi\u00e0 protette, coprendo nuovamente il foro, per esempio con del nastro adesivo, analogamente alle VHS, che per\u00f2, avendo un solo lato, hanno anche un solo foro.\nFunzionamento.\nIl nastro viene raccolto su due bobine; rispetto al lato che si ascolta (o si registra), la bobina di destra \u00e8 dedicata alla raccolta del nastro gi\u00e0 utilizzato, mentre quella di sinistra contiene il nastro da svolgere. Il nastro \u00e8 saldamente attaccato alle due bobine tramite appositi spinotti di fissaggio, che garantiscono che il nastro non si distacchi dalle bobine in caso di avvolgimento veloce o di trazione prolungata dopo la terminazione del nastro. Generalmente, per non danneggiare le parti di nastro che si trovano alle estremit\u00e0 (e per sfruttare pienamente la superficie registrabile), il nastro non \u00e8 direttamente attaccato alle bobine, ma possiede dei brevi prolungamenti di plastica connessi a loro volta alle bobine.\nUna volta che l'audiocassetta viene inserita in un lettore, il nastro viene fatto scorrere su una testina, la quale viene a contatto con il nastro grazie a un'apertura centrale sul lato inferiore della cassetta. La testina riceve il segnale magnetico impresso sul nastro e lo converte in un segnale elettrico che d\u00e0 origine al suono. Per fare s\u00ec che il nastro aderisca alla testina, le audiocassette sono dotate di una spugnetta che permette il contatto durante il trascinamento, senza peraltro danneggiare il nastro. Oltre alla riproduzione, la stessa testina permette anche la registrazione di un segnale magnetico sul nastro, frutto della conversione di un segnale elettrico, secondo un meccanismo inverso rispetto a quello applicato durane la riproduzione. Un'altra apertura, posta pi\u00f9 a sinistra, permette la cancellazione del nastro per mezzo di un'altra testina; in questo modo, un nastro usato pu\u00f2 essere ripulito e, subito dopo, registrato. Il trascinamento avviene a una velocit\u00e0 costante di 4,76\u00a0cm/s (1 + 7/8 pollici al secondo), grazie alla rotazione di un piedino metallico, denominato capstan, che viene a contatto con il nastro grazie a un foro trasversale in cui il capstan va a entrare. L'aderenza tra il capstan e il nastro \u00e8 assicurata da un rullo pressore, ricoperto di gomma, che assicura il trascinamento e che va a premere il nastro sul capstan grazie a un'apertura posta sulla destra del lato inferiore della cassetta. Diversamente dalle cassette dello Stereo8, il rullo non \u00e8 parte della cassetta ma del lettore. Ad assicurare l'allineamento del nastro con il sistema di testine, capstan e rullo pressore vi sono delle guide; due di queste si trovano direttamente nella cassetta, alle estremit\u00e0 del lato inferiore, mentre due fori trasversali permettono l'inserimento di due guide dell'apparecchio. Il nastro, generalmente, possiede quattro piste longitudinali in cui viene registrato il suono, due per lato; per ciascuna facciata, c'\u00e8 una pista per il canale sinistro e una per il canale destro (che si fondono in un'unica pista per le registrazioni monofoniche). Esistono altres\u00ec sistemi di registrazione professionali che consentono la registrazione (e la riproduzione) di pi\u00f9 di due piste audio sullo stesso lato. Per evitare che la rotazione delle bobine crei troppo rumore sfregando sull'involucro, e per facilitare il riavvolgimento/svolgimento del nastro, l'involucro della cassetta \u00e8 dotato all'interno di due foglietti anti-attrito di materiale plastico, che hanno anche lo scopo di permettere che le bobine siano avvolte in modo ordinato.\nUso.\nRegistrazione audio.\nL'audiocassetta fu inizialmente concepita per l'uso nei dittafoni, per i quali la fedelt\u00e0 della riproduzione non era particolarmente critica, ma presto, grazie alla sua praticit\u00e0 e compattezza, divenne uno strumento popolare anche per l'ascolto di musica preregistrata. Dalla met\u00e0 degli anni settanta la qualit\u00e0 del nastro fu nettamente e progressivamente migliorata passando da supporti magnetici realizzati esclusivamente prima con ferro o ferrite a supporti con cromo, \"ferricromo\" e successivamente in una lega metallica appositamente studiata (cassette \"metal\").\nSotto il profilo della qualit\u00e0 di riproduzione, il limite dell'audiocassetta era rappresentato dalla ridotta velocit\u00e0 di scorrimento del nastro pari a soli 4,75 centimetri al secondo. Tale ridotta velocit\u00e0 consentiva la registrazione di un normale programma musicale (per esempio un intero LP o una sinfonia) su un tratto di nastro relativamente breve, permettendo le ridotte dimensioni della cassetta. La ridotta velocit\u00e0 di scorrimento non era solo la causa del rumore di fondo (il caratteristico \"fruscio\" delle cassette) ma era anche un limite nella riproduzione dei suoni pi\u00f9 acuti dello spettro sonoro.\nCon il miglioramento del supporto magnetico e la concomitante produzione di sempre pi\u00f9 sofisticati apparecchi per la registrazione e riproduzione di \"compact cassette\", l'audiocassetta riusc\u00ec a ridurre la differenza qualitativa rispetto alle classiche e costose bobine singole, quantomeno negli impianti Hi-fi domestici; inoltre la cassetta rappresentava il modo pi\u00f9 conveniente e agevole per ascoltare musica al di fuori dell'ambiente domestico, principalmente in automobile.\nTra le tecnologie introdotte nei registratori per migliorare la qualit\u00e0 audio vanno ricordati i sistemi di riduzione del rumore (Dolby B/C/S, DBX e DNL) e quelli per l'aumento della dinamica (HX Pro, DYNEQ, ADRES e HIGH COM).\nNella gara ingaggiata dai costruttori di lettori di cassette per produrre sempre migliori apparecchiature Hi-fi, vale la pena di ricordare il Nakamichi 1000 del 1973, noto per la qualit\u00e0 cristallina del suono riprodotto con audio cassette.\nA partire dal 1979, con l'introduzione del riproduttore portatile Walkman della Sony, la popolarit\u00e0 della musicassetta aument\u00f2 ulteriormente, per poi diminuire di colpo prima con l'avvento dei CD masterizzabili e dei lettori CD portatili, e in seguito a causa della diffusione della cosiddetta musica liquida e dei relativi riproduttori.\nMemoria di massa informatica.\nMolti dei primi microcomputer supportarono la registrazione di dati su cassette come supporto di memoria di massa gi\u00e0 dagli anni settanta, spesso utilizzando lo standard Kansas City.\nGran parte degli home computer a 8 bit di fine anni settanta e degli anni ottanta hanno ampiamente utilizzato la musicassetta per la registrazione dei dati: tra di essi per esempio il Commodore 64, che era dotato di un registratore denominato \"Datassette\", lo ZX Spectrum e lo standard MSX. Alcuni modelli, come l'Amstrad CPC 464, hanno un registratore di cassette integrato direttamente nell'unit\u00e0 centrale, insieme alla tastiera. Per gli home computer a 16 bit invece si adottarono da subito sistemi pi\u00f9 avanzati, con eccezioni come il precoce TI-99/4A che utilizz\u00f2 ampiamente le cassette. Anche per il PC IBM c'era la possibilit\u00e0 di utilizzare cassette, ma nella pratica venne abbandonata quasi subito, e generalmente non era contemplata per i sistemi di fascia alta.\nLe ragioni fondamentali della scelta tecnologica dell'uso di audiocassette erano legate al basso costo del supporto e dei relativi dispositivi di lettura, al tempo gi\u00e0 largamente diffusi.\nLa tipica alternativa alla cassetta era il floppy disk, che consente velocit\u00e0 di lettura e scrittura pi\u00f9 alta e accesso non sequenziale ai dati, ma aveva un costo sensibilmente maggiore sia dei singoli supporti sia dei lettori.\nNella maggioranza dei casi la cassetta veniva registrata con dispositivi analoghi a quelli utilizzati in campo audio o con normali registratori connessi al computer, utilizzando una tecnica di modulazione denominata FSK. La quantit\u00e0 di dati che la maggior parte dei microcomputer poteva registrare su un lato di una \"C90\" era di circa 500\u00a0kByte, per l'epoca una quantit\u00e0 enorme, a prezzo per\u00f2 di una scarsa affidabilit\u00e0 del supporto (gli errori di lettura, specie se si utilizzavano algoritmi di compressione, come il famoso \"turbo tape\" del Commodore 64, erano piuttosto frequenti).\nIn Nordamerica l'utilizzo delle musicassette come memorie di massa per i computer casalinghi cess\u00f2 rapidamente, gi\u00e0 nei primi anni ottanta, in favore dei floppy. Entro met\u00e0 decennio le pubblicazioni commerciali americane per computer a 8 bit come Apple II, Atari 8-bit e Commodore 64 divennero unicamente su floppy.\nIn Europa invece la cassetta rimase in uso per i principali home computer a 8 bit fino al termine della loro vita commerciale, avvenuto nei primi anni '90. Nel caso di sistemi come il Commodore 64 le cassette continuarono a convivere come alternative con i floppy da 5,25\" e in misura minore anche con le cartucce. Talvolta, per i limiti tecnici delle cassette, i programmi applicativi e i videogiochi pi\u00f9 complessi venivano prodotti solo su disco, oppure la versione disco presenta alcune funzionalit\u00e0 in pi\u00f9. Al contrario i software a basso costo, come i videogiochi \"budget\" o le produzioni da edicola, talvolta erano pubblicati ufficialmente solo su cassetta.\nSupporti e formati derivati.\nStereo8.\nA partire dal 1966 venne introdotto il formato Stereo8, avente lo stesso principio di funzionamento ma dotato di una cassetta molto pi\u00f9 grande e con un'unica bobina su cui il nastro scorreva a ciclo continuo; tale supporto, usato principalmente in ambito musicale, \u00e8 stato commercializzato fino ai primi anni ottanta.\nMicrocassetta.\nNel 1969 venne prodotta la microcassetta dalla Olympus, una cassetta di dimensioni ridotte dal funzionamento pressoch\u00e9 identico a quello dell'audiocassetta, ambito della registrazione vocale personale. Simile alla microcassetta era la minicassetta, avente le stesse dimensioni; in questo caso, per\u00f2, il nastro era trascinato direttamente dalla rotazione costante della bobina riavvolgitrice, pertanto la velocit\u00e0 di scorrimento variava in funzione della quantit\u00e0 di nastro riavvolto. Per un breve periodo \u00e8 stata commercializzata anche la picocassetta, una cassetta grande circa la met\u00e0 di una microcassetta.\nElcaset.\nNel 1976 fu introdotta sul mercato anche la Elcaset, di dimensioni comparabili a quelle di una videocassetta e avente un meccanismo simile a quello dell'audiocassetta; tale formato, che riprendeva quello della cartuccia RCA prodotta tra gli anni cinquanta e gli anni sessanta, era molto apprezzato dagli audiofili, ma era molto costoso e garantiva una qualit\u00e0 non molto pi\u00f9 elevata di quella raggiunta dalle migliori audiocassette, venendo pertanto dismesso nel 1980.\nDigital Audio Tape.\nNel 1987 venne creato il Digital Audio Tape (DAT), di buona qualit\u00e0 ma relegato a un ruolo professionale, in quanto costoso e non appoggiato dalle case discografiche che individuavano nel DAT un ostacolo alla tutela del copyright. Per quanto riguarda il settore della dittafonia, \u00e8 degna di nota una sorta di versione digitale della microcassetta, la NT della Sony, di dimensioni estremamente ridotte e capacit\u00e0 tra i 60 e i 120 minuti.\nDigital Compact Cassette.\nNel 1992 venne creata Digital Compact Cassette (DCC); caratteristica di questo supporto era quella di avere le stesse dimensioni della audiocassetta, mantenendo anche una certa compatibilit\u00e0: un apparecchio per la riproduzione delle DCC era in grado infatti di leggere un'audiocassetta (non esisteva, per\u00f2, la stessa compatibilit\u00e0 in scrittura). Il formato, per\u00f2, non ebbe successo, a causa del costo elevato sia dei registratori che delle cassette, della presenza di un sistema anticopia analogo a quello gi\u00e0 implementato sul DAT qualche anno prima, della scarsa ergonomia per quanto riguardava la registrazione e visualizzazione dei titoli sulle cassette non preregistrate, del'avvento dei CD-R e dell'MP3, e della qualit\u00e0 audio che, seppur migliore di buona parte delle audiocassette analogiche, era leggermente inferiore ai CD audio a causa della compressione dei dati.. La DCC fu messa fuori produzione nel 1996.\nAdattatori per jack audio.\nAlcuni produttori hanno creato delle cassette audio che non sfruttano il nastro magnetico, ma una testina (esattamente come quella che serve per leggere le audiocassette), la quale preleva un segnale elettrico da una fonte qualsiasi (come un lettore CD o un lettore mp3) attraverso un cavo munito di connettore Jack e trasforma tale ingresso in segnale magnetico che viene riprodotto sulla testina della cassetta e letto dalla testina del lettore. Qui \u00e8 ritrasformato in segnale elettrico e inviato all'amplificatore, permettendo cos\u00ec di udire il suono riprodotto dal dispositivo che vi \u00e8 collegato tramite cavo (come lettori MP3, lettori CD, lettori Minidisc, o anche personal computer).\nQuesto sistema, prevedendo due conversioni del segnale, introduce una certa perdita di qualit\u00e0 ed ha come scopo principale quello di consentire ad apparecchi dotati solo di un riproduttore di audiocassette di potere riprodurre musica proveniente da un dispositivo esterno, prevalentemente un lettore digitale pi\u00f9 moderno di cui il sistema non \u00e8 provvisto. Poich\u00e9 tale soluzione ha come obiettivo principale l'economia (il suo scopo \u00e8 evitare di cambiare un sistema audio esistente con uno pi\u00f9 recente predisposto alla lettura di supporti diversi dall'audiocassetta), la perdita qualitativa viene considerata un compromesso accettabile. Queste cassette elettroniche, infatti, vengono impiegate principalmente per poter riutilizzare e non dover sostituire le vecchie autoradio a cassette a seguito dell'introduzione di supporti pi\u00f9 recenti."}
{"id": "121611", "revid": "1573940", "url": "https://it.wikipedia.org/wiki?curid=121611", "title": "Sciurus", "text": "Sciurus \u00e8 il genere della famiglia degli sciuridi che comprende le specie pi\u00f9 diffuse e conosciute di scoiattolo, tra cui lo scoiattolo rosso eurasiatico. Sono roditori di piccole dimensioni con la coda folta. Il nome scientifico \"Sciurus\" deriva dal latino \"sci\u016brus\" \u2018scoiattolo\u2019 a sua volta da greco \u03c3\u03ba\u03af\u03bf\u03c5\u03c1\u03bf\u03c2 \"sk\u00edouros\", composto di \u03c3\u03ba\u03b9\u03ac \"ski\u00e1\" e \u03bf\u1f50\u03c1\u03ac \"our\u00e1\" \u2018[che fa] ombra [con la] coda\u2019.\nTutti gli scoiattoli del genere \"Sciurus\" sono abitanti della foresta. La maggior parte delle specie vivono nelle Americhe; solo quattro delle 28 specie vivono nel Vecchio Mondo: esse sono diffuse in tutta Europa, nel Medio Oriente, e nell'Asia settentrionale e orientale.\nLa loro dieta consiste di semi, frutta e insetti, ma anche di uova di volatili e di giovani uccelli. I loro principali nemici sono uccelli rapaci e predatori di piccole dimensioni, come la martora. Alcuni esemplari possono vivere fino a 12 anni.\nTassonomia.\nAttualmente il genere \"Sciurus\" comprende 28 specie, suddivise in 7 sottogeneri:\nIn passato le specie appartenenti ai sottogeneri \"Guerlinguetus\", \"Hadrosciurus\" e \"Urosciurus\" venivano classificate in un genere a parte, \"Guerlinguetus\"."}
{"id": "121612", "revid": "72396", "url": "https://it.wikipedia.org/wiki?curid=121612", "title": "Caitanya", "text": "Vita.\nVi\u015bvambhara (lett. \"Reggitore del mondo\", intende Vi\u1e63\u1e47u), \u00e8 il secondo figlio di una famiglia di brahmani vi\u1e63\u1e47uiti (suo padre, Jagann\u0101tha Mi\u015bra, era un \"pa\u1e47\u1e0dit\"; sua madre, \u015aac\u012b, era la figlia di N\u012blambar Cakravart\u012b, un famoso erudito), che viveva a Navadv\u012bpa (Nad\u012by\u0101 ,oggi Navadvip, Bengala), importante centro di studi sanscriti, all'epoca sotto il dominio musulmano.\nNato durante una eclissi lunare nel mese di Ph\u0101lgun (27 febbraio 1486), da bambino gli viene assegnato il soprannome di Nim\u0101i, dal nome di una pianta medicinale, \"nima\", per proteggerlo dai possibili assalti dei demoni; e anche i soprannomi di Gaura (il \"dorato\") e Gauracandra (\"Luna dorata\"), che pi\u00f9 tardi verranno associati alla figura di R\u0101dh\u0101 da lui stesso rappresentata. Il giovane Nim\u0101i frequenta la locale scuola di sanscrito (\"\u1e6dola\") sotto un \"pa\u1e47\u1e0dita\" di nome Ga\u1e45g\u0101d\u0101sa.\nRaggiunta l'et\u00e0 adulta, Vi\u015bvambhara diviene anche lui un insegnante di sanscrito (\"pa\u1e47\u1e0dita\"), sposando dapprima Lak\u1e63m\u012b, figlia di un brahmano di nome Vallabh\u0101c\u0101rya, e, dopo la sua morte causata dal morso di un serpente, Vi\u1e63\u1e47upriy\u0101, anch'essa di casta \"br\u0101hma\u1e47a\".\nNel 1508, all'et\u00e0 di ventidue anni Vi\u015bvambhara si reca a Gay\u0101 per i rituali \"\u015br\u0101ddha\" (inerenti ai defunti) che intende celebrare a favore del padre e della prima moglie. In quella circostanza Caitanya incontra l'asceta e maestro (\"gur\u016b\") vi\u1e63\u1e47uita \u012a\u015bvara Pur\u012b, allievo di M\u0101dhavendra Pur\u012b (quindi del lignaggio, \"samprad\u0101ya\", fondato da Madhva nel XIII secolo) e, secondo le agiografie, si ritira dentro una grotta da cui esce dopo tre giorni trasfigurato da una profonda esperienza mistico-estatica consistente nella devozione (\"bhakti\") nei confronti di K\u1e5b\u1e63\u1e47a, qui inteso come la Persona suprema, Dio.\nOttenuta successivamente l'iniziazione (\"d\u012bk\u1e63\u0101\") da \u012a\u015bvara Pur\u012b, Vi\u015bvambhara promuove delle riunioni pubbliche di \"sa\u1e43k\u012brtana\" (danze e canti religiosi in onore di K\u1e5b\u1e63\u1e47a) finendo col provocare le autorit\u00e0 musulmane, ma acquisendo presto il ruolo di \"leader\" carismatico dell'importante comunit\u00e0 vi\u1e63\u1e47uita di Navadv\u012bpa.\nLa comunit\u00e0 religiosa promossa da Vi\u015bvambhara \u00e8 solita riunirsi nel cortile della casa di un brahmano di nome \u015ar\u012bv\u0101sa oppure presso l'abitazione dell'anziano Advaita-\u0101c\u0101rya, anche lui un brahmano, ma di stretta e ortodossa osservanza, iniziato nel lignaggio di M\u0101dhavendra Pur\u012b. I rumorosi cortei mistico-estatici danzanti (detti \"nagara sa\u1e43k\u012brtana\") di questi devoti vi\u1e63\u1e47uiti creano presto delle turbolenze nella citt\u00e0 di Navadv\u012bpa e non manca chi li denuncia per \"ubriachezza\" al locale \"q\u0101z\u012b\" (governatore) musulmano, giungendo persino a imbrattare la porta di \u015ar\u012bv\u0101sa con il sangue di animali sacrificati.\nQueste ostilit\u00e0 non fermano l'entusiasmo religioso di questi devoti, entusiasmo che progressivamente coinvolge anche numerosi cittadini di Navadv\u012bpa.\nCaitanya viene descritto alto oltre il metro e ottanta, una notevole altezza per un nativo del Bengala, e la sua abitudine di danzare ondeggiando con le braccia levate al ritmo degli strumenti insieme alla numerosa folla estatica deve aver infatti impressionato numerosi suoi concittadini, tra cui il giovane Gad\u0101dhara-pa\u1e47\u1e0dita, particolarmente attratto dalla figura di Vi\u015bvambhara.\nMolti di costoro iniziarono a vedere nell'estatico Vi\u015bvambhara un \"avat\u0101ra\" di K\u1e5b\u1e63\u1e47a e in Gad\u0101dhara-pa\u1e47\u1e0dita la sua \"\u015bakti\".\nAnche un altro famoso e carismatico asceta, questo dalle caratteristiche iconoclaste del genere \"avadh\u016bta\", di nome Nity\u0101nanda, riconosce pubblicamente in Vi\u015bvambhara la persona di Dio, K\u1e5b\u1e63\u1e47a. Allo stesso modo Vi\u015bvambhara riconosce in Nity\u0101nanda il suo fratello maggiore e in tale veste lo fa adottare dalla madre \u015aac\u012b.\nLa comunit\u00e0 dei devoti inizia quindi a vedere in Nity\u0101nanda il fratello maggiore di K\u1e5b\u1e63\u1e47a, Balar\u0101ma.\nQueste cinque personalit\u00e0: Caitanya (Vi\u015bvambhara), Nity\u0101nanda, Advaita-\u0101c\u0101rya, Gad\u0101dhara-pa\u1e47\u1e0dita e \u015ar\u012bv\u0101sa, finiranno per costituire quel Pa\u00f1ca-tattva oggetto di culto ancora oggi per i vi\u1e63\u1e47uiti gau\u1e0d\u012bya.\nL'attivit\u00e0 religiosa del mistico bengalese ormai occupa la sua intera vita quotidiana cos\u00ec, nel febbraio 1510, di fronte all\"'\u0101c\u0101rya\" e \"sa\u1e43ny\u0101sa\" Ke\u015bava Bh\u0101rat\u012b, anche lui collegato a M\u0101dhavendra Pur\u012b, Vi\u015bvambhara rinuncia al mondo (acquisendo lo \"status\" di \"sa\u1e43ny\u0101sa\"), e quindi alla propria famiglia, prendendo il nome religioso di K\u1e5b\u1e63\u1e47a Caitanya (lett. \"la cui coscienza \u00e8 K\u1e5b\u1e63\u1e47a\") che gli viene assegnato dallo stesso maestro che appartiene all'ordine dei Bh\u0101rat\u012b, a loro volta nell'ordine dei \"da\u015ban\u0101mi\" istituito secoli prima dal brahmano \u015aa\u1e45kara, proprio per sottolineare che il nuovo \"sa\u1e43ny\u0101sa\" Caitanya avrebbe reso il mondo \"cosciente\" (san. \"caitanya\") in K\u1e5b\u1e63\u1e47a.\nConsapevole del significato di questa scelta ascetica e itinerante, questo per quanto concerne i futuri rapporti con la madre e la sposa, Vi\u015bvambhara ora chiamato con il nome religioso di Caitanya, decide di seguire il consiglio della madre \u015aac\u012b e di recarsi presso la pi\u00f9 vicina Pur\u012b (O\u1e5bi\u015b\u0101), piuttosto che nella lontana localit\u00e0, sacra, di V\u1e5bnd\u0101vana. Pur\u012b, inoltre, \u00e8 la citt\u00e0 in cui \u00e8 ospitato il celebre tempio di Jagann\u0101tha (\"Signore dell'universo\", ovvero K\u1e5b\u1e63\u1e47a/Vi\u1e63\u1e47u).\nDurante il viaggio verso Pur\u012b, Caitanya incontra un altro famoso studioso e asceta, S\u0101rvabhauma Ba\u1e6d\u1e6d\u0101c\u0101rya, a cui espone le teologie dualiste della \"bhakti\", superiori, a detta di Caitanya, a qualsiasi lettura monistica tipica dell\"'advaitaved\u0101nta\". S\u0101rvabhauma Ba\u1e6d\u1e6d\u0101c\u0101rya, profondamente colpito anche dalle estasi mistiche del giovane bengalese, introduce Caitanya presso la corte di R\u0101m\u0101nanda R\u0101ya, un alto funzionario dell'imperatore Prat\u0101parudra Deva della dinastia hind\u016b Gajapati, funzionario che gli diviene subito devoto.\nGiunto a Pur\u012b, poco tempo dopo il mistico bengalese decide di intraprendere con alcuni dei suoi devoti un lungo pellegrinaggio verso Sud, fino a Kanyakumari (Cape Comorin), passando per numerose localit\u00e0 dell'India centrale e occidentale, diffondendo, in questo, modo il culto di K\u1e5b\u1e63\u1e47a e la pratica pubblica del \"sa\u1e43k\u012brtana\", questo senza fare alcuna distinzione di casta (\"var\u1e47a\"), o di nazionalit\u00e0, nella sua predica. Questo lungo pellegrinaggio consente a Caitanya di convertire alla sua pratica religiosa e alle sue dottrine anche devoti di altre religioni come i buddhisti, i musulmani e gli \u015bivaiti.\nNel 1516, rientra a Pur\u012b, presso il tempio di Jagannath\u0101 dove Caitanya viene considerato \"avat\u0101ra\" di K\u1e5b\u1e63\u1e47a.\nAlcuni anni dopo il suo rientro a Pur\u012b, Caitanya decide di intraprendere un nuovo pellegrinaggio, questa volta verso V\u1e5bnd\u0101vana attraversando il Bengala seguito dalla numerosa folla dei suoi devoti, ma due suoi nuovi discepoli, i fratelli R\u016bpa (1493-1564) e San\u0101tana (1488\u20131558) (i quali faranno successivamente parte del gruppo detto dei sei Gosv\u0101min), lo convincono a ritornare sui suoi passi e quindi a rientrare a Pur\u012b, in quanto questo tipo pellegrinaggio sarebbe risultato troppo \"pubblico\" e quindi inadatto per un \"sa\u1e43ny\u0101sa\".\nTrascorsa una stagione, Caitanya intraprende nuovamente il pellegrinaggio, ma in tono minore, verso la regione del Vraja. Durante questo viaggio si narra dell'attraversamento della foresta di Jh\u0101rikha\u1e47\u1e0da, dove Caitanya inizia a cantare le lodi di Dio accompagnato dagli uccelli, mentre una tigre lo segue nella danza.\nSempre durante questo pellegrinaggio il mistico bengalese evita i contatti con le celebri comunit\u00e0 ascetiche e brahmaniche di V\u0101r\u0101\u1e47as\u012b, fatto salvo il brahmano Tapana Mi\u015bra, il cui figlio Raghun\u0101tha Bha\u1e6d\u1e6da (1505-1579) diverr\u00e0 suo devoto e, successivamente, uno dei sei Gosv\u0101min.\nGiunto a V\u1e5bnd\u0101vana, Caitanya ripercorre i luoghi da lui vissuti in qualit\u00e0 di K\u1e5b\u1e63\u1e47a, cadendo frequentemente in estasi a tal punto che i suoi compagni di pellegrinaggio lo convincono ad allontanarsi da quei luoghi, temendo per la sua salute.\nNel viaggio di ritorno il mistico bengalese incontra nuovamente R\u016bpa nella localit\u00e0 di Pray\u0101ga, nel Trive\u1e47i, e San\u0101tana a V\u0101r\u0101\u1e47as\u012b. I due fratelli hanno nel frattempo abbandonato la loro professione di funzionari al servizio del sultano del Bengala, Alauddin Husain Shah, per dedicarsi esclusivamente alla vita religiosa sotto la guida di Caitanya che successivamente li invia nel Vraja a costituire quella comunit\u00e0 religiosa che avvier\u00e0 i locali culti k\u1e5b\u1e63\u1e47aiti.\nRientrato a Pur\u012b, Caitanya guider\u00e0, anche in qualit\u00e0 di \"sa\u1e43ny\u0101sa\", la numerosa e composita comunit\u00e0 religiosa che gli era profondamente devota e che vedeva in lui l\"'avat\u0101ra\" di K\u1e5b\u1e63\u1e47a nel \"kaliyuga\". Tra questi spicca il nome dell'erudito Svar\u016bpa D\u0101modara che pi\u00f9 di ogni altro gli stette vicino in qualit\u00e0 di \"amanuense\".\nSvar\u016bpa D\u0101modara ebbe come discepolo Raghun\u0101tha D\u0101sa, questi il maestro di K\u1e5b\u1e63\u1e47ad\u0101s Kavir\u0101ja, l'autore del celebre \"Caitanya Carit\u0101m\u1e5bta\". Fu Raghun\u0101tha D\u0101sa che inform\u00f2 K\u1e5b\u1e63\u1e47ad\u0101s Kavir\u0101ja sull'incarnazione \"androgina\" in Caitanya della divina coppia di R\u0101dh\u0101-K\u1e5b\u1e63\u1e47a, incarnazione poi celebrata dalla tradizione \"gau\u1e0d\u012bya\".\nK\u1e5b\u1e63\u1e47ad\u0101s Kavir\u0101ja riferisce anche che, con il prosieguo degli anni, le estasi mistiche di Caitanya divennero sempre pi\u00f9 frequenti al punto che lo si dovette assistere giorno e notte.\nNon esistono testimonianze precise riguardo alla sua morte che avvenne a Pur\u012b, nel 1533, nel mese di \u0100\u1e63\u0101r\u1e25, forse il 9 luglio.\nDottrine.\nCaitanya non \u00e8 stato un teologo in senso stretto, quanto piuttosto un mistico e un estatico che pure seppe provocare in personalit\u00e0 differenti lo stesso suo ardore mistico.\nMolti eruditi, che poi furono a fondamento di complesse dottrine teologiche (ad esempio i fratelli R\u016bpa Gosv\u0101m\u012b e San\u0101tana Gosv\u0101m\u012b e il loro nipote J\u012bva Gosv\u0101m\u012b) furono suoi diretti discepoli e devoti.\nSono testimoniate delle estasi profonde di Caitanya nei confronti di K\u1e5b\u1e63\u1e47a e anche degli struggimenti per la lontanza (\"viraha\" \"separazione). Caitanya a volte vestiva da donna identificandosi con R\u0101dh\u0101, la sposa divina di K\u1e5b\u1e63\u1e47a intesa come anima individuale che mira a servire il Bhagav\u0101n, rispettando cos\u00ec la sua autentica natura spirituale.\nGli insegnamenti di Caitanya sono fondati sul \"Bh\u0101gavata Pur\u0101\u1e47a\" (in particolare nella versione con il commento, dal titolo \"Bh\u0101v\u0101rthabodhin\u012b\", di \u015ar\u012bdhara Sv\u0101m\u012b; 1378-1414). La natura di Dio, K\u1e5b\u1e63\u1e47a, la Persona suprema, \u00e8 indicata come \"Bhagavat/ Bhagav\u0101n\" ed \u00e8 pienamente personale.\nGli esseri viventi sono sue emanazioni particolari, quindi diverse ma allo stesso tempo partecipanti (non diverse) dalla loro natura e origine divina (dottrina della \" acintya-bhed\u0101bheda\").\nL'anima (\"\u0101tman\" individuale: lo \"j\u012bv\u0101tman\") degli esseri viventi \u00e8 trascinata dal \"karman\", quindi nel \"sa\u1e43s\u0101ra\", ovvero nelle rinascite nel mondo materiale finch\u00e9, per \"grazia divina\" (\"k\u1e5bpa\"), non si rende pienamente consapevole della sua autentica natura di servitrice e devota di Dio, K\u1e5b\u1e63\u1e47a.\nNell'era attuale, detta del \"kaliyuga\" l'unico modo per conseguire la liberazione dal dominio del \"sa\u1e43s\u0101ra\", luogo di sofferenza e di ignoranza (\"avidy\u0101\"), \u00e8 quello di imitare i comportamenti di coloro che furono parenti, compagni, amici, amanti di Dio, K\u1e5b\u1e63\u1e47a e quindi amarlo ed essergli devoti (\"bhakta\").\nDegli scritti di Caitanya conserviamo solo \"Otto stanze\" (\"\u015aik\u1e63\u0101\u1e63\u1e6dakam\"), la prima recita:"}
{"id": "121613", "revid": "125995808", "url": "https://it.wikipedia.org/wiki?curid=121613", "title": "Edith Stein", "text": "Biografia.\nInfanzia e primi studi.\nEdith Stein nacque a Breslavia, che era all'epoca ancora citt\u00e0 tedesca, il 12 ottobre 1891 da Sigfrido e Augusta Courant, entrambi ebrei di origine. Possedevano un'attivit\u00e0 commerciale di legname, prima a Lubliniec e poi a Breslavia, dove appunto nacque Edith, ultima delle cinque figlie e dei due figli della famiglia Stein-Courant, la quale nel luglio del 1893 si vide improvvisamente privata del capofamiglia, morto per insolazione, come narra la stessa Edith. Fu Augusta dunque a sobbarcarsi l'impegno di sfamare la numerosa prole prendendo personalmente le redini dell'azienda. Ella divenne una figura molto cara a Edith, che nelle sue memorie familiari la ricorda spesso come una donna instancabile e coriacea, forte di carattere e parecchio abile negli affari.\nDal 12 ottobre 1897 la piccola Edith cominci\u00f2 la scuola, distinguendosi presto come bambina dall'intelligenza acuta e precoce. La sorella Erna la defin\u00ec \u201c\"straordinariamente pronta d'ingegno\"\u201d. Concluse le elementari, prosegu\u00ec con i corsi ginnasiali. Fra i 15 e i 16 anni prese la ferma decisione di non frequentare pi\u00f9 la scuola preferendo trasferirsi ad Amburgo presso la sorella Elsa, dove rimase per circa un anno, trascorso principalmente nell'assidua lettura di libri di letteratura antica e moderna nonch\u00e9 di filosofia, la quale gi\u00e0 in quel periodo cominciava ad attirare le sue attenzioni e il cui studio presto l'avrebbe condotta ad un dichiarato ateismo. Ricredutasi riguardo al proprio percorso scolastico, decise di intraprendere un esame da privatista per recuperare il tempo perduto e riprendere cos\u00ec le compagne all'ultimo anno scolastico della maturit\u00e0, su consiglio del cugino Richard Courant. Obiettivo che raggiunse pienamente.\nGli studi universitari e l'influenza di Edmund Husserl.\nIl 3 marzo 1911 Edith sostenne e super\u00f2 anche l'esame finale di maturit\u00e0. Prosegu\u00ec quindi gli studi presso l'universit\u00e0 di Breslavia, ritrovandosi spesso ad essere l'unica ragazza in una classe composta esclusivamente di maschi. I professori notarono ben presto le sue straordinarie doti intellettuali; nonostante ci\u00f2 l'ambiente di Breslavia risult\u00f2 ben presto inadatto alla sua sete di conoscenza. Attratta dalle teorie di Edmund Husserl, di cui aveva gi\u00e0 letto \"Ricerche logiche\", decise di intraprendere il percorso di studi presso l'universit\u00e0 di Gottinga dove il celebre fenomenologo teneva le sue lezioni. Giunta a Gottinga nell'aprile del 1913, conobbe e si guadagn\u00f2 la stima di alcuni fra i pi\u00f9 famosi filosofi del periodo, da Adolf Reinach a Max Scheler allo stesso Husserl, il quale le sugger\u00ec di fare con lui la tesi di laurea: tema, l'empatia. Fu un lavoro estenuante per il quale spese tempo ed energie considerevoli.\nIl 30 luglio 1914 le lezioni furono sospese a causa di quella che sarebbe presto divenuta la prima guerra mondiale ed Edith, tornata a Breslavia, chiese all'ospedale di \"Tutti i santi\" d'essere assunta come infermiera volontaria ed essere mandata ad assistere in prima linea. Fiaccata per\u00f2 da una terribile influenza, dovette rimanere chiusa in casa dove, riveduti i propri appunti universitari, pot\u00e9 sostenere l'ultimo esame in presenza di Husserl nel gennaio 1915 dopo la riapertura delle universit\u00e0: il risultato fu \"maxima cum laude\". Tornata nuovamente al volontariato, raggiunse nell'aprile del 1915 Mahrisch-Weisskirchen nella zona dei Carpazi, dove la guerra imperversava con violenza, per occuparsi dei malati di tifo.\nIn patria riprese i contatti con Husserl e cominci\u00f2 a guadagnarsi da vivere facendo la supplente di lingue classiche a Breslavia, pur continuando la sua tesi di dottorato che, conclusa, raggiunse i tre tomi. E proprio a Friburgo, dove aveva raggiunto il filosofo, difese eccellentemente la sua tesi con il voto pi\u00f9 alto. Fu allora che propose ad Husserl di divenire sua assistente: aveva solo venticinque anni quando si trasfer\u00ec a Friburgo per porsi al servizio del fenomenologo. Quale sua fedele interprete, prepar\u00f2 per la stampa \"La coscienza del tempo\", raccogliendo e rendendo leggibili gli appunti del maestro. Ma il suo vero desiderio era quello di realizzare una propria opera: \u201c\"L'attivit\u00e0 di assistente\" \u2013 scrisse \u2013 \"peraltro mi occupa tanto che non mi \u00e8 possibile dedicarmi a un lavoro personale intenso e indisturbato\"\u201d.\nNon trascorse molto tempo che l'impegno di Edith quale assistente di Husserl, seppur onorifico, non le fu pi\u00f9 sostenibile. Fu cos\u00ec che nel febbraio 1918 rinunci\u00f2 all'incarico per dedicarsi alla propria carriera lavorativa e filosofica.\nL'esperienza empatica.\nPer accorgersi dell'errore \u00e8 necessaria l'apertura empatica all'altro: attraverso un pi\u00f9 profondo atto di empatia \u00e8 possibile comprendere qualcosa che prima era sfuggito a causa delle attese o dei preconcetti. Stein divide il processo empatico in tre fasi:\nLa conversione.\nEdith Stein divent\u00f2 membro della facolt\u00e0 a Friburgo. In questi anni si dedic\u00f2 anche all'attivit\u00e0 politico-sociale, impegnandosi nel Partito Democratico Tedesco (DDP) a favore del diritto di voto alle donne e al ruolo nella societ\u00e0 della donna che lavora. Nonostante avesse gi\u00e0 avuto contatti con il cattolicesimo, rimase sconvolta da una donna \"qualsiasi\" che con i sacchetti della spesa era entrata in una chiesa per pregare; questo avvenimento segn\u00f2 l'inizio del suo cammino di avvicinamento alla fede cattolica (aveva compreso che Dio lo si pu\u00f2 pregare in qualsiasi momento, avendo con Lui un rapporto personale) ma fu solo dopo aver letto l'autobiografia della mistica santa Teresa d'Avila, durante una vacanza nel 1921, che abbandon\u00f2 formalmente l'ateismo e si convert\u00ec.\nBattezzata il 1\u00ba gennaio 1922 a Bad Bergzabern, and\u00f2 ad insegnare presso due scuole domenicane per ragazze a Spira (1923-1931). Durante questo periodo, gi\u00e0 indirizzata alla vita di clausura, si accost\u00f2 alla filosofia tomistica, traducendo le \"Quaestiones disputatae de veritate\" di san Tommaso d'Aquino in tedesco. La sua vita fu scandita da preghiera, insegnamento, vita comune con le allieve e studio personale. Nel 1931 divenne lettrice all'Istituto di pedagogia scientifica a M\u00fcnster, ma le leggi razziali del governo nazista la obbligarono a dimettersi nel 1933.\nL'opposizione al nazismo.\nIl 12 aprile 1933, alcune settimane dopo l'insediamento di Hitler al cancellierato, Edith Stein scrisse a Roma per chiedere a papa Pio XI e al suo segretario di stato - il cardinale Pacelli, gi\u00e0 nunzio apostolico in Germania e futuro papa Pio XII - di non tacere pi\u00f9 e di denunciare le prime persecuzioni contro gli ebrei.\nL'esperienza del Carmelo.\nRealizzando un desiderio che da tempo portava nel cuore, Edith Stein entr\u00f2 nel monastero carmelitano a Colonia nel 1934 e prese il nome di Teresa Benedetta della Croce. L\u00ec scrisse il suo libro metafisico \"Endliches und ewiges Sein\" (\"Essere finito ed Essere eterno\") con l'obiettivo di conciliare le filosofie di Tommaso d'Aquino e di Husserl. Per proteggerla dalla minaccia nazista, il suo ordine la trasfer\u00ec al convento carmelitano di Echt nei Paesi Bassi. L\u00ec scrisse \"Kreuzeswissenschaft. Studie \u00fcber Johannes vom Kreuz\" (\"La scienza della croce. Studio su Giovanni della Croce\").\nVittima della Shoah.\nEdith non era al sicuro neanche nei Paesi Bassi: la conferenza dei vescovi olandesi il 20 luglio 1942 fece leggere in tutte le chiese del paese una lettera contro il razzismo nazista. In risposta, il 26 luglio Adolf Hitler ordin\u00f2 l'arresto di tutti gli ebrei anche convertiti (che fino a quel momento erano stati risparmiati). Edith e sua sorella Rosa, pure lei convertita, vennero catturate e internate nel campo di transito di Westerbork prima di essere trasportate al campo di concentramento di Auschwitz, dove furono uccise nelle camere a gas il 9 agosto 1942; i corpi di entrambe vennero poi bruciati nei forni crematori del campo. \nL'elevazione agli altari.\nCon la sua beatificazione nel Duomo di Colonia da parte di papa Giovanni Paolo II, il 1\u00ba maggio del 1987, la Chiesa cattolica volle onorare, per esprimerlo con le parole dello stesso pontefice, \"\"una figlia d'Israele, che durante le persecuzioni dei nazisti \u00e8 rimasta unita con fede ed amore al Signore Crocifisso, Ges\u00f9 Cristo, quale cattolica ed al suo popolo quale ebrea\".\"\nLa decisa volont\u00e0 di Giovanni Paolo II - che in giovent\u00f9 era appartenuto a quella componente del cattolicesimo polacco che aveva ereditato dalla dominazione austriaca di Cracovia le tradizioni di tolleranza asburgica verso la minoranza ebraica, e che indic\u00f2 sempre lo sterminio antisemita come un abisso dell'umanit\u00e0 - sormont\u00f2 anche l'ostacolo canonico a dichiararla santa, cio\u00e8 la ricerca di un miracolo compiuto in vita ovvero la dichiarazione del martirio per la fede. Con l'affermazione che la persecuzione subita nel campo di sterminio - che port\u00f2 alla sua morte - era patita per la sua testimonianza della fede (affermazione dalle conseguenze teoriche assai ampie, sulla natura anticristiana del nazismo e sul fatto che si pu\u00f2 affermare la fede cattolica anche rifiutando di sottrarsi ad una persecuzione razziale), Edith Stein fu canonizzata dallo stesso Giovanni Paolo II l'11 ottobre 1998 in Piazza San Pietro.\nIl 1\u00ba ottobre 1999 il papa la nomin\u00f2 anche \"compatrona\" d'Europa (assieme alle sante Caterina da Siena e Brigida di Svezia) affermando che: \u00ab\"Teresa Benedetta della Croce ... non solo trascorse la propria esistenza in diversi paesi d'Europa, ma con tutta la sua vita di pensatrice, di mistica, di martire, gett\u00f2 come un ponte tra le sue radici ebraiche e l'adesione a Cristo, muovendosi con sicuro intuito nel dialogo col pensiero filosofico contemporaneo e, infine, gridando col martirio le ragioni di Dio e dell'uomo nell'immane vergogna della \"shoah\"\". Ella \u00e8 divenuta cos\u00ec l'espressione di un pellegrinaggio umano, culturale e religioso, che incarna il nucleo profondo della tragedia e delle speranze del Continente europeo\u00bb.\nIl Premio Edith Stein.\nIl Premio Edith Stein viene assegnato ogni due anni a persone, associazioni o istituzioni che si sono distinte a livello internazionale per il loro impegno sociale, politico o civile. Il premio consiste in una medaglia con l'iscrizione \"Unsere Menschenliebe ist das Ma\u00df unserer Gottesliebe\" (\"Il nostro amore per l'uomo \u00e8 la misura del nostro amore per Dio\") e in una somma di 5.000 euro. Il premio viene assegnato dal Curatorio del circolo Edith Stein di Gottinga, di cui fanno parte sia la Chiesa evangelica, sia la Chiesa cattolica che l'associazione per la collaborazione ebraico-cristiana.\nPremiati:\nOpere.\nLe opere di Edith Stein sono state pubblicate in italiano dalla Casa Editrice Citt\u00e0 Nuova.\nOpere artistiche su Edith Stein.\nAlla vita di Edith Stein \u00e8 stata dedicata l'opera in musica per orchestra, cantante solista, voce recitante e coro \"A piedi scalzi\". La figura della filosofa e teologa ha altres\u00ec ispirato il poema sinfonico per organo in due movimenti \"Edith Stein\" (2005), della compositrice contemporanea Carlotta Ferrari, eseguito all'organo da Carson Cooman.\nIl compositore italiano Niccol\u00f2 Castiglioni scrisse \"Liedlein\" per coro di voci bianche e strumenti su testi di Edith Stein (1991 e due anni dopo in una seconda versione per coro femminile e piccola orchestra).\nNel 1990, Juri Camisasca ha scritto un brano, \"Il carmelo di Echt\" (inserito nell'omonimo album, \"Il carmelo di Echt\" del 1991), cantato dallo stesso autore e, successivamente, da Giuni Russo (in \"Signorina Romeo Live\" e \"Morir\u00f2 d'amore\") e Franco Battiato (in \"Fleurs 2\").\nAlla vita di Edith Stein s'ispira il film \"La settima stanza\".\nNel 2015 il 28 maggio al Caff\u00e8 letterario di Roma, l'artista Antonello Morsillo nella conferenza \"Edith Stein conversazioni in mostra fra arte e filosofia\" con la filosofa Angela Ales Bello presenta la tela La Mistica della Croce omaggio ad Edith Stein- L'opera sar\u00e0 pubblicata anche nel libro della filosofa Assonanze e dissonanze."}
{"id": "121614", "revid": "999533", "url": "https://it.wikipedia.org/wiki?curid=121614", "title": "Minardi", "text": "La Minardi \u00e8 stata una squadra automobilistica fondata nel 1979 da Gian Carlo Minardi, con sede a Faenza.\nHa partecipato al Campionato mondiale di Formula 1 senza conseguire vittorie dal 1985 al 2005. Nel 2005 fu ceduta dall'ultimo proprietario, l'uomo d'affari australiano Paul Stoddart, alla Red Bull (gi\u00e0 proprietaria dell'omonima scuderia) che l'ha ridenominata Scuderia Toro Rosso, trasformandola in un team per piloti emergenti.\nNel 2006 \u00e8 nato un Minardi Team by GP Racing, con la partecipazione di Gian Carlo Minardi, che corre nel campionato europeo di Formula 3000.\nStoria.\nOrigini.\nLa famiglia di Giovanni Minardi era titolare della pi\u00f9 antica concessionaria FIAT di Faenza, aperta nel 1927. Negli anni cinquanta fu costruita in seno al centro FIAT una vettura da corsa artigianale, autoproducendo tutto: dal motore (sotto la guida di Antonio Lotti, capo meccanico dell'officina poi alla guida) al telaio.\nNel 1972 il figlio di Giovanni, Gian Carlo, prese il comando della \u00abScuderia del Passatore\u00bb, che partecip\u00f2 ai campionati di Formula Italia e Formula 3. Nel 1974, in seguito ad un accordo di sponsorizzazione con la \"Everest\" (accessori per automobili), la scuderia cambi\u00f2 il nome in \u00abScuderia Everest\u00bb, iscrivendosi al campionato europeo di Formula 2. Nel 1975 i migliori risultati furono un quarto e un terzo posto, ottenuti da Giancarlo Martini. Nella stagione successiva Martini fece 12 punti, cogliendo come miglior risultato il terzo posto, finendo settimo in classifica generale.\nDopo due stagioni dai risultati altalenanti (1978 e 1979) si sciolse il sodalizio con la Everest. Minardi decise allora di prendere le redini della scuderia diventandone il proprietario. Nel 1980 esord\u00ec in Formula 2 la prima vettura denominata Minardi, la GM-75 disegnata da Giacomo Caliri. L'anno seguente arriv\u00f2 la prima vittoria con Michele Alboreto sul circuito di Misano, affermandosi come una delle realt\u00e0 pi\u00f9 interessanti della Formula 2. A questo punto Minardi, spinto anche dal suo socio in affari Piero Mancini, cominci\u00f2 a pensare a un esordio in Formula 1 nel 1984 con motorizzazione Alfa Romeo.\nFormula 1.\nL'esordio e i primi anni (1985-1987).\nIl progetto per la prima vettura di Formula 1 part\u00ec nel 1984 sotto la guida dell'ingegner Caliri. La Minardi M184, un telaio misto alluminio-fibra di carbonio con un motore Alfa Romeo 8 cilindri turbo, analogo a quello utilizzato dalla Osella. La monoposto scese in pista per la prima volta l'11 ottobre sulla pista di Misano, guidata da Alessandro Nannini e nell'inverno percorse circa 2000\u00a0km in vista del mondiale 1985, prima che l'Alfa Romeo decidesse di non fornire i motori. Ormai il progetto era avviato e, vista anche la cancellazione del campionato di Formula 2, si decise di proseguire.\nLa vettura, ora M185, fu adattata al Cosworth aspirato per potersi schierare alle prime gare. La monoposto soffriva di vari difetti, tra cui un peso eccessivo e l'utilizzo di materiali superati. Al debutto, in Brasile a Jacarepagu\u00e1, la squadra si present\u00f2 con uno staff di tredici componenti, suddivisi fra meccanici, pilota e soci del team; a dirigere le operazioni tecniche era un solo ingegnere, Giacomo Caliri. Nel frattempo, Piero Mancini aveva costituito una societ\u00e0 denominata Motori Moderni, di cui faceva parte anche Carlo Chiti, dimissionario dall'Autodelta, che si occup\u00f2 della progettazione di un motore 6 cilindri turbo, portato nella quarta gara della stagione, il Gran Premio di San Marino. Pilota era Pierluigi Martini, nipote del Giancarlo pilota del team Everest nel 1976. Nannini era stato sostituito, sia per la mancanza della superlicenza, la \"patente\" per correre in Formula 1, sia per questioni legate agli sponsor. Con un budget ridotto, la scuderia disput\u00f2 la stagione in modo dignitoso ma senza punti. Miglior risultato l'ottavo posto nel Gran Premio conclusivo in Australia.\nNel 1986 Minardi schier\u00f2 due vetture e furono ingaggiati come piloti il debuttante Alessandro Nannini e l'esperto Andrea De Cesaris. La stagione si rivel\u00f2 deludente: sia la M185B sia la nuova M186 non erano competitive e soffrirono gravi problemi di affidabilit\u00e0, soprattutto del motore, e solo in Messico le vetture conclusero la gara, con De Cesaris 8\u00ba e Nannini 14\u00ba. A causa del ridotto budget a disposizione erano per\u00f2 impossibili sviluppi alle monoposto e spesso il team utilizzava pezzi che altre scuderie fornivano gratuitamente in quanto inutilizzati. Pur in mezzo a molte difficolt\u00e0 si registrarono alcuni progressi: i meccanici si perfezionarono nel lavoro ai box, si svilupp\u00f2 un proficuo rapporto di collaborazione con Pirelli e la vettura mostr\u00f2, nella parte finale della stagione, miglioramenti in qualifica. Lo stesso De Cesaris sfior\u00f2 i punti al Gran Premio del Brasile, quando fu costretto al ritiro per la rottura del propulsore dopo una lunga rimonta che lo aveva portato fino al sesto posto.\nPoco prima dell'inizio della nuova stagione De Cesaris pass\u00f2 alla Brabham e al suo posto fu ingaggiato lo spagnolo Adri\u00e1n Campos, dotato di una buona copertura finanziaria dovuta alla sponsorizzazione della Lois, ma di scarse doti di pilota. Come prima guida fu invece confermato Nannini. \nLa stagione fu ancora pi\u00f9 deludente della precedente. La scuderia si trov\u00f2 ad affrontare il cambio di pneumatici per il momentaneo ritiro della Pirelli, optando per le Goodyear, ma ebbe anche rilevanti problemi di natura tecnica: il turbo della Motori Moderni erogava una potenza di 150 CV inferiore rispetto a quello della Honda e svariati furono i guasti alla frizione. A ci\u00f2 andava aggiunta anche la fuga degli sponsor e una situazione finanziaria sempre pi\u00f9 precaria. Anche i risultati in gara furono poco soddisfacenti e il miglior piazzamento fu un undicesimo posto ottenuto due volte da Nannini, il quale fu costretto al ritiro in Germania quando occupava la settima posizione, a ridosso della zona punti.\nI primi punti (1988-1989).\nLa Minardi affront\u00f2 la stagione 1988 con vari cambiamenti. Anzitutto abbandon\u00f2 i motori turbo ed adott\u00f2, come molte scuderie minori, il Cosworth DFZ aspirato. In pi\u00f9 venne assunto Manca-Graziadei come team manager e Alessandro Nannini, passato alla Benetton, fu sostituito da Luis P\u00e9rez-Sala. Gi\u00e0 dai primi test invernali la nuova M188 si rivel\u00f2 mal riuscita, difficile da assettare e imprevedibile. Sala ottenne discreti risultati in qualifica e in gara riusc\u00ec a concludere tre delle prime cinque gare; Campos invece fall\u00ec per tre volte consecutive la qualificazione e fu allontanato, sostituito da Pierluigi Martini. Il pilota romagnolo, al rientro in Formula 1 dopo oltre due anni, alla prima gara conquist\u00f2 il primo punto della scuderia, nel Gran Premio degli Stati Uniti a Detroit. Il risultato port\u00f2 ottimismo nel team, ma le aspettative furono deluse con un peggioramento delle prestazioni durante l'estate. Ci\u00f2 port\u00f2 al licenziamento del progettista Caliri e alla sua sostituzione con Aldo Costa e Gabriele Tredozi. Nella parte finale della stagione la squadra sfior\u00f2 nuovamente la zona punti con un ottavo posto di Sala in Portogallo e un settimo di Martini in Australia.\nIl sesto posto ottenuto a Detroit l'anno precedente, port\u00f2 alla Minardi il primo assegno da parte della FIA e lo sponsor Lois conferm\u00f2 il proprio impegno, donando una certa stabilit\u00e0 finanziaria al piccolo team. Vennero quindi confermati entrambi i piloti e si torn\u00f2 alle coperture Pirelli, che servivano la Minardi come propria squadra di punta. Inizi\u00f2 quella che per la casa faentina fu la sua miglior stagione in termini di prestazioni. Per le prime gare il team schier\u00f2 un'evoluzione della vecchia monoposto, in attesa del debutto della nuova M189, progettata da Aldo Costa con l'aiuto di Nigel Cowperthwaite. Sia Martini che Sala confermarono immediatamente come la nuova vettura fosse un deciso passo avanti rispetto alla precedente, anche se spesso si trovarono a lottare con pneumatici dal rendimento altalentante e imprevedibile. Dopo qualche problema iniziale dovuto soprattutto alla mancanza di affidabilit\u00e0 arrivarono i primi risultati: nel Gran Premio di Gran Bretagna, per la prima e unica volta nella storia della scuderia (se si esclude il Gran Premio degli Stati Uniti 2005, in cui corsero per\u00f2 solo sei vetture) entrambe le monoposto giunsero a punti, con Martini quinto e Sala sesto. Grazie a questo risultato la Minardi riusc\u00ec ad evitare le prequalifiche nella seconda parte di stagione. In Portogallo Martini fu in grado di qualificarsi quinto e, per l'unica volta nella storia del team, si port\u00f2 in testa alla gara anche se solo per un giro, concludendo la corsa in quinta posizione. A Jerez il pilota romagnolo si qualific\u00f2, invece, quarto, ma in gara fu costretto al ritiro per un'uscita di pista e si ruppe una costola cadendo dal camion della squadra. Dovette quindi saltare l'appuntamento in Giappone, venendo sostituito da Paolo Barilla. Al suo ritorno piazz\u00f2 la sua Minardi in terza posizione lungo la griglia del Gran Premio d'Australia e ottenne il miglior tempo nel warm up, ma la corsa venne disputata in condizioni di bagnato estremo e la resa delle Pirelli in queste condizioni fu molto precaria, costringendolo ad accontentarsi della sesta piazza. La scuderia chiuse la stagione all'undicesimo posto tra i costruttori con 6 punti, fino a quel momento suo miglior risultato.\nAspettative deluse (1990-1992).\nNonostante il finale di stagione in crescendo dell'anno precedente, il 1990 fu caratterizzato da diverse difficolt\u00e0 e, anche a causa di scelte sbagliate del team, non port\u00f2 ad un consolidamento dei risultati ottenuti. Da un lato la Pirelli privilegi\u00f2 la Tyrrell nella fornitura di pneumatici, dall'altro il team dovette lavorare con un budget incerto e la nuova M190 ebbe una resa molto inferiore alle aspettative. Inoltre Cowperthwaite lasci\u00f2 la squadra per passare alla Scuderia Italia. \nNonostante ci\u00f2, il campionato inizi\u00f2 con una sorprendente qualifica: grazie alla resa delle gomme da qualifica, Martini, alla guida di una M189B, conquist\u00f2 il secondo posto in griglia nella gara inaugurale a Phoenix, miglior risultato in qualifica del team. In gara, per\u00f2, chiuse al settimo posto, mentre il suo compagno di squadra, Paolo Barilla, ebbe difficolt\u00e0 di adattamento alla vettura e fu costretto al ritiro per crampi. Al Gran Premio di San Marino Martini poi ebbe un incidente in cui si frattur\u00f2 il malleolo e che lo costrinse a saltare la gara. Nonostante una prognosi di 25 giorni riusc\u00ec a essere in pista gi\u00e0 per la successiva corsa di Monaco. La stagione, per\u00f2, continu\u00f2 in maniera deludente e i due piloti non furono mai in grado di avvicinare la zona punti; per di pi\u00f9 Barilla manc\u00f2 svariate volte la qualificazione e, a partire dal Gran Premio del Giappone venne sostituito da Gianni Morbidelli, poi confermato anche per la stagione successiva. La stagione si chiuse quindi senza soddisfazioni per la squadra faentina, ma gi\u00e0 da febbraio Gian Carlo Minardi, nonostante il parere contrario di Manca-Graziadei, stava trattando con la Ferrari per la fornitura dei motori per il 1991, vista la sua intenzione di abbandonare i Cosworth.\nL'accordo con la casa di Maranello prevedeva che fossero forniti i motori del 1990 al costo di 11 miliardi di lire e che la Minardi divenisse, di fatto, una sorta di \"junior team\". La Ferrari, per\u00f2, non aiut\u00f2 in alcun modo la piccola squadra faentina, facendole firmare contratti che precludevano determinate sponsorizzazioni e sottraendole la sponsorizzazione triennale della Pioneer, ritenuta vitale da Gian Carlo Minardi per lo sviluppo del telaio. Inoltre Morbidelli venne richiesto per sostituire Alain Prost nell'ultima gara della stagione e dovette essere sostituito da Roberto Moreno. Nei fatti quindi la stagione fu al di sotto delle aspettative; Ancora una volta Martini ottenne i risultati migliori con due quarti posti, uno a Imola e l'altro in Portogallo. Lo stesso pilota evidenzi\u00f2, per\u00f2, come i motori Ferrari fossero programmati per vetture con un cambio semi-automatico, di cui la Minardi non disponeva e spesso davano problemi con la frizione. La stagione venne chiusa al settimo posto con sei punti ottenuti, ma l'accordo con Maranello aveva lasciato un debito di oltre 8 miliardi di lire. Inoltre Martini aveva firmato un precontratto per correre con la Ferrari per il 1992, ma l'indebolimento della posizione di Piero Ferrari nella gestione della squadra fece saltare il suo passaggio alla squadra modenese e dovette accasarsi alla Scuderia Italia.\nNel 1992 la Minardi decise di affidarsi al motore Lamborghini, progettato da Mauro Forghieri ex progettista Ferrari. A fianco del confermato Morbidelli fu schierato Christian Fittipaldi, forte di una dote di 1 milione e mezzo di dollari e campione di Formula 3000. La stagione si prospett\u00f2 difficile: a causa del pesante debito con la Ferrari e del costo dei Lamborghini, la Minardi fu costretta inizialmente a schierare la vettura dell'anno precedente, rinominata M191L, aggiornata per ospitare il nuovo motore. La nuova monoposto, nonostante un telaio migliorato, dava problemi aerodinamici e di affidabilit\u00e0; inoltre la guidabilit\u00e0 era compromessa da un complicato disegno della sospensione anteriore, risolto solamente nell'estate dopo un intervento di Gustav Brunner. Altro problema era la scarsa potenza del motore, appena 655 CV, ma grazie al lavoro dei tecnici in estate il gap con gli altri propulsori fu gradualmente colmato.\nLa stagione inizi\u00f2 quindi in maniera difficile, con Morbidelli e Fittipaldi costretti al ritiro quattro volte ciascuno nelle prime cinque gare. Nonostante l'esordio al Gran Premio di Spagna della nuova M192 i risultati non migliorarono; Fittipaldi fu anche protagonista di un grave incidente nelle prove in Francia e salt\u00f2 tre corse, sostituito da Alex Zanardi. Il punto pi\u00f9 basso della stagione fu in Ungheria, quando nessuno dei due piloti si qualific\u00f2. Solamente l'arrivo di Gustav Brunner dalla March miglior\u00f2 le cose e nelle ultime gare la vettura ritrov\u00f2 competitivit\u00e0. Al Gran Premio d'Italia Morbidelli si qualific\u00f2 a met\u00e0 schieramento, ma in gara fu costretto al ritiro, mentre in Giappone Fittipaldi conquist\u00f2 l'unico risultato stagionale con un sesto posto. La Minardi chiuse quindi la stagione con un solo punto al dodicesimo posto.\nDifficolt\u00e0 economiche e fusione con la Scuderia Italia (1993-1996).\nIl 1993 si apr\u00ec con buie prospettive per la Minardi: le forniture di motori di Ferrari e Lamborghini avevano lasciato pesanti strascichi sul bilancio del team, che evidenziava ormai un pesante disavanzo e rischiava seriamente il fallimento. Per questa ragione la nuova vettura, progettata da Gustav Brunner, era molto semplice e guidabile, ma al contempo non era dotata di dispositivi elettronici, come le sospensioni attive o il controllo di trazione, utilizzati dalla concorrenza. Inoltre vennero utilizzati i motori Ford HB di VI generazione, risalenti all'anno precedente e comunque tra i meno potenti del lotto. Secondo alcune fonti, per\u00f2, per poter terminare la stagione in certe occasioni il team us\u00f2 pure quelli di V generazione. Come piloti vennero inizialmente schierati Christian Fittipaldi (sostituito nelle ultime due gare da Jean-Marc Gounon) e Fabrizio Barbazza (sostituito nella seconda parte di stagione ancora da Pierluigi Martini).\nL'inizio di stagione fu, per\u00f2, sorprendente: all'esordio in Sudafrica Fittipaldi conquist\u00f2 il quarto posto e giunse quinto a Monaco, mentre Barbazza arriv\u00f2 per due volte sesto a Imola e Donington. Dopo sei gare la Minardi aveva 7 punti e precedeva la Ferrari in classifica. Con il prosieguo del campionato, per\u00f2, non si pot\u00e9 proseguire con ulteriori sviluppi e nemmeno svolgere alcun test, ragion per cui le prestazioni andarono incontro a un graduale peggioramento. Tra l'altro, in occasione del Gran Premio d'Italia i due piloti furono protagonisti di un incidente: sulla linea del traguardo, nel corso dell'ultimo giro, Fittipaldi tampon\u00f2 il collega Martini sollevandosi in aria e compiendo una piroetta completa, prima di atterrare sul circuito; fortunatamente il brasiliano non riport\u00f2 alcuna conseguenza e risult\u00f2 illeso. La Minardi chiuse quindi all'ottavo posto il campionato con 7 punti ottenuti, superando team pi\u00f9 quotati come Tyrrell e Jordan, ma nel frattempo le condizioni finanziarie erano sempre pi\u00f9 gravi e il fallimento pareva imminente.\nA fronte di una tale situazione la Minardi, dopo mesi di trattative, trov\u00f2 l'accordo per una fusione con la Scuderia Italia. Giuseppe Lucchini, patron del team bresciano, assunse il compito di finanziare per due anni la squadra al fine di garantirne l'esistenza, mentre Gian Carlo Minardi sarebbe rimasto alla guida del team. Per la stagione 1994 il team riusc\u00ec quindi ad avere a disposizione un budget di 30 miliardi di lire e schier\u00f2 come piloti titolari Michele Alboreto e Pierluigi Martini. A causa dell'incertezza sul futuro, per\u00f2, la progettazione della vettura part\u00ec in ritardo, tanto che nelle prime gare venne infatti usata una versione aggiornata della M193 nota come M193B. Nonostante i miglioramenti apportati dal gruppo di ingegneri coordinato da Aldo Costa dopo il passaggio di Brunner alla Ferrari, i problemi maggiori derivarono ancora dal motore, il Ford HB di VII e VIII generazione, poco potente rispetto al resto della concorrenza.\nNonostante le prestazioni della vettura si collocassero nel centro classifica, ad inizio stagione i piloti furono in grado di conquistare alcuni punti: Alboreto giunse sesto a Monaco, mentre in Spagna fu Martini ad arrivare quinto. Entrambi questi risultati furono ottenuti con la M193B; con la M194, utilizzata per la prima volta in gara in Canada, sempre Martini fu in grado di ottenere un altro quinto posto in Francia. La nuova monoposto non segn\u00f2 particolari progressi rispetto alla precedente, penalizzata soprattutto dalla scarsa potenza erogata dal propulsore. Nella seconda parte di stagione n\u00e9 Martini n\u00e9 Alboreto furono nuovamente in grado di raggiungere la zona punti e la squadra termin\u00f2 decima nel campionato costruttori.\nNel 1995 si alternarono vari piloti, ma la scuderia ottenne un solo punto con Pedro Lamy nella gara conclusiva del 1995, ottenuto grazie ai ritiri di vari piloti.\nLa stagione 1996 continu\u00f2 in termini di risultati sulla falsariga della precedente. Nonostante il tentativo da parte di Minardi di avere una fornitura di motori da parte della Ferrari, poi naufragata, il patron faentino si trovava davanti al bivio di proseguire in Formula 1 o tentare la strada del DTM, optando poi per la prima strada. Si accord\u00f2 quindi nuovamente con la Ford per la fornitura dei motori e conferm\u00f2 Lamy come primo pilota e assunse inizialmente Taki Inoue per i munifici sponsor che lo sostenevano; tuttavia gli stessi sponsor decisero di non sostenerlo finanziariamente e perse il posto. A questo punto sul secondo sedile si alternarono Giancarlo Fisichella, sostenuto da Briatore, Tarso Marques e Giovanni Lavaggi.\nGli ingegneri misero a disposizione una versione aggiornata della M195, la M195B, ma a causa dei limitati fondi risult\u00f2 essere non competitiva. Il miglior risultato ottenuto fu un ottavo posto di Fisichella al Gran Premio del Canada e il team chiuse la stagione solo davanti alla Forti, fallita nel corso dell'anno. Anche la stessa Minardi navigava finanziariamente in cattive acque e si trovava nelle stesse condizioni in cui aveva chiuso la stagione 1993.\nLa cessione a Briatore e Rumi (1997-2000).\nPer salvare il team dal fallimento, nel 1997 fu necessario dunque variare l'assetto societario: Gian Carlo Minardi, pur restando presidente, cedette oltre l'85% delle sue quote a Flavio Briatore e Gabriele Rumi, quest'ultimo patron della Fondmetal, che dopo aver rilevato il settore Formula 1 dell'Osella, ribattezzata con il nome della sua azienda, aveva poi collaborato con la Tyrrell. I nuovi finanziatori garantirono alla scuderia italiana un budget di trentacinque miliardi di lire e la nuova M197 pot\u00e9 disporre dei motori Hart (anche se la squadra sperava nei Mugen-Honda) e di un nuovo telaio, con soluzioni aerodinamiche aggiornate. Venne assunto Ukyo Katayama, sponsorizzato dalla Mild Seven, e Briatore colloc\u00f2 nel team Jarno Trulli, che sarebbe passato poi alla Prost e sostituito da Tarso Marques a stagione in corso, al fine di fargli acquisire esperienza. Nonostante le innovazioni e i miglioramenti prestazionali, ancora una volta la scuderia non ottenne alcun punto. Soprattutto nella prima parte di stagione la nuova M197 mostr\u00f2 discreti sprazzi di competitivit\u00e0 e, in particolar modo nelle mani di Trulli, si classific\u00f2 in posizioni di met\u00e0 classifica; proprio l'abruzzese sfior\u00f2 i primi punti stagionali in Canada prima di essere costretto al ritiro. Proprio dopo la gara in nord America, Trulli venne sostituito da Marques, visto il suo passaggio alla Prost. Le prestazioni dei piloti furono comunque sufficienti visto il mezzo a disposizione.\nDurante la stagione Briatore cerc\u00f2 di vendere le sue quote del team alla British American Tobacco (che avrebbe poi creato la BAR), ma la ferma opposizione di Rumi blocc\u00f2 l'operazione. A questo punto il patron della Fondmetal decise di acquistare la totalit\u00e0 dell'azienda, ma anche in questo caso senza sufficienti fondi per svilupparla.\nIl 1998 rappresent\u00f2 per la Minardi un anno di transizione, in quanto il team decise di concentrarsi sulla stagione successiva. In vista di ci\u00f2 vennero assunti Cesare Fiorio come direttore sportivo e i progettisti Gustav Brunner, di ritorno dalla Ferrari, e George Ryton, con un passato in Tyrrell e Brabham. L'arrivo dell'ingegnere austriaco, per\u00f2, fu piuttosto tardivo e non partecip\u00f2, se non marginalmente, alla creazione della M198, che comunque utilizzava varie parti meccaniche gi\u00e0 in uso nella stagione precedente. Il suo compito era infatti mettersi al lavoro per la monoposto che avrebbe gareggiato nel 1999. Cambiarono anche i piloti: entrarono in squadra Shinji Nakano e l'argentino Esteban Tuero; l'ingaggio del sudamericano, all'epoca nemmeno ventenne, suscit\u00f2 per\u00f2 alcune polemiche legate soprattutto alla sua mancanza di esperienza e la FIA gli neg\u00f2 inizialmente la superlicenza. Solo dopo aver compiuto 2000 chilometri di test gli venne rilasciata.\nDurante la stagione, mentre Nakano fu pi\u00f9 regolare e sfior\u00f2 i punti in Canada dopo essersi issato fino al sesto posto, Tuero, complice anche la pressione subita dai media argentini che lo paragonavano a Carlos Reutemann, commise vari errori, anche di inesperienza, seppur alternati a qualche buona prestazione. Nessuno dei due riusc\u00ec comunque a ottenere punti e per il terzo anno consecutivo la squadra faentina chiuse la stagione senza risultati utili, chiudendo comunque decima nel mondiale costruttori davanti alla Tyrrell.\nIl campionato 1999 inizi\u00f2 con buone premesse: la nuova M01 era completamente rinnovata nell'aerodinamica e c'era stata l'entrata dello sponsor Telef\u00f3nica che permise di incamerare ulteriori risorse. La compagnia telefonica spagnola aveva preteso l'assunzione del promettente Marc Gen\u00e9, mentre nel ruolo di secondo pilota l'intenzione era di riconfermare Tuero, ma improvvisamente l'argentino decise di lasciare la Formula 1 senza dare spiegazioni sulle sue motivazioni; la Minardi vir\u00f2 quindi verso il collaudatore della Ferrari Luca Badoer. Nei piani del team l'obiettivo era di conquistare qualche punto, ma ancora una volta il maggiore handicap deriv\u00f2 dal poco potente propulsore della Ford, che erogava ben 90 CV in meno rispetto al motore della Ferrari; inoltre un altro limite era costituito dal fatto di poter eseguire pochi test.\nIn qualifica, infatti, la Minardi raramente and\u00f2 oltre la penultima fila, con le eccezioni del Gran Premio di Germania, in cui Gen\u00e9 part\u00ec quindicesimo e della gara in Brasile, in cui fu St\u00e9phane Sarrazin, che sostituiva l'infortunato Badoer, a qualificarsi diciassettesimo. Ad inizio settembre Telef\u00f3nica decise di aumentare il proprio impegno finanziario nella scuderia portando ossigeno alle casse del team, anche se l'accordo venne formalizzato definitivamente solo a ottobre inoltrato. Poche settimane dopo, al Gran Premio d'Europa, in una gara confusionaria caratterizzata da condizioni mutevoli, Gen\u00e9 riport\u00f2 a punti il team, arrivando sesto; nella stessa corsa Badoer era riuscito ad issarsi al quarto posto prima di essere costretto al ritiro per la rottura della trasmissione a pochi giri dal termine. Con questo piazzamento la Minardi chiuse il campionato di nuovo al decimo posto, ma questa volta a pari merito con la Arrows.\nNonostante la boccata d'ossigeno del primo punto ottenuto dopo oltre tre anni, ancora una volta la squadra si trov\u00f2 ad affrontare la nuova stagione con un budget di appena 50 milioni di dollari, ossia quasi sette volte meno di un team di alto livello. Brunner, vista la situazione, decise di introdurre diverse novit\u00e0 aerodinamiche sulla vettura, tanto che la M02 fu la monoposto con pi\u00f9 soluzioni inedite dell'intero campionato. Il problema era che il progettista austriaco aveva cominciato il suo lavoro di progettazione sulla base del motore Supertec, per cui Rumi stava trattando la fornitura, ma che fin\u00ec poi alla Arrows. Si dovette allora ripiegare nuovamente sui poco potenti Cosworth utilizzati anche la stagione precedente. In termini prestazionali lo svantaggio era evidente, visto che tale propulsore erogava 80 CV in meno del Supertec. Rumi tent\u00f2 di ovviare al problema acquisendo anche il diritto a svilupparli tramite una squadra di tecnici appositamente messagli a disposizione. L'operazione, di fatto, era diretta ad una riduzione dei costi, visto che lo scopo era quello di rivendere il motore aggiornato a scuderie militanti in altre categorie dell'automobilismo, come il campionato sport prototipi, ma non port\u00f2 ai risultati sperati. Infatti, sia il confermato Gen\u00e9 che il nuovo arrivato Mazzacane, sponsorizzato dalla PSN, si trovarono spesso a lottare nelle ultime posizioni e raramente si qualificarono oltre l'ultima fila.\nNell'estate del 2000 Rumi aveva intavolato trattative con Telef\u00f3nica e PSN per la cessione della scuderia e contava di ottenere la fornitura dei propulsori Mecachrome per il 2001. La decisione di Renault di rientrare in massima serie come costruttore fecero per\u00f2 fallire il progetto e PSN decise di ritirare l'offerta fatta, andando a sponsorizzare la Prost, squadra a cui era passato Mazzacane. A questo punto la situazione economica di Minardi era sempre pi\u00f9 critica e la sua sopravvivenza fortemente in bilico.\nLa cessione a Stoddart e gli ultimi anni (2001-2005).\nVenne poi trovato come acquirente l'australiano Paul Stoddart, gi\u00e0 sponsor della squadra con il marchio European Aviation e che in passato aveva sponsorizzato anche Tyrrell e Arrows. Gian Carlo Minardi rest\u00f2 comunque durante tutti questi anni nella squadra con ruoli di primo piano, in particolare di selezione dei giovani piloti. L'acquisizione venne completata il 30 gennaio del 2001, ma ci\u00f2 comport\u00f2 l'impossibilit\u00e0 di preparare la vettura in tempo per i test invernali. La vettura debutt\u00f2, quindi, direttamente al Gran Premio d'Australia 2001. Stoddart promise, al momento dell'acquisizione, che nel giro di un quinquennio avrebbe portato la Minardi tra i team di vertice della Formula 1. Per avviare il nuovo ciclo, come piloti furono assunti il debuttante Fernando Alonso e Tarso Marques, che gi\u00e0 aveva corso per il team faentino nel 1997.\nLa nuova monoposto della scuderia aveva, per\u00f2, diversi limiti, principale dei quali un motore poco potente, il Ford Zetec-R, risalente al 1998 e ormai obsoleto. Viste le premesse quindi, la stagione si present\u00f2 particolarmente ardua e non si prevedevano grandi risultati. Nonostante ci\u00f2, il promettente Alonso riusc\u00ec spesso a mettersi in luce: a Imola riusc\u00ec a qualificarsi davanti a entrambe le Benetton, mentre al Gran Premio del Giappone chiuse undicesimo, mettendosi dietro piloti ben pi\u00f9 esperti, in una prova che anni dopo Stoddart defin\u00ec come \u00ab53 giri da qualifica\u00bb. Pi\u00f9 difficile la stagione di Marques, che manc\u00f2 anche la qualifica al Gran Premio di Gran Bretagna e nelle ultime gare venne sostituito da Alex Yoong, sostenuto da una munifica dote di sponsor.\nAl fine di raccogliere fondi, Stoddart decise di confermare Alex Yoong (affiancandogli il debuttante Mark Webber), che gi\u00e0 aveva disputato le ultime gare della stagione precedente; il malese era infatti sostenuto da vari sponsor, tra cui la citt\u00e0 di Kuala Lumpur. Nonostante ci\u00f2, ancora una volta il budget del team non superava, almeno sulla carta, i 50 milioni di dollari, ossia circa un sesto delle disponibilit\u00e0 della Ferrari. Nell'autunno del 2002 Stoddart afferm\u00f2 che in realt\u00e0 il team avrebbe corso utilizzando appena 17,5 milioni di dollari, meno della met\u00e0 dei ricavi della McLaren. Viste quindi le esigue risorse a disposizione, venne stipulato un accordo con la Asiatech, che aveva acquisito alla fine della stagione 2000 i motori Peugeot con il diritto di svilupparli, che prevedeva la fornitura gratuita dei propulsori. Si trattava ancora una volta del motore meno potente del lotto, che scontava un handicap di oltre 60 CV verso quelli pi\u00f9 potenti. Stoddart aveva inoltre tentato di acquistare i telai della fallita Prost, ma alla sua offerta venne preferita quella di Charles Nickerson, titolare della Phoenix Finance. A questo punto Gustav Brunner fu costretto a limitarsi ad aggiornare la vettura dell'anno precedente, rinnovandola nell'aerodinamica, anche se la maggior parte della componentistica era ormai obsoleta.\nNonostante ci\u00f2 Webber giunse a punti gi\u00e0 al Gran Premio d'Australia, sfruttando vari ritiri e concludendo al quinto posto, portando i primi punti alla nuova Minardi di Stoddart; al termine della cerimonia di premiazione i due salirono sul podio ricevendo l'applauso da parte di tutto il pubblico presente. Inoltre, in alcuni gp, Webber riusc\u00ec a mettersi dietro le Arrows e le Jaguar in qualifica. Il risultato fu comunque un fuoco di paglia e i due piloti si trovavano spesso a lottare nelle ultime file. Al Gran Premio di Spagna venne poi toccato il punto pi\u00f9 basso della stagione: a causa di svariate rotture negli alettoni posteriori durante le prove libere, si decise precauzionalmente di non correre e nessuno dei due piloti si qualific\u00f2. Se da un lato per\u00f2 Webber fu abbastanza regolare per tutto il campionato, Yoong incontr\u00f2 difficolt\u00e0 molto maggiori, tanto da fallire per tre volte la qualificazione e terminare appena cinque gare. Al fine di migliorare i suoi risultati e sottoporlo a una serie intensiva di test, venne sostituito per due gare da Anthony Davidson, dopo che erano stati presi contatti con Fernando Alonso, Bryan Herta e Justin Wilson. A fine anno i punti ottenuti da Webber furono comunque sufficienti per raggiungere il nono posto in classifica costruttori.\nDurante la stagione, inoltre la Minardi and\u00f2 incontro a una nuova crisi finanziaria, tanto che erano circolate voci della vendita del team a investitori arabi o britannici, anche se alla fine Stoddart rimase alla guida. Il patron ingaggi\u00f2 inoltre un duro scontro con gli altri team manager, in particolare Ron Dennis e Frank Williams, per vedersi assegnare i diritti tv che spettavano alla Prost: siccome solo i primi dieci classificati tra i costruttori della stagione precedente avrebbero potuto accedere ai finanziamenti, il fallimento della squadra francese lasciava un posto libero che avrebbe potuto occupare Minardi. Facendo leva anche sulle difficolt\u00e0 finanziarie del proprio team e sul fatto che dopo il fallimento della Arrows durante la stagione il circus non poteva permettersi di perdere altri \"competitor\" riusc\u00ec nel suo intento. Inoltre alla fine dell'estate venne raggiunto un accordo di sponsorizzazione con il colosso russo Gazprom, che sembr\u00f2 garantire una certa stabilit\u00e0 economica alla squadra.\nLe buone prospettive a livello economico con cui si era chiusa la stagione precedente andarono per\u00f2 presto deluse: vari sponsor, tra cui la stessa Gazprom, non avevano pagato il corrispettivo dovuto e presto la Minardi si ritrov\u00f2 nuovamente a corto di fondi. Stoddart decise comunque di mantenere gli adesivi sul telaio delle vetture aggiungendo la scritta \"non pagato\". Nonostante i contatti con vari investitori, solamente un accordo firmato a fine maggio con la Trust, che divenne sponsor principale, permise di avere una certa tranquillit\u00e0 finanziaria fino al termine del campionato. Inoltre Stoddart aveva cercato di farsi assegnare gran parte dei diritti tv spettanti alla Arrows; tali fondi non sarebbero stati per\u00f2 sufficienti per sviluppare adeguatamente la vettura. Per la costruzione della PS03 vennero infatti utilizzate varie componenti risalenti a vetture precedenti e le uniche modifiche riguardavano gli adattamenti dovuti al cambio del propulsore, il V10 Cosworth CR-3. Inoltre a ci\u00f2 doveva aggiungersi l'ulteriore problema della fornitura gomme: dopo aver rifiutato il rinnovo contrattuale con Michelin, la Minardi si ritrov\u00f2 senza un fornitore di pneumatici, visto che Bridgestone si era rifiutata di rifornirla in occasione dei test effettuati a Valencia e il team aveva dovuto usare le Avon delle Formula 3000. Solo poche settimane prima dell'inizio del campionato venne trovato un accordo con la casa giapponese, ma a causa delle tempistiche molto ristrette la squadra dovette affrontare le prime quattro gare con le gomme dell'anno precedente.\nData la situazione, quindi, la nuova monoposto venne presentata pochi giorni prima dell'inizio della stagione senza essere testata. I nuovi piloti, l'esperto Jos Verstappen e il debuttante Justin Wilson, si trovarono quindi a lottare nuovamente nelle ultime file dello schieramento. Mentre in pista i due piloti navigavano nelle zone basse della classifica, Stoddart fu protagonista di diverse polemiche con gli altri team manager: si scagli\u00f2 in particolare contro Ron Dennis e Frank Williams, rei di non aver rispettato gli accordi firmati il 15 gennaio per il cambiamento dei regolamenti, che prevedevano la costituzione di un fondo per le squadre in difficolt\u00e0 (poi saltato per l'opposizione dei due) e la spartizione tra Jordan e Minardi dei diritti tv spettanti alla Arrows. La tensione giunse al culmine durante il fine settimana del Gran Premio del Canada, durante il quale Stoddart si rifiut\u00f2 di sottoscrivere i nuovi regolamenti proposti dalla FIA per cui era necessaria l'unanimit\u00e0, adducendo il mancato introito previsto dall'accordo precedente e il rifiuto dei motoristi a fornire i propulsori al prezzo massimo di 10 milioni di euro. La vicenda parve essere risolta dall'intervento di Bernie Ecclestone che, secondo indiscrezioni circolate dalla stampa, sembrava avesse acquistato azioni della squadra faentina, anche se Stoddart nel 2005 dichiar\u00f2 che aveva solamente espresso l'intenzione di farlo senza poi darvi alcun seguito. Tra l'altro, proprio nella gara canadese, la Minardi ottenne il miglior risultato stagionale con un nono posto di Verstappen, riuscito a qualificarsi in quindicesima posizione. Lo stesso Verstappen fu in grado di segnare il miglior tempo nelle qualifiche del venerd\u00ec del Gran Premio di Francia, sfruttando la pista che andava asciugandosi, portando la sua squadra per la prima volta in testa a una sessione cronometrata dal Gran Premio del Belgio 1989. Le qualifiche del sabato, per\u00f2, disputate su pista asciutta lo relegarono nuovamente in fondo allo schieramento. A met\u00e0 stagione Wilson, che aveva comunque ottenuto discrete prestazioni, venne chiamato dalla Jaguar per sostituire Ant\u00f4nio Pizzonia. Al suo posto entr\u00f2 in squadra Nicolas Kiesa, che non ottenne particolari risultati.\nLa Minardi chiuse quindi la stagione senza aver colto alcun punto iridato e terminando all'ultimo posto nella classifica costruttori.\nI problemi economici della Minardi continuarono ad affacciarsi anche nel 2004, che rappresentava la ventesima stagione in Formula 1 per il piccolo team faentino. Stoddart era infatti in difficolt\u00e0 finanziarie con la European Aviaton, tanto da essere costretto a effettuare pesanti tagli del personale, mentre la Trust aveva lasciato la squadra insieme a Verstappen. Riusc\u00ec comunque a raccogliere fondi dai nuovi sponsor Superfund e Wilux e da una serie di finanziatori minori portati dai nuovi piloti Gianmaria Bruni e Zsolt Baumgartner, quest'ultimo sostenuto economicamente dal governo ungherese. In totale Gian Carlo Minardi stim\u00f2 il budget a disposizione sui 30 milioni di euro.\nViste le poche risorse, la nuova PS04B risult\u00f2 essere nuovamente la vettura meno competitiva del lotto. A differenza per\u00f2 di quanto prospettato da diverse speculazioni giornalistiche non vennero utilizzati i telai della Arrows A23 acquistati da Stoddart alcuni mesi prima per l'elaborazione della monoposto, nonostante fossero stati eseguiti alcuni test con tali modelli, per l'occasione appositamente rinominati \"PS04\". La PS04B altro non rappresentava se non l'evoluzione della precedente PS03, affinata aerodinamicamente. La vettura, oltre che lenta, si dimostr\u00f2 molto inaffidabile; fu Bruni a essere colpito spesso da vari problemi, collezionando otto ritiri, tra cui quello in Cina, in cui la sua vettura prese fuoco durante il rifornimento. Baumgartner, pur essendo pi\u00f9 lento sul giro, ottenne invece risultati migliori: dopo essere giunto nono a Monaco, riusc\u00ec a conquistare un punto al Gran Premio degli Stati Uniti, il primo da oltre due anni, favorito anche dai molti ritiri avvenuti in gara. Nonostante il risultato, poche settimane pi\u00f9 tardi lo sponsor Wilux decise di abbandonare la squadra: la societ\u00e0 olandese ruppe il contratto, ravvisandovi un inadempimento da parte di Minardi, a seguito della decisione del team di far correre le proprie vetture senza adesivi in occasione della gara in Gran Bretagna in segno di lutto per la morte del direttore sportivo Walton. La squadra concluse comunque la stagione senza ottenere altri punti e risult\u00f2 decima nel campionato costruttori.\nFu solo nel 2005 che la Minardi riusc\u00ec a mettere in pista (favorita anche dai cambi di regolamento) una vettura completamente nuova, la \"PS05\", spinta da un motore Cosworth TJ ultima serie; ci\u00f2 nonostante la Minardi non riusc\u00ec ad ottenere piazzamenti, se si esclude il 5\u00ba e 6\u00ba posto colto al Gran Premio degli Stati Uniti corso da sole sei vetture, e la squadra venne messa in vendita. La vendita si rese necessaria anche sotto la spinta del potenziale arrivo in F1 di nuovi \"team\" che, sicuramente, avrebbero ridotto ulteriormente le risorse a disposizione. Alla fine della stagione, la squadra chiuse comunque con 7 punti, eguagliando il risultato del 1993.\nCessione alla Red Bull e trasformazione in Scuderia Toro Rosso (2006).\nIl 10 settembre 2005 la squadra viene ceduta alla Red Bull, che la trasforma nella Scuderia Toro Rosso, affiancata alla gi\u00e0 esistente Red Bull Racing allo scopo di far debuttare in Formula 1 i giovani piloti del \"Red Bull Driver Search\". Nel contratto di cessione venne garantita la permanenza dell'azienda a Faenza per almeno due anni. Capo scuderia fu nominato Franz Tost; dopo pochi mesi l'ex-pilota Gerhard Berger acquist\u00f2 met\u00e0 del pacchetto azionario della squadra.\nIl ritorno nelle formule minori.\nAll'inizio del 2006 Gian Carlo Minardi ritorna in possesso del nome storico Minardi e unendosi alla squadra \"GP Racing\", fondata da Mauro Loro e Tancredi Pagiaro nel 1997, e fa nascere il \"Minardi Team by GP Racing\" che gareggia nella nuova serie europea di Formula 3000, erede diretta della serie italiana in cui gareggiava la GP Racing. I colori saranno i tradizionali colori Minardi giallo e nero e i piloti Rold\u00e0n Rodriguez, Juan C\u00e1ceres e Tuka Rocha. Prima della gara di Barcellona Caceres abbandona il Minardi Team e il suo posto viene preso dal pilota italiano Davide Rigon.\nInoltre, insieme al nuovo Minardi Team By GP Racing nasce anche il MinardiBlog, il Blog ufficiale del Minardi Team.\nLa prima stagione del Minardi Team By Gp Racing nel campionato Euroseries 3000 termina con 3 vittorie (Silverstone, Barcellona e Vallelunga) e il secondo posto nella classifica dei team con 129 punti.\nIl 2007 invece, vede una fantastica stagione per il Minardi Team by GP Racing, con la conquista del campionato team (185 punti) e di quello piloti, con Davide Rigon, con 108 punti.\nSecondo classificato nella classifica piloti il compagno di squadra Diego Nunes (77 punti).\nIl 2 ottobre nasce il \"Minardi Team by Piquet Sports\" che parteciper\u00e0 al campionato di GP2 a partire dal 2007.\nI colori di questo nuovo team saranno i classici Minardi, e cio\u00e8 il blu e il giallo. I piloti saranno il brasiliano Negrao e lo spagnolo Roldan Rodriguez.\nGli auspici sono buoni nella prima gara in GP2 in Bahrain ha conquistato in qualifica la prima fila con il brasiliano Negrao mentre gi\u00e0 nella seconda gara in Spagna lo spagnolo Rodriguez ha conquistato i primi punti (4\u00ba posto).\nNel 2007 le scuderia che si legano al nome e alla storia Minardi diventano tre, grazie alla collaborazione con la scuderia di Angelo Corbetta: nasce cos\u00ec il Team Minardi by Corbetta Competizioni che milita nei campionati di Formula Azzurra e Formula 3 Italia\nNel 2008 Gian Carlo Minardi e Tancredo Pagiari (Tancredi Pagiaro) terminano la loro collaborazione e quindi per il 2008 la Minardi correr\u00e0 solo in Formula 3 Italia e Formula Azzurra.\nLa GP racing continuer\u00e0 in Euroseries 3000 con il proprio nome (GP Racing) mentre in GP2 avr\u00e0 solo il nome Piquet Sports.\nGiovanni Minardi, figlio di Gian Carlo, passa dal team GP Racing (con cui ha vinto il campionato nel 2007) alla Scuderia PlayTeam.\nCon la nuova stagione (2009) la famiglia del Team Minardi si allarga ed entra ufficialmente anche nel mondo del Kart, il primissimo passo che ogni campione del futuro affronta prima di arrivare al grande circus della Formula 1: dopo il BVM Minardi, impegnato nel Campionato Italiano di Formula Renault 2.0 ed Eurocup, e il Team Minardi by Corbetta Competizioni con il suo progetto in Formula Azzurra e Formula 3 nazionale, nasce il Minardi by Blu Racing Team di Stefano Brena.\nIl neonato team prender\u00e0 parte al Campionato Area Nord - Trofeo Easykart - nelle classi 50cc-60cc-100cc-125cc e alle Finali europee in Polonia (23 agosto - Miedziana G\u00f3ra), italiana (27 settembre \u2013 Pomposa) e internazionale (18 ottobre \u2013 Siena) con i suoi portabandiera Alessandra Brena (classe 1995 \u2013 100\u00a0cm\u00b3), Alessandro Ruggeri (classe 1990 \u2013 125\u00a0cm\u00b3), Alessandro Tagliacollo (classe 1996 \u2013 100\u00a0cm\u00b3), Nicola Sciaguato (classe 1995\u00a0\u2013 100\u00a0cm\u00b3), l'esordiente Guido Sciaguato (classe 1997\u00a0\u2013 60\u00a0cm\u00b3), Pezzoni Stefano e Giganti Gabriele.\nSul lato piloti la famiglia Minardi \u00e8 composta dal campione in carica Superleague Formula Davide Rigon (campione italiano ed europeo di F.3000 nel 2007) e attuale pilota GP2 Main Series, dal Campione Italiano GT 2008 Gabriele Lancieri, Campione Italiano Renault Clio RS Luca Casadei, da lady Alessandra Neri e dalle new entry Daniel Zampieri e Salvatore Cicatelli.\nMinardi Team USA.\nNel 2006, Paul Stoddart, il vecchio patron della Minardi, acquis\u00ec una quota del Team Pacific per ribattezzarlo Minardi Team USA. Questo team ha gareggiato in Champ Car fino al 2007."}
{"id": "121615", "revid": "1926649", "url": "https://it.wikipedia.org/wiki?curid=121615", "title": "Calcio Padova", "text": "Il Calcio Padova, meglio noto come Padova, \u00e8 una societ\u00e0 calcistica italiana con sede nella citt\u00e0 di Padova. Milita in Serie C.\nIl sodalizio attuale \u00e8 nato il 24 luglio 2014 come \"Biancoscudati Padova\" dopo la non iscrizione ai campionati della precedente \"Associazione Calcio Padova\" fondata nel 1910, della cui tradizione calcistica cittadina si fa portatore.\nFra i migliori risultati della formazione veneta figurano il terzo posto nel campionato di Serie A 1957-1958, la finale di Coppa Italia 1966-1967, la vittoria della Coppa Italia Semiprofessionisti 1979-1980, le finali di Coppa Rappan 1962-1963 e della Coppa Anglo-Italiana 1983 e, in ambito giovanile, il successo nel Campionato Primavera 1965-1966 riservato ai cadetti. Occupa il 22\u00ba posto nella tradizione sportiva dei club che hanno giocato in A e il 26\u00ba posto nella classifica perpetua, vantando 16 presenze nella massima serie italiana da quando esiste il girone unico, l'ultima nel 1996.\nLa classica maglia della formazione padovana \u00e8 bianca con dettagli rossi; sul petto reca lo scudo cittadino, una croce rossa su sfondo bianco, da cui il soprannome di \"biancoscudati\" dei suoi giocatori.\nStoria.\nDagli albori al secondo dopoguerra.\nL\"Associazione Calcio Padova\" viene fondata il 29 gennaio 1910 nella sede della Rari Nantes Patavium, in piazzetta delle Garzerie, e sceglie subito il bianco e il rosso come propri colori sociali. Dopo l'approvazione dello Statuto, i cinquanta soci eleggono il direttivo. Presidente \u00e8 nominato il barone Giorgio Treves de'Bonfili, vicepresidente il marchese Giuseppe Corradi. Il 20 febbraio la formazione biancoscudata esordisce in amichevole contro l'Hellas Verona e pareggia a reti bianche al campo \u201cGiovan Battista Belzoni\u201d, l'odierno Walter Petron.\nNella stagione 1912-1913 il Padova partecipa al campionato veneto con Petrarca e Udinese, ma perde l'ultima decisiva partita a Udine (5-0 il 18 maggio) e deve rinviare le aspirazioni di promozione all'annata successiva, quando vince il campionato veneto-emiliano di Promozione e passa alla Prima Categoria dell'Italia Settentrionale, la massima serie dell'epoca. La stagione di esordio in Prima Categoria si risolve con il quarto posto nel girone eliminatorio alle spalle di , Hellas Verona e . Silvio Appiani, non ancora ventenne, mette a segno 17 reti in 14 partite. Il 20 ottobre 1915 il giovane soldato volontario Appiani muore sul Carso. Il 19 ottobre 1924 viene inaugurato lo stadio di via Carducci che ancora porta il suo nome.\nNella stagione 1919-1920 gioca come difensore anche il capitano dei bersaglieri Rino Corso Fougier che volava nella 87\u00aa Squadriglia Aeroplani.\nNell'immediato primo dopoguerra, il Padova si trasform\u00f2 in una delle migliori squadre del Veneto, qualificandosi regolarmente alle semifinali dell'Alta Italia, nelle quali non brill\u00f2 mai particolarmente, concludendo sempre nelle ultime posizioni. Nel 1921-22 fu tra le secessioniste che si staccarono dalla FIGC fondando una federazione e un campionato indipendenti (CCI): il Padova concluse al 5\u00ba posto nel girone B di Prima Divisione CCI, qualificandosi senza problemi al torneo successivo di massima serie nonostante la riconciliazione tra FIGC e secessioniste e conseguente riduzione dei quadri. Nella stagione 1922-23 il Padova riusc\u00ec nell'impresa di vincere il girone C di Prima Divisione qualificandosi al girone a tre di semifinale per lo scudetto con Genoa e Pro Vercelli, nel quale termin\u00f2 per\u00f2 solo terza. Nella stagione 1923-24 disput\u00f2 un altro ottimo torneo sfiorando l'accesso alla finale con un 2\u00ba posto nel girone A. Negli anni successivi il Padova riusc\u00ec sempre a salvarsi rimanendo in massima serie (che da Prima Divisione cambi\u00f2 prima denominazione in Divisione Nazionale nel 1926 e poi nel 1929 in Serie A). Nel 1928-29, con un 8\u00ba posto nel girone A di Divisione Nazionale, riusc\u00ec a qualificarsi, seppur in extremis, al primo campionato di Serie A a girone unico. La stagione del debutto in A fu tuttavia infausta per i padovani: terminando il torneo al penultimo posto, retrocesse per la prima volta in Serie B. Dal 1919 al 1930 la squadra ebbe un centravanti prolifico, Giovanni Monti, autore di 57 reti (pi\u00f9 2 in Coppa Italia). Monti era un pilota e aveva anche combattuto nella prima guerra mondiale; pochi mesi dopo il suo ritiro da calciatore, nel luglio del 1931, precipit\u00f2 con un idrovolante nel Lago di Garda perdendo la vita.\nNell'estate del 1931, con il Padova in Serie B, diventa presidente l'ingegner Ferruccio Hellmann, che contribuisce all'acquisto di importanti calciatori. Il bomber Gastone Prendato va alla Fiorentina ma arrivano alcuni giovani di grande avvenire fra i quali Annibale Frossi o Alfredo Foni, che diventer\u00e0 terzino nella nonch\u00e9 uno dei grandi del calcio del quinquennio (campione olimpico 1936 e del mondo nel 1938). Il posto di Prendato viene preso da Mario Perazzolo che con le sue 17 reti porta la squadra verso il secondo posto che vale la promozione in Serie A, dove la squadra rimarr\u00e0 per due campionati prima di tornare in Serie B. Dopo una breve parentesi in Serie C, nel 1937 il Padova riconquista la serie cadetta contemporaneamente all'arrivo alla presidenza di Bruno Pollazzi. Diventa presidente nell'estate del 1937 e la squadra ottiene un ottimo quarto posto a soli 3 punti dalla vetta.\nNell'estate successiva giunge in biancoscudato Gino Cappello, attaccante diciottenne poi al Bologna, che si presenta alla prima stagione segnando dieci gol mentre al suo secondo campionato con i biancoscudati metter\u00e0 in rete 29 gol in 28 partite. Nel campionato di Serie B 1940-1941, concluso col quinto posto, viene ingaggiato Nereo Rocco, mezz'ala ventottenne che ha gi\u00e0 vestito la maglia della nazionale e quella di club importanti come e Napoli e in seguito allenatore sempre del Padova.\nDopo la guerra la squadra sfiora la promozione in massima serie nella stagione 1946-1947, concludendo al secondo posto nel girone B dei cadetti alle spalle della Lucchese, e centra l'obiettivo l'anno seguente, arrivando al primo posto al termine del campionato. In quella stagione i due centravanti Adcock e Giancarlo Vitali (rispettivamente 17 e 18 centri) guidano un attacco che chiude con un bottino di 71 reti. La prima stagione in serie A si conclude con un buon dodicesimo posto finale; degno di nota \u00e8 il pareggio per 4-4 in casa contro il Grande Torino, due mesi prima della tragedia di Superga. Anche la stagione successiva, alla guida del tecnico ungherese B\u00e9la Guttmann e poi di Pietro Serantoni, il Padova si salva senza affanni concludendo il campionato a met\u00e0 classifica.\nAnni 1950.\nNell'estate del 1951 la dirigenza si sforza di modificare profondamente i connotati della squadra e a novembre, sotto la spinta di una classifica preoccupante, si corre ancora ai ripari ingaggiando il norvegese Knut Andersen. Ciononostante, la squadra alla fine retrocede.\nNel campionato 1953-1954 la squadra stenta e il presidente Pollazzi decide di sostituire il tecnico Rava con un allenatore che \u00e8 appena stato esonerato dalla e sta meditando di lasciare il calcio per dedicarsi all'azienda di famiglia. \u00c8 Nereo Rocco, che traghetta i biancoscudati verso la salvezza. Il \"par\u00f2n\" viene riconfermato anche per la stagione successiva, che vede il dominio del Lanerossi Vicenza, ma il Padova lotta alla grande e nell'ultimo turno supera il e conquista col secondo posto un'insperata promozione. La citt\u00e0 \u00e8 in festa; Rocco ha ottenuto il meglio dai suoi e ha riportato il Padova in Serie A.\nL'era del \"par\u00f2n\".\nNel 1955-1956, dopo un avvio disastroso (1-2 dalla Lazio all'Appiani, 0-1 dalla Fiorentina in trasferta e un pesante 1-5 dal Milan ancora in casa), il Padova si afferma come la sorpresa del torneo. \u00c8 iniziata la cosiddetta \"era Rocco\". La squadra punta le proprie possibilit\u00e0 su un dispositivo difensivo potenziato: una casa solida, ama dire il tecnico triestino, comincia dalle fondamenta. Il suo catenaccio diventa una vera filosofia calcistica, capace di influenzare tutto il calcio italiano, e la piccola provinciale biancoscudata si piazza addirittura ottava. Nel campionato 1956-1957 la squadra ottiene la salvezza, terminando il torneo all'undicesimo posto, ma il vero \"exploit\" \u00e8 quello del torneo 1957-1958, chiuso dai patavini al terzo posto della graduatoria \u2013 miglior risultato di sempre in massima divisione \u2013 grazie a una formazione composta da Pin, Blason, Scagnellato, Pison, Azzini, Moro, Hamrin, Rosa, Brighenti, Mari (talvolta sostituito da Chiumento) e Boscolo. Nel corso della stagione lo stadio Appiani \u00e8 un fortino quasi inespugnabile: cadono, tra le altre, Fiorentina, Milan, Napoli, Roma, Lazio, Torino e Bologna, per un totale di 13 vittorie a fronte di una sola sconfitta. .\nIl 1958-59 vede il Padova privato di Hamrin, che prende la via di Firenze, ma Rocco costruisce un altro capolavoro guidando la squadra al settimo posto in campionato e portando la coppia d'attacco Brighenti-Mariani in Nazionale per un'amichevole a Wembley con l'Inghilterra (2-2 proprio con gol della coppia patavina). Il Padova \u00e8 ormai acquartierato nelle zone nobili della classifica e l'Appiani (violato solo da Milan e Juventus) \u00e8 un campo che fa paura a tutti. Ma il sogno termina l'estate del 1961 quando, dopo aver resistito pi\u00f9 di una volta, il \"par\u00f2n\" cede alle sirene di un grande club: lo chiama il Milan di Gipo Viani e l'appuntamento con gli obiettivi di vertice, nazionali e internazionali, non pu\u00f2 pi\u00f9 essere rimandato. Rocco se ne va e con lui il pezzo pi\u00f9 glorioso della storia della societ\u00e0 biancoscudata.\nAnni 1960.\nGli anni 1960 si rivelano avari di soddisfazioni calcistiche. Nel 1961-62, orfano di Rocco e alle prese con una rosa da rinnovare, il Padova retrocede in B dopo sei anni nella massima serie. Dal 1962 la squadra disputa sette stagioni consecutive in cadetteria, sfiorando la promozione in serie A soltanto nella stagione 1963-64, alla guida dell'argentino Oscar Montez, concludendo ad un punto dalla terza classificata Foggia &amp; Incedit.\nNel 1961 il Padova prende parte alla terza edizione della \"Coppa dell'Amicizia\" italo-francese nella selezione rappresentante l'Italia composta anche da , , , , , , , e . Gli italiani batterono la selezione francese per 22 punti a 18.\nL'anno seguente la squadra partecipa alla Coppa Piano Karl Rappan, torneo ufficiale tra le Nazioni della Mitteleuropa. In questa edizione i biancoscudati vincono il loro girone battendo il Dorogi B\u00e1ny\u00e1sz SE, l'FC La Chaux-de-Fonds e lo Spartak Plzen. Ai quarti di finale superano 7-1 all'Appiani gli jugoslavi dell'OFK Belgrado dopo la sconfitta esterna per 4-3 all'andata; vincono entrambe le gare di semifinale con gli ungheresi del con un 4-3 in casa e 3-0 esterno. La finale del 3 aprile 1963 in casa a Padova viene per\u00f2 persa contro i cecoslovacchi dello Slovnaft Bratislava per 1-0.\n\u00c8 nell'anno 1967, invece, una delle migliori prestazioni di sempre nella storia del club biancoscudato, all'epoca allenato da Humberto Rosa e relegato in Serie B. Dopo aver sconfitto ai quarti di finale il Napoli per 2-1 e in semifinale l' per 3-2, il Padova gioca la finale di Coppa Italia allo Stadio Olimpico di Roma contro il Milan di Trapattoni e Rivera, perdendola per 1-0.\nNel 1968-69, invece, dopo aver ceduto i pezzi migliori della rosa (tra cui il bomber Paolo Morelli) a causa di una precaria situazione economica, il Padova chiude la stagione all'ultimo posto in classifica e viene retrocesso in Serie C.\nAnni 1970 e 1980.\nPer tutti gli anni 1970 la squadra naviga in terza serie, senza alcun risultato di rilievo. Il miglior piazzamento \u00e8 il terzo posto della stagione 1970-71, impreziosito dalle 19 reti del capocannoniere della serie C Flaviano Zandoli ma inutile ai fini della promozione. Nel corso del decennio n\u00e9 l'avvicendarsi in panchina di allenatori-bandiera come Elvio Mat\u00e8, Humberto Rosa e Mario Perazzolo, n\u00e9 la presenza per due stagioni (dal 1975 al 1977) di un giocatore di classe come Ezio Vendrame riescono a far risalire il Padova tra i cadetti. Il pubblico cala attestandosi a una media di tremila presenze nelle gare in casa e la societ\u00e0 passa pi\u00f9 volte di mano. Il decennio si conclude con la retrocessione in Serie C2 nella stagione 1978-79 durante la propriet\u00e0 di Giussy Farina e la presidenza Pastorello: si tratta del punto pi\u00f9 basso della storia del club.\nLa prima stagione in C2 si conclude con l'amaro epilogo della sconfitta ai calci di rigore con il nello spareggio promozione di Verona, davanti a ben ventimila tifosi biancoscudati. L'anno seguente la squadra allenata da Mario Caciagli centra il ritorno in serie C1 dominando il proprio girone e si aggiudica la Coppa Italia Semiprofessionisti battendo nella doppia finale la . Al termine della stagione 1982-83, alla guida di Bruno Giorgi e trascinato dalle reti di Cina Pezzato, il Padova conclude al secondo posto alle spalle della e riesce infine a fare ritorno in serie B, categoria lasciata nel 1969.\nNel 1983 il Padova perde la finale della Coppa Anglo-Italiana col Cosenza. In una tre giorni disputata tra il 23 e il 25 aprile a Cosenza, i biancoscudati si impongono in semifinale per 4-2 contro il Chelmsford. Nella finale del 25 aprile i padroni di casa si assicurano il titolo battendo il Padova di Bruno Giorgi per 2-0. Il Padova partecipa alla competizione anche nel 1993-94 affrontando Portsmouth, West Bromwich Albion, Stoke City e Southend United.\nUna vicenda di illecito sportivo (Caso Padova) fa precipitare nuovamente la squadra in terza serie. Questa volta, per\u00f2, il purgatorio ha breve durata: dopo una stagione anonima chiusa al settimo posto, nell'estate del 1986 il nuovo presidente Marino Puggina chiama mister Adriano Buffoni sulla panchina biancoscudata e costruisce una squadra che punta alla promozione, con gli innesti degli attaccanti Stefano Mariani, Mauro Gibellini e dell'ala Alessandro Bianchi. Dopo un inizio sprint (cinque vittorie nelle prime cinque partite), il Padova scivola al secondo posto, ma dai primi di dicembre (vittoria con il Monza in casa) ad aprile la squadra inanella una serie di risultati utili che la riporta a duellare per la vetta con il . Lo scontro diretto avviene il 18 aprile all'Appiani e si conclude con la vittoria per 2-1 dei piacentini, che a fine stagione vinceranno il campionato. Il Padova riesce a respingere gli assalti finali della terza in classifica e chiude al secondo posto, l'ultimo valido per il ritorno in Serie B.\nSeguono tre stagioni tra i cadetti che si concludono in posizioni di met\u00e0 classifica. Si segnala anche l'arrivo, nel 1987, del centrocampista Damiano Longhi, al quinto posto assoluto di presenze con i biancoscudati, e nell'autunno del 1989 dell'attaccante Giuseppe Galderisi, che giocher\u00e0 a Padova per sette stagioni mettendo a segno 50 reti.\nAnni 1990.\nNel corso della stagione 1990-91, alla guida di Mario Colautti, il Padova sfiora il ritorno in massima serie, concludendo al quinto posto a un punto dall': fatale, per una squadra che vede protagonisti futuri punti fermi della Nazionale italiana quali Angelo Di Livio, Antonio Benarrivo e Demetrio Albertini, \u00e8 la sconfitta per 2-1 contro la Lucchese all'ultima giornata. La stagione successiva riesce, sempre all'ultima giornata, a conquistare il punto decisivo che consente di ottenere la salvezza (1-1 a Pescara), senza rientrare nel gruppo di squadre con 35 punti coinvolte nella classifica avulsa.\nAnche nella stagione 1992-93, con in panchina Mauro Sandreani e la presenza in rosa del giovanissimo attaccante Alessandro Del Piero, cresciuto negli Allievi della societ\u00e0, la promozione svanisce di un soffio. Durante il girone di ritorno i veneti compiono una rincorsa che riesce a far raggiungere alla terzultima giornata il quarto posto, dopo aver battuto 2-0 il gi\u00e0 retrocesso Taranto, e agganciando il Lecce (fermato in casa sul pari dalla SPAL) e l'Ascoli (1-1 ad Andria), mentre il Piacenza allunga; la domenica successiva avviene la beffa: i biancoscudati pareggiano 1-1 a Lucca, mentre i salentini espugnano per 3-2 il Dall'Ara (spedendo il Bologna in C1) e si riportano a un punto di vantaggio insieme all'Ascoli, che supera agevolmente il Cesena (3-0). Unico spiraglio viene dal pareggio casalingo degli emiliani, fermati 0-0 in casa dalla Fidelis Andria. All'ultima giornata, nello scontro diretto dell'Appiani, i marchigiani vengono sconfitti per 3-2, ma le contemporanee vittorie del Lecce sulla Lucchese (2-1) e del Piacenza a Cosenza (1-0), vanificano tutto.\nPer il ritorno dei biancoscudati in Serie A occorre attendere il campionato 1993-94. Al termine della stagione, sotto la presidenza del commendator Marino Puggina, uno spareggio vinto 2-1 contro il il 15 giugno sul neutro di Cremona permette alla squadra veneta di risalire in massima serie dopo trentadue anni di assenza.\nIl Padova resiste due stagioni tra le grandi della Serie A, guidato dal nuovo presidente Sergio Giordani e dal tecnico Mauro Sandreani. Le gare in casa si disputano nel nuovo stadio Euganeo, inaugurato nel settembre 1994. Dopo un campionato caratterizzato da risultati importanti contro le \"grandi\" (vittorie in casa con Milan, e un prestigioso successo al Delle Alpi di Torino ai danni della Juventus) ma modesti contro le piccole, il Padova si salva grazie allo spareggio con il Genoa, giocato a Firenze e deciso ai calci di rigore. Tra i giocatori di quell'anno c'\u00e8 il difensore statunitense Alexi Lalas: anche grazie alla sua altezza (191\u00a0cm) la difesa subisce pochissimi goal di testa. Nel 1996 la squadra non riesce a bissare l'impresa, nonostante la prolifica coppia gol Goran Vlaovi\u0107-Nicola Amoruso, e retrocede in Serie B.\nLa societ\u00e0 passa in mano all'imprenditore brianzolo Cesare Vigan\u00f2 che affida la panchina a Giuseppe Materazzi, ma nonostante una ricca campagna acquisti (arrivano, tra gli altri, Walter Zenga, Massimiliano Allegri e Cristiano Lucarelli), la squadra chiude ad un deludente 11\u00ba posto in Serie B. L'anno seguente si conclude ancora peggio, quando il Padova termina la stagione al 19\u00ba posto ed \u00e8 retrocesso in Serie C1.\nPer i biancoscudati la discesa sembra inarrestabile: alla prima stagione in Serie C1 la squadra allenata da Adriano Fedele perde lo spareggio play-out contro il Lecco e retrocede in quarta serie. In soli quattro anni di presidenza Vigan\u00f2 il Padova \u00e8 riuscito a precipitare dalla Serie A alla C2.\nAnni 2000.\nNel gennaio 2000 la societ\u00e0 viene ceduta ad Alberto Mazzocco, e nel 2001 la squadra, guidata da Franco Varrella e trascinata da Felice Centofanti, vince il campionato e risale in C1. Nella stagione 2002-2003, guidata da Pierluigi Frosio, sfiora invece la promozione in Serie B perdendo con l'Albinoleffe in semifinale di play-off. Il 18 ottobre del 2004 il cavalier Marcello Cestaro diventa ufficialmente presidente della Societ\u00e0. I biancoscudati sfiorano i play-off con Renzo Ulivieri nel 2004-05, ma al termine della stagione il tecnico toscano si dimette e la squadra passa sotto la direzione di Maurizio Pellegrino. Nella stagione 2006-07 i patavini non partono benissimo per poi riprendersi nel girone di ritorno con l'arrivo alla guida di Andrea Mandorlini, subentrato a Maurizio Pellegrino. La squadra, per\u00f2, conclude la stagione al settimo posto, ancora una volta fuori dalla zona play-off.\nIl 18 marzo 2008 Ezio Rossi viene esonerato a causa degli scarsi risultati. Viene chiamato il tecnico della Berretti, Carlo Sabatini. A fine stagione 2007-08 il Padova si classifica sesto a un solo punto dal e dai play-off pur avendo il miglior attacco di tutta la Serie C1 con 58 gol realizzati.\nNella stagione 2008-09 il Padova gioca il suo undicesimo campionato di Lega Pro (ex Serie C) \u2013 di cui 9 in Prima Divisione (l'ottavo consecutivo in Prima Divisione dalla stagione 2001-2002) e 2 in Seconda Divisione \u2013 e prende parte insieme ad altre squadre di Lega Pro e Serie D alla Coppa Italia con le squadre di Serie A e B (come nell'edizione 2005-06).\nIl 12 gennaio 2009, dopo il pareggio per 0-0 contro il seguito da una contestazione dei tifosi nel fine partita, la societ\u00e0 decide per l'esonero del direttore sportivo Mauro Meluso e dell'allenatore Carlo Sabatini. Al loro posto vengo chiamati Doriano Tosi (nuovo direttore sportivo) e Attilio Tesser (nuovo allenatore). Tuttavia il 22 febbraio dopo aver raccolto solo 4 punti in 5 partite, Tesser viene esonerato. Al suo posto viene richiamato Carlo Sabatini. Il ritorno di Sabatini sembra risvegliare la squadra, che da quel momento ricomincia a risalire la china. Un filotto di cinque vittorie consecutive permette ai biancoscudati di raggiungere i play-off di Prima Divisione al quarto posto in classifica finale.\nIl 17 maggio il Padova affronta nella semifinale play-off il , pareggiando 1-1 all'Euganeo e vincendo per 2-1 fuori casa con i gol di P\u0103tra\u015fcu e Falsini. Nella finale d'andata arriva il pareggio interno per 0-0 contro la Pro Patria, dove i veneti sbagliano anche un rigore con Rabito. Alla fine della gara di ritorno, grazie alla vittoria per 2-1 con doppietta di Antonio Di Nardo, il Padova torna in Serie B dopo undici anni di assenza.\nLa squadra inizia bene la sua avventura nel campionato cadetto, rimanendo imbattuta fino all'ottava giornata, quando perde per 1-2 a Crotone, e dopo nove giornate \u00e8 al 2\u00ba posto, in zona play-off, insieme al , altra rivelazione del torneo. In seguito arrivano le prime sconfitte, che progressivamente fanno scivolare il Padova in zona play-out. L'8 febbraio 2010, in seguito alla sconfitta con il per 1-0 (undicesima sconfitta), viene esonerato il tecnico Carlo Sabatini. Il 9 febbraio il suo posto viene preso da Nello Di Costanzo. Dopo due mesi Sabatini torna alla guida della squadra. Il 30 maggio 2010 dopo la vittoria per 2-1 in casa contro il Brescia il Padova si trova a disputare i play-out contro la in due sfide che si tengono il 4 giugno e il 12 giugno. La gara di andata giocata in casa termina senza reti e dunque occorre una vittoria per salvarsi: il 12 giugno i biancoscudati restano in Serie B grazie a un secco 3-0, con le reti di Vantaggiato, Cuffa e Bonaventura.\nAnni 2010.\nNella stagione 2010-2011 dopo il cambio di allenatore e con un nuovo direttore sportivo, il Padova parte bene trascinato dalla coppia d'attacco Succi-Vantaggiato e dal trequartista Davide Di Gennaro che, grazie ai punti ottenuti soprattutto in casa, portano la squadra a ridosso della zona play-off. Tuttavia i numerosi infortuni occorsi durante la stagione fanno ripiombare la squadra nella zona di centro classifica. Il 15 marzo 2011 dopo la sconfitta nel derby contro il Cittadella l'allenatore Alessandro Calori viene esonerato. Lo stesso giorno la guida della squadra viene affidata al tecnico della Primavera, Alessandro Dal Canto, che al suo debutto in panchina il 19 marzo vince per (2-0) contro il Pescara. Nell'ultimo turno di campionato del 29 maggio la squadra di Dal Canto, trascinata nella fase finale del torneo da Stephan El Shaarawy, batte il Torino 2-0 in trasferta e conquista cos\u00ec un posto nei play-off. Dal 15 marzo al 29 maggio la squadra non ha mai perso. Alle semifinali dei play-off, il Padova supera il con una vittoria in casa per 1-0 seguita da un pareggio per 3-3 fuori casa. La finale per la Serie A vede il Padova affrontare il Novara. Dopo un pareggio per 0-0 in casa, il 12 giugno la squadra veneta perde la finale di ritorno per 2-0, vedendo cos\u00ec svanire il sogno di un ritorno in massima serie.\nLa stagione inizia con la conferma del duo Foschi-Dal Canto, che dopo l'ottima stagione appena conclusa, rinforzano la squadra portando all'ombra del Santo giocatori come Omar Milanetto, Ivan Pelizzoli, Michele Marcolini, Daniele Cacia e il giovane portiere Mattia Perin. Dopo un buon inizio dove nelle prime sette giornate la squadra totalizza 17 punti su 21, senza mai perdere, i biancoscudati iniziano a inanellare una serie di risultati insoddisfacenti (4 vittorie, 4 sconfitte e 2 pareggi tra l'8\u00aa giornata e la 17\u00aa giornata) che culmineranno nella famigerata partita della 18\u00aa giornata contro il Torino sospesa al 76' per un guasto all'impianto di illuminazione sul risultato di 1-0 in favore dei biancoscudati. Dopo il recupero del 14 dicembre che sancisce il risultato di 1-0, si susseguiranno una serie di ricorsi e controricorsi, che determinano dapprima un 3-0 in favore del Torino, poi nell'1-0 in favore del Padova. Successivamente, dopo un mercato invernale sterile in cui l'unico rinforzo \u00e8 Simone Bentivoglio e dove viene assunto Luca Baraldi come collaboratore del presidente, la stagione del Padova \u00e8 un continuo calare, che conosce il suo punto pi\u00f9 basso nella sconfitta in casa per 0-6 contro il Pescara di Zeman. I biancoscudati dicono addio al sogno della Serie A il 20 maggio 2012 dopo aver perso 3-0 fuori casa contro la e concludono la stagione al settimo posto.\nIl quarto campionato di fila in serie cadetta inizia con Fabrizio Salvatori come direttore sportivo e Fulvio Pea in panchina. Anche la squadra \u00e8 fortemente rinnovata, con l'innesto di diversi giovani e la riduzione complessiva del budget di mercato. Con il coinvolgimento nello scandalo scommesse del 2011 della societ\u00e0, riconosciuta colpevole di responsabilit\u00e0 oggettiva per le violazioni di un suo tesserato, la squadra deve iniziare la stagione con 2 punti di penalit\u00e0, provvedimento revocato durante la stagione. Il 17 dicembre, a seguito della sconfitta casalinga per 1-3 contro la capolista Sassuolo, Fulvio Pea viene esonerato e al suo posto subentra Franco Colomba. Il 20 marzo 2013, dopo la sconfitta per 3-0 subita in trasferta contro il , Franco Colomba viene sollevato dall'incarico e rientra Fulvio Pea, che traghetta la formazione biancoscudata a una tranquilla salvezza.\nLa stagione 2013-2014 inizia con la vendita del club da parte di Cestaro a Diego Penocchio, proprietario del gruppo Ormis e reduce da una negativa esperienza al con relativi strascichi giudiziari. Il nuovo presidente conferisce un nuovo assetto alla societ\u00e0 nominando Andrea Valentini amministratore delegato, Alessio Secco direttore sportivo e Dario Marcolin allenatore. Dopo un avvio di campionato in cui i biancoscudati hanno collezionato un solo punto in sei partite, il 28 settembre l'allenatore Marcolin \u00e8 sollevato dall'incarico. Al suo posto subentra Bortolo Mutti. Il 29 dicembre, il Padova chiude il girone di andata terzultimo con quattro vittorie, sei pareggi, dieci sconfitte, 16 gol segnati e 27 subiti all'attivo. Il 2014 si apre con la cessione del restante 52% del pacchetto azionario da parte di Cestaro a Diego Penocchio, che diventa cos\u00ec proprietario unico della S.p.A. biancoscudata. Il 2 febbraio, dopo aver collezionato un solo punto nelle ultime cinque partite, l'allenatore Bortolo Mutti \u00e8 sollevato dall'incarico. Al suo posto subentra Michele Serena. Il 25 maggio 2014, la sconfitta per 2-0 a sancisce, con una giornata di anticipo, la matematica retrocessione del Padova in Lega Pro, dopo cinque consecutivi campionati in Serie B. Ma il peggio deve ancora venire.\nDalla scomparsa alla rinascita.\nLa stagione 2014-2015 del Padova si apre con la presentazione della domanda di iscrizione al campionato di Lega Pro, incompleta. Il 15 luglio 2014, a causa della mancata presentazione del ricorso alla Covisoc, il Padova non viene iscritto al campionato di Lega Pro. Successivamente la propriet\u00e0 comunica in un primo momento che il \"Calcio Padova\" proseguir\u00e0 l'attivit\u00e0 sportiva concentrandosi sul settore giovanile e in un secondo momento che la squadra ha ufficialmente e formalmente richiesto l'ammissione al campionato di Serie D. Nei giorni successivi la domanda non viene accolta in seguito alle indicazione ricevute dalla FIGC da parte del sindaco di Padova Massimo Bitonci su quale debba essere la squadra autorizzata a chiedere l'ammissione in Serie D.\nA seguito dell'esclusione del \"Calcio Padova\" dai campionati nazionali, il 24 luglio 2014 viene iscritta al girone C della Serie D la nuova \"Societ\u00e0 Sportiva Dilettantistica Biancoscudati Padova\", nata per dare continuit\u00e0 sportiva alla storica societ\u00e0 cittadina. Il sodalizio, fondato dagli imprenditori padovani Giuseppe Bergamin e Roberto Bonetto, debutta ufficialmente, sotto la guida tecnica di Carmine Parlato, il 24 agosto nella sfida di Coppa Italia Serie D contro la Castellana, vinta 2-0. Il 19 aprile 2015, in virt\u00f9 del successo 2-1 sul campo del Legnago, la squadra veneta raggiunge la matematica promozione in Lega Pro. Chiude il campionato a 85 punti e 27 vittorie, andando a battere il record precedente di successi (21 vittorie nella stagione 1947-1948).\nIl 6 luglio 2015, in vista del ritorno tra i professionisti, la societ\u00e0 assume nuovamente la denominazione \"Calcio Padova\". L'avvio del campionato di Lega Pro - girone A comincia con il Padova tra le prime in classifica, ma una serie di risultati negativi portano a fine novembre 2015 all'esonero di mister Parlato, avvicendato in panchina da Giuseppe Pillon. Nonostante un buon girone di ritorno la squadra conclude la stagione al quinto posto, fuori dalla qualificazione ai play-off.\nLa stagione 2016-2017 inizia con la nomina del nuovo direttore sportivo, Giorgio Zamuner; per la panchina viene invece ingaggiato Oscar Brevi. La squadra si piazza quarta in campionato, qualificandosi per i play-off, dove viene eliminata al primo turno a causa della sconfitta interna contro l' (1-3). A seguito della prematura eliminazione ai play-off la societ\u00e0 conferma il direttore sportivo, ma solleva dall'incarico l'allenatore: per il nuovo campionato viene ingaggiato Pierpaolo Bisoli. \u00c8 modificato anche l'assetto societario e la presidenza passa da Giuseppe Bergamin a Roberto Bonetto.\nLa stagione 2017-2018 culmina con la vittoria del girone B della Serie C, conseguita il 23 aprile 2018 in seguito al successo dell'AlbinoLeffe sulla . Il Padova ritorna cos\u00ec in Serie B dopo quattro anni di assenza e chiude la stagione aggiudicandosi anche la Supercoppa di Serie C, ottenuta battendo il in casa e il al Via del Mare.\nLa stagione 2018-2019, in serie cadetta, si rivela per il Padova pi\u00f9 complicata: dopo aver ottenuto una sola vittoria nelle prime undici giornate, Bisoli \u00e8 esonerato per lasciare il posto a Claudio Foscarini. Dopo la diciottesima giornata, mancati i risultati sperati dal cambio di allenatore, Foscarini \u00e8 esonerato e l'incarico ridato a Bisoli, ma dopo la ventinovesima giornata la societ\u00e0 esonera nuovamente Bisoli per ingaggiare Matteo Centurioni, che tuttavia non riesce ad evitare la retrocessione, sancita dall'aritmetica alla penultima giornata.\nPer la successiva stagione in Serie C la societ\u00e0 punta su Salvatore Sullo, che viene esonerato dopo venti giornate, con la squadra al quinto posto. Il successore, Andrea Mandorlini, guida i suoi al quinto posto finale, prima dell'eliminazione agli ottavi di finale dei play-off contro la . \nAnni 2020.\nNella stagione 2020-2021 la promozione diretta viene solo sfiorata: il Padova chiude il campionato a pari merito con il nel girone B, ma soccombendo per via della peggiore differenza reti negli scontri diretti. Il secondo posto vale comunque ai patavini l'accesso ai play-off, dove la squadra si spinge sino all'atto conclusivo contro l', dopo aver eliminato in precedenza il ai quarti e l' in semifinale. Nella doppia finale contro i piemontesi, la gara di andata all'Euganeo termina 0-0; lo stesso punteggio permane dopo i tempi regolamentari e supplementari nella sfida di ritorno al Moccagatta, il che obbliga le squadre ai tiri di rigore. Qui il Padova perde per 4-5, lasciando all'Alessandria la promozione in Serie B.\nLa stagione 2021-2022 inizia con l'arrivo dell'allenatore Massimo Pavanel, mister della Feralpisal\u00f2 nella stagione precedente.\nColori e simboli.\nColori.\nNella storia della societ\u00e0 padovana, due sono state le colorazioni principali della maglia del club: il nero e il bianco, utilizzato nelle prime partite, ed il rosso e bianco tuttora in uso. La classica maglia della formazione patavina \u00e8 bianca con dettagli rossi; sul petto reca lo scudo cittadino, una croce rossa su sfondo bianco, da cui il soprannome di Biancoscudati dei suoi giocatori.\nSimboli ufficiali.\nStemma.\nLo stemma storico del Padova consiste in uno scudo partito: il campo sinistro \u00e8 occupato da una croce rossa su sfondo bianco (mutuata dal blasone araldico cittadino), mentre il lato destro \u00e8 monocromo rosso e ospita il richiamo alla denominazione societaria (variamente declinata nel corso degli anni in \"Calcio Padova 1910\", \"A.C.P.\", \"Padova\"), scritta a caratteri stampatelli bianchi oppure in rosso su un apposito rettangolo bianco. Significativa variante fu quella adottata dal \"Biancoscudati Padova\", la cui denominazione occupava anche il braccio trasversale della croce.\nDalla fine degli anni 1980, in coincidenza con l'inizio della presidenza di Marino Puggina, fino ai primi anni 2000, tale scudo fu sostituito da una variante di forma pi\u00f9 squadrata: il campo sinistro manteneva la croce civica, mentre il destro riportava il disegno stilizzato del monumento equestre al Gattamelata, con l'aggiunta di un pallone al di sotto dello zoccolo del cavallo.\nCon l'arrivo di Alberto Mazzocco alla presidenza il Padova indisse, mediante le pagine del \"Mattino di Padova\", un sondaggio d'opinione tra i propri tifosi circa lo stemma da adottare: il risultato fu in favore del ripristino dello scudo originario.\nNella stagione 2009-2010, anno del centenario, lo scudo viene inscritto in una corona circolare rossa recante nella parte alta le date \"1910-2010\" e nella parte bassa la scritta \"Calcio Padova\", il tutto in caratteri corsivi cancellereschi. L'uso di tale soluzione \u00e8 proseguito anche nell'annata successiva, giacch\u00e9 la societ\u00e0 aveva deciso di adottarla in pianta stabile, eliminando soltanto il riferimento al centenario; la decisione non ha tuttavia incontrato l'approvazione di parte della tifoseria, che nella stagione 2011-2012 ha chiesto e ottenuto la riadozione dello storico scudo bi-partito.\nMascotte.\nLa mascotte del Padova \u00e8 la famosa gallina padovana, che proprio come il Padova ha i colori bianco e rosso.\nStrutture.\nStadio.\nIl Padova, durante la sua storia, ha giocato le partite interne di campionato su quattro diversi campi. Il primo fu il \"Campo di Via Belzoni\" (oggi \"Walter Petron\") dove il 29 gennaio 1910 il Padova gioc\u00f2 la sua prima partita in assoluto contro il Verona.\nIl secondo fu il \"Campo Giovanni Monti\" (ex stadio comunale) intitolato al giocatore Giovanni Monti e costruito al interno dell'omonimo velodromo inaugurato il 12 febbraio 1916 con la partita Padova-Verona finita (4-0). Il Padova vi giocher\u00e0 fino al campionato 1922-1923.\nIl 19 ottobre 1924 adiacente al vecchio campo da gioco venne inaugurato il terzo stadio del Padova, l'Appiani, dedicato al ex giocatore del Padova Silvio Appiani. In questo stadio, una sorta di \"catino\" nel centro della citt\u00e0, la squadra giocher\u00e0 dal 1924 al 24 maggio 1994.\nNel 1994 infine viene inaugurato il quarto e, al momento, ultimo stadio di Padova, l'Euganeo, costruito per il ritorno in Serie A, che nei suoi primi anni di utilizzo era privo della curva Sud riservata ai tifosi locali (fu terminata nel 1999). In questo stadio si \u00e8 consumata, fra le altre, la retrocessione nell'arco di cinque anni dalla Serie A alla Serie C2.\nCentro di allenamento.\nDal 1991 al 2014 il Padova e le squadre giovanili si sono allenate al \"Centro Sportivo Euganeo\" situato a Teolo ai piedi dei Colli Euganei in frazione Bresseo. Dal 2014 si allena al Centro Sportivo Memo Geremia di Padova, struttura di propriet\u00e0 del Petrarca Rugby, e allo Stadio Silvio Appiani.\nSociet\u00e0.\nOrganigramma societario.\n\"Dal sito web ufficiale della societ\u00e0\".\nImpegno nel sociale.\nIl Padova in collaborazione con lo sponsor della Scuola Calcio \"Bernardinello Engineering\", sostiene il progetto \"Stanza dei Sogni\", promosso dalla \"Fondazione Salus Pueri\" che sostiene la Pediatria di Padova.\nSettore giovanile.\nIl settore giovanile del Padova \u00e8 formato da squadre che giocano nei campionati Berretti, Allievi Nazionali e Elite, Giovanissimi Nazionali e Regionali, Esordienti Regionali, Provinciali e a 9 e Pulcini a 7.\nNel 1965-1966 la squadra Primavera, il cui campionato all'epoca si disputava diviso tra squadre di Serie A e squadre di Serie B, vince il massimo trofeo nazionale.\nIl Padova nella cultura di massa.\nIl Padova, assieme al , \u00e8 stato protagonista del primo anticipo televisivo in assoluto nella storia del calcio italiano, disputato il 28 agosto 1993 alle 20:30 e valevole per la prima giornata del campionato di Serie B.\nStatistiche e record.\nStatistiche di squadra.\nDi seguito le statistiche e i principali record relativi ai campionati di Serie A disputati dai patavini:\nTifoseria.\nStoria.\nIl primo club ufficiale al seguito del Padova, \"La Rumorosa\", nacque nel 1930 presso il bar Missaglia, in centro citt\u00e0. Al 1979 risale invece la fondazione del primo gruppo di ultras, il \"Magico Padova\", per opera di Francesco Zambolin (a tutti i tifosi padovani noto come \"Sivori\"). Tale club, nel frattempo progressivamente strutturatosi, nel 1981 venne ribattezzato i \"Leoni della Nord\". In seguito vennero fondati gli \"ACP 1910 - Ultras Padova\", la \"Juventude PD\" ed il \"Fronte Opposto\", questi ultimi schierati politicamente ad estrema destra.\nIn passato sono esistiti molti altri gruppi, tra i quali lo storico gruppo degli \"HAG - Hell's Angels Ghetto\", che per vari motivi oggi non esistono pi\u00f9 o si sono fusi dando vita ad altri gruppi.\nIl Padova ha potuto vantare al seguito un gruppo composto esclusivamente da militanti donne, le \"Galline Padovane\".\nGemellaggi e rivalit\u00e0.\nI primi esempi di amicizia si hanno tra il 1977 e il 1979 con il , all'epoca militante in Serie A: alcuni supporter del Padova (non ancora per\u00f2 effettivamente legati a qualche gruppo organizzato) erano soliti recarsi allo stadio Romeo Menti per assistere alle partite della massima serie in compagnia dei tifosi del \"Lanerossi\", con i quali avevano instaurato dei buoni rapporti. Tuttavia il 6 maggio 1979, in occasione della sfida che opponeva i padroni di casa berici alla , alcuni sostenitori patavini si unirono in curva ospiti al tifo bianconero; i tifosi vicentini, per ripicca, la stagione successiva si presentarono allo stadio Silvio Appiani a fianco dei supporter del , sicch\u00e9 da qui in avanti l'amicizia si trasform\u00f2 in un'aspra rivalit\u00e0 che, nel corso degli anni, vide anche reciproci furti di striscioni.\nIl 17 gennaio 1982 nacque il sodalizio tra i \"Leoni della Nord\" e i tifosi del . Questo rapporto, tuttavia, non resistette a lungo, poich\u00e9 nel 1984 il Padova si gemell\u00f2 con il , acerrimo rivale dei canarini. In risposta i modenesi si schierarono con i veneziani.\nIn quegli stessi anni poi, alcuni ultras biancoscudati si recarono varie volte allo stadio Marcantonio Bentegodi di Verona per assistere alle partite di Serie A dell'Hellas. Ne nacque presto un'amicizia (tuttavia mai trasformatasi in gemellaggio ufficiale) favorita dall'odio sportivo verso la squadra vicentina e anche dal comune sentire politico di molti esponenti delle due curve, vicino a posizioni di estrema destra. Il 31 dicembre 1984 tuttavia, in seguito ad un'amichevole giocatasi all'Appiani che vide i biancoscudati prevalere sugli scaligeri per 5-0, scoppi\u00f2 una grossa rissa tra le due tifoserie, originata dai cori di scherno rivolti dai supporters biancoscudati ai tifosi veronesi.\nNel 1984, in nome della comune rivalit\u00e0 con il \"Lanerossi\", i tifosi del Padova si gemellarono con il gruppo \"Costa\" del Bologna. Sul finire degli anni 1980, per\u00f2, in entrambe le curve avvenne un notevole cambio generazionale. Per questi motivi l'amicizia inizi\u00f2 a scricchiolare sempre di pi\u00f9 sino alla stagione 1991-1992, quando il sodalizio di comune accordo non venne pi\u00f9 rinnovato.\nI tifosi del sono gli unici gemellati con quelli del Padova; questo gemellaggio nasce nella stagione 1983-1984 ed ha resistito a tutti i ricambi generazionali delle due tifoserie.\nTutto nacque nei primi anni 1980, quando cinque tifosi della curva nord dell'Appiani si recarono in vacanza al mare, in Sicilia, dove conobbero alcuni ultras della squadra rosanero, membri dei \"Commandos Aquile\". Memori di questo incontro estivo, in occasione di Padova-Palermo il 20 novembre 1983, le due tifoserie strinsero un'amicizia che venne \u201cripescata\u201d dai giovani di Piazza Cavour nella stagione 1991-1992, quando le due squadre tornarono ad affrontarsi dopo sette stagioni, durante le quali il rapporto si era un po' affievolito. In quell'anno per\u00f2, complice il ritorno del Palermo in Serie B, i tifosi biancoscudati ricominciarono a coltivare l'amicizia con i rosanero, accomunati dalle medesime posizioni politiche: l'8 dicembre 1991 nasce dunque ufficialmente il secondo e vero gemellaggio della storia patavina.\nAltri rapporti di amicizia non ufficiali ci sono poi con le tifoserie della e del . In passato ha avuto rapporti di amicizia con le tifoserie della , negli anni 1970, e del , negli anni 1980.\nOrganico.\nRosa 2021-2022.\n\"Rosa e numerazione aggiornate al 31 gennaio 2022\".\nStaff tecnico.\n\"Dal sito web ufficiale della societ\u00e0\".\nAttivit\u00e0 polisportiva.\nPolisportiva Associazione Fascista Calcio Padova.\nNel 1930 Ferruccio Hellmann, presidente dell\"'Associazione Calcio Padova\", cambia denominazione sociale in \"Associazione Fascista Calcio Padova\". Proprio in questo periodo, il Padova divenne una societ\u00e0 polisportiva, con squadre iscritte ai campionati nazionali di calcio, rugby a 15 e atletica. Allenatore della sezione rugby fu Renzo Maffioli mentre il responsabile della sezione fu Alessandro Pacchioni. La formazione di rugby vince la \"Coppa Federale\" nel 1933. Nella stagione 1933-1934 milita in massima serie. Con l'abbandono di Hellmann, la sezione rugby del Calcio Padova tramonta definitivamente nel 1935 dopo una seconda stagione in massima serie chiusa mestamente a 0 punti.\nPolisportiva Calcio Padova e sezione femminile.\nIl 3 giugno 2015 dalla collaborazione tra Padova e \"S.S.D. Vertigo\", nasce l\"'S.S.D. Calcio Padova C5\". Successivamente viene costituita anche una societ\u00e0 di calcio femminile del Padova, ovvero il \"Calcio Padova Femminile\", grazie alla collaborazione con il Zensky-Padova Femminile."}
{"id": "121617", "revid": "767487", "url": "https://it.wikipedia.org/wiki?curid=121617", "title": "Sa'\u00ecd b. Zayd", "text": "Cugino e cognato di \u02bfUmar b. al-Kha\u1e6d\u1e6d\u0101b per averne sposato la sorella F\u0101\u1e6dima, si dice che il futuro secondo califfo dell'Islam si fosse convertito proprio grazie a lui.\nPur non partecipando - per espletare un incarico affidatogli dal profeta Maometto - alla battaglia di Badr, Sa\u02bf\u012bd b. Zayd combatt\u00e9 in tutti i primi fatti d'arme islamici assumendo posti di comando.\nNon approv\u00f2 l'operato di \u02bfUthm\u0101n b. \u02bfAff\u0101n ma non fu tra i sostenitori di \u02bfAl\u012b b. Ab\u012b \u1e6c\u0101lib. Nonostante l'alta considerazione che aveva per lui Maometto, non ricopr\u00ec posti di particolare rilievo nella \"Umma\", anche se alcune fonti lo indicano come governatore di Kufa sotto Mu\u02bf\u0101wiya b. Ab\u012b Sufy\u0101n."}
{"id": "121619", "revid": "2187915", "url": "https://it.wikipedia.org/wiki?curid=121619", "title": "Legge di Moore", "text": "In elettronica e informatica \u00e8 indicato come prima legge di Moore il seguente enunciato:\nLa legge \u00e8 tratta da un'osservazione empirica di David House, direttore esecutivo di Intel, commentando la precedente osservazione di Gordon Moore, cofondatore di Intel con Robert Noyce: nel 1965, Gordon Moore, che all'epoca era a capo del settore R&amp;D della Fairchild Semiconductor e tre anni dopo fond\u00f2 la Intel, scrisse infatti un articolo su una rivista specializzata nel quale illustrava come nel periodo 1959-1965 il numero di componenti elettronici (ad esempio i transistor) che formano un chip fosse raddoppiato ogni anno. Moore, grazie alle sue supposizioni poi diventate leggi e conosciute come \"prima e seconda legge di Moore\", \u00e8 stato dunque tra coloro che hanno dato il via alla corsa all'evoluzione dei processori.\nPrima legge di Moore.\nNel 1965 Moore ipotizz\u00f2 che il numero di transistori nei microprocessori sarebbe raddoppiato ogni 12 mesi circa. Nel 1975 questa previsione si rivel\u00f2 corretta e prima della fine del decennio i tempi si allungarono a due anni, periodo che rimarr\u00e0 valido per tutti gli anni ottanta. La legge, che verr\u00e0 estesa per tutti gli anni novanta e rester\u00e0 valida fino ai nostri giorni, viene riformulata alla fine degli anni ottanta ed elaborata nella sua forma definitiva, ovvero che il numero di transistori nei processori raddoppia ogni 18 mesi. Questa legge \u00e8 diventata il metro e l'obiettivo di tutte le aziende che operano nel settore come Intel e AMD.\nEsempio sulla prima legge di Moore.\nNel maggio del 1997 Intel lancia il processore Pentium II con le seguenti caratteristiche:\nNel novembre del 2000, ovvero 42 mesi dopo il lancio del Pentium II, Intel mette in vendita il Pentium 4 con le seguenti caratteristiche:\nSecondo la legge di Moore, dopo 18 mesi dal lancio del Pentium II, sarebbe stato possibile realizzare un processore contenente 15 milioni di transistor. Trascorsi altri 18 mesi (36 mesi dal lancio del Pentium II), il numero di transistor sarebbe raddoppiato rispetto ai 18 mesi precedenti passando da 15 a 30 milioni di transistor. Se fossero passati altri 18 mesi (54 mesi dal lancio del Pentium II) il numero di transistor sarebbe aumentato di 30 milioni, arrivando a 60 milioni. Dato che il Pentium 4 \u00e8 stato lanciato tra 36 e 54 mesi dopo il lancio del Pentium II, il numero di transistori del Pentium 4 stimato dalla legge di Moore sar\u00e0 compreso tra 30 e 60 milioni. Per calcolare una stima pi\u00f9 precisa definiamo la funzione: formula_1 che ci consente di stimare il numero di transistori dopo \"x\" mesi dal lancio del Pentium II.\nCome si pu\u00f2 notare, in questo caso, la legge di Moore ha stimato una crescita addirittura inferiore rispetto a ci\u00f2 che \u00e8 effettivamente avvenuto.\nLo stesso ragionamento \u00e8 valido per la frequenza del processore definendo formula_2 che ci restituisce per \"f\"(42) proprio 1,5 GHz, la frequenza del Pentium 4.\nLimiti della prima legge di Moore.\nI limiti della prima legge di Moore starebbero solo nel raggiungimento dei limiti fisici imposti per la riduzione delle dimensioni dei transistor, e quindi della scala di integrazione, al di sotto dei quali si genererebbero effetti 'parassiti' indesiderati di natura quantistica nei circuiti elettronici. Tali limiti sarebbero peraltro gi\u00e0 stati raggiunti con la generazione dei processori Pentium al di sopra del quale l'unico modo possibile e praticabile per aumentare le prestazioni di calcolo \u00e8 rappresentato dalla tecnologia multicore ovvero dall'accoppiamento in parallelo di pi\u00f9 processori come avviene peraltro nei supercalcolatori dei centri di calcolo.\nTali capacit\u00e0 di integrazione e quindi di calcolo rendono possibile l'utilizzo di applicazioni informatiche sempre pi\u00f9 complesse quali ad esempio quelle legate all'industria dell'intrattenimento quali i videogiochi oppure della computer grafica, mentre semplici applicazioni di calcolo matematico, se si esclude il calcolo scientifico ad alte prestazioni, sono soddisfacibili anche con meno risorse di calcolo.\nSeconda legge di Moore.\nGordon Moore affermava che: \nNon si tratta certamente di considerare il logaritmo sulla memoria dei chip, gi\u00e0 noto al fondatore di Intel, ma dell'implicita enunciazione di un'altra importante legge: quella che riguarda l'efficienza dei dispositivi elettronici ed il loro costo effettivo. Come nel caso della prima, si tratta di un accordo tra fattori diversi. Ma non fu Moore a trattare questi argomenti. Infatti Arthur Rock, uno dei primi investitori nella Intel osserv\u00f2 preoccupato che il costo dei macchinari per la fabbrica di cui era azionista raddoppiava ogni quattro anni circa. Da qui un primo principio su cui fondare una nuova legge:\nIn seguito, Moore integr\u00f2 definitivamente la sua legge originaria () formulandone, implicitamente, una seconda:\nEgli fece quest'affermazione in base all'osservazione della dinamica dei costi legati alla costruzione delle nuove fabbriche di chip; costi che erano passati - in media - da 14 milioni di dollari nel 1966 a un miliardo di dollari nel 1996. Questi costi erano quindi cresciuti a un ritmo superiore rispetto all'incremento di potenza dei chip previsto dalla prima legge. La proiezione di questi costi indicava che nel 2005 una fabbrica di chip sarebbe costata 10 miliardi di dollari. L'implicazione di questo primo andamento \u00e8 che il costo per transistor, oltre a smettere di diminuire, sarebbe destinato ad aumentare. Dunque Moore aveva avvertito che la validit\u00e0 della sua prima legge stava per giungere a termine. \nDa notare per\u00f2 che nello stesso periodo in cui Moore in qualche modo smentiva se stesso, gli sviluppi realizzati nella litografia (anche presso l'Universit\u00e0 del Texas) hanno consentito dei risparmi di costo e dei miglioramenti di qualit\u00e0 dell'output che confermavano la validit\u00e0 della prima legge di Moore per almeno un altro decennio. Da considerare \u00e8 anche un altro aspetto che emerge quando si cita la legge di Moore: l'accentuazione che generalmente viene data al vantaggio competitivo offerto dalla tecnologia dei processori e dalle implicazioni fornite anche dalle \"code\" di questa tecnologia.\nPoich\u00e9 i processori d'avanguardia aumentano di potenza a parit\u00e0 di prezzo, i processori della generazione precedente, la cui potenza rimane fissa, calano di prezzo. Come osserva Karlgaard (1998):\nSignifica che sar\u00e0 conveniente utilizzare questi chip negli elettrodomestici, negli autoveicoli e in tutte le applicazioni ad ampia diffusione, insieme a questo \u00e8 giusto considerare l'uso non destinato al personal computing di processori a 32 bit e si nota come delle unit\u00e0 ad Architettura MIPS dei modem ADSL con molta elettronica periferica a bordo hanno un costo (in quantit\u00e0) ben inferiore al mezzo dollaro. In aggiunta oggi una fabbrica costa sempre circa 2-3 miliardi di dollari (USD), mentre la sua produttivit\u00e0 \u00e8 cresciuta a dismisura in throughput e in volumi specifici. Di conseguenza, occorre effettivamente analizzare anche il ciclo del valore e dei volumi del prodotto finale. Ad esempio, una nuova macchina da 10 milioni di Euro, che pu\u00f2 produrre miliardi di transistor in pi\u00f9, permetter\u00e0 di ottenere un vantaggio competitivo in maniera indipendente dal costo dell'impianto produttivo e del ciclo di rimpiazzo delle linee di produzione. Sempre se il prodotto viene venduto completamente.\nTutte le innovazioni tecnologiche e il miglioramento della qualit\u00e0 dei materiali che hanno reso possibile il processo di scala dei dispositivi hanno comportato, per\u00f2, investimenti sempre crescenti in apparecchiature: da queste osservazioni si pu\u00f2 comprendere il perch\u00e9 di un'ulteriore interpretazione della seconda legge di Moore:\nOvviamente, per incrementare le prestazioni, occorrono sempre maggiori studi, ricerche e test. Per aumentare il numero di transistor all'interno del processore, senza aumentare la dimensione del processore stesso, occorrono dei componenti sempre pi\u00f9 piccoli, quindi nuovi materiali che permettano questo risultato. L'aumento delle prestazioni comporta dei test, sia per provare la resistenza dei materiali, sia per l'affidabilit\u00e0 stessa del processore. Tutto questo ovviamente comporta delle spese che la casa produttrice deve affrontare se vuol avere un prodotto funzionante e funzionale.\nAl momento attuale, fermo restando il fatto che l'entit\u00e0 dell'investimento dipende in maniera significativa dal tipo di prodotto in sviluppo e dalle economie di scala che si intendono effettuare, una stima intorno ai 2-5 miliardi di dollari non sembra lontana dal vero. Ogni nuova linea pilota richiede, quindi, investimenti (e coinvolge ricercatori) paragonabili con quelli degli acceleratori di particelle o dell'esplorazione spaziale. Anche se l'industria microelettronica spende tradizionalmente circa il 20% del proprio fatturato in nuove fabbriche e il 12-15% in ricerca e sviluppo, la crescita degli investimenti richiesti per una nuova linea pilota tende a rappresentare una porzione, sempre pi\u00f9 alta, del fatturato, con alcune implicazioni economiche rilevanti:\nIn generale, si sta quindi assistendo ad un fenomeno di netto consolidamento del settore, sintomo di una industria matura, con alte barriere di ingresso, tendenza sensibile all'oligopolio ed una forte riduzione della propensione al rischio. \u00c8 comunque presente un problema, che invita a calmare gli entusiasmi, dato dalla necessit\u00e0 di garantire un ritorno economico adeguato per gli investimenti iniziali fatti: ogni nuova generazione tecnologica deve produrre utili sufficienti a ripagare le spese di sviluppo, e questo \u00e8 possibile solo se si aprono nuovi mercati di massa. In quest'ottica potrebbe arrivare un momento in cui non esisteranno pi\u00f9 applicazioni di massa tali da giustificare economicamente lo sviluppo di nuove tecnologie a prestazioni superiori. Esiste quindi una forte spinta a cercare vie alternative che garantiscano la continuazione della situazione attuale per il pi\u00f9 lungo tempo possibile e salvaguardare cos\u00ec il mercato. A questo proposito bisogna tenere presente che il punto critico non \u00e8 costituito tanto dalle dimensioni del transistor quanto piuttosto dalla possibilit\u00e0 di produrre circuiti integrati sempre pi\u00f9 complessi e a costi sempre pi\u00f9 bassi.\nEpilogo.\nSi riteneva che questa legge non sarebbe potuta pi\u00f9 essere sostenuta dopo il 2020, in quanto gi\u00e0 dopo il 2000 risultava palese che le prestazioni dei microprocessori non fossero migliorate in modo significativo, se non grazie a nuove strutture architetturali delle stesse. Allo stesso modo vennero proposte nuove leggi, come la \"Legge di Dally\", che dovrebbero rappresentare una nuova era nell'evoluzione dei microprocessori, passando dal calcolo seriale al calcolo parallelo, il quale per\u00f2 deve essere adeguatamente supportato da programmi parallelizzabili."}
{"id": "121620", "revid": "2128848", "url": "https://it.wikipedia.org/wiki?curid=121620", "title": "Bocchigliero", "text": "Bocchigliero (\"Vucchiglieru\" o \"Vuccugliari\" in dialetto locale, pron. ['vukkul'l'\u00ec\u00e0r\u00ec]) \u00e8 un comune italiano di abitanti della provincia di Cosenza in Calabria.\nGeografia fisica.\nIl paese si trova su uno sperone elevato, il quale consente una visione panoramica. \nStoria.\nL'origine \u00e8 antichissima; potrebbe essere la Bruzia Arento o Arintha (\u0386\u03c1\u03b9\u03b8\u03b1 in greco antico); poi i coloni Romani, dedicandosi alla pastorizia, chiamarono il luogo Bocchilierus (ossia paese abitato da pastori).\nAlcuni manufatti risalenti al periodo romano, rinvenuti nel 1934 da Alberto Puglisi, e repertati al numero 1326/1b/34 dell'archivio storico di Cosenza, attestano il passaggio delle armate di Annibale.\nIn base a questi documenti il professor Puglisi sostiene che il paese \u00e8 stato fondato dal condottiero africano. Da qui il nome Vuccugliari, che deriva dall'arabo Muck Ali H\u00e8ri. Muck significa pianoro, Ali significa uomo, ed Heri riparo. Pertanto, secondo l'incerta etimologia riportata dal prof. Puglisi, e ribadita recentemente dalle ricerche del Professor Marco Filippelli, Bocchigliero significherebbe pianoro del Califfo, riparo dell'emiro.\nIntorno al 1870 si form\u00f2 un movimento religioso locale, inizialmente all'interno del cattolicesimo e poi decisamente eretico, denominato \"Santi di Bocchigliero\". Il movimento dur\u00f2 solo una decina d'anni e i suoi capi furono processati e condannati.\nTra la fine dell'Ottocento e gli inizi del Novecento fu interessato diffusamente dal fenomeno dell'emigrazione, soprattutto verso l'America (USA, Brasile e Argentina). Negli anni cinquanta e sessanta e fino ai primi anni 1970 l'emigrazione prese invece forme quasi di tipo stagionale verso paesi come la Germania, la Francia o la Svizzera. Venne a costituirsi quindi una comunit\u00e0 fatta soprattutto di donne e bambini anche se ancora abbastanza popolosa.\nL'abitato che un tempo conservava portali in pietra locale e balconi in ferro battuto. Oggi tutto questo pu\u00f2 trovarsi in quei pochi edifici un tempo appartenenti alle poche famiglie patrizie che vi abitava.\nMonumenti e luoghi d'interesse.\nArchitetture religiose.\nTra gli altri edifici religiosi vanno ricordati la Chiesa della Riforma (o Santuario della Madonna da Jesu), conosciuta come Madonna delle nevi del 1300.\nSita in posizione panoramica, a circa 1000 metri di altitudine, e la chiesetta di Basilic\u00f2, in localit\u00e0 Cozzo della Chiesa, oratorio medievale (probabilmente basiliano-normanno) di cui restano alcuni ruderi.\nChiesa di San Rocco.\nA ca. 1.050 m s.l.m. si trova il Santuario di San Rocco, dal quale si gode un vasto panorama.\nVenne costruito dopo la peste del 1723 diffusasi in Calabria che giunse a colpire anche il paese.\nNel 1836 il Comune ottenne dal Re di Napoli di poter solennizzare la festa con una fiera da svolgersi dal 13 al 16 agosto. Nel 1845 su richiesta del Decurionato la Fiera venne ritardata al 18/21 agosto, anche perch\u00e9 la festa Religiosa era stata trasferita al 21 agosto con delibera decurionante del 17 settembre 1837. Nell'agosto dello stesso anno dato che nel paese si era introdotto il contagioso morbo del colera, gli abitanti riposero speranza e fiducia nel glorioso San Rocco. A decorrere dal 21 agosto non si registrarono pi\u00f9 decessi a causa del morbo del colera, e nel settembre dello stesso anno, riconoscenti verso il santo, i Bocchiglieresi ampliarono e decorarono la chiesa.\nIl soffitto fu dipinto con pseudo-lacunari con al centro una tela del Santo. Altri restauri furono eseguiti nel 1930, 1972 e 1990; questi ultimi hanno riguardato esclusivamente le decorazioni delle pareti e del soffitto ad opera del pittore bocchiglierese Domenico Fontana. \u00c8 una chiesa a sala, con Abside rettangolare collegata per il tramite dell'arco trionfale.\nLa facciata presenta un portale in pietra con piedritti su cui si imposta l'arco a tutto sesto, il tutto incorniciato in un rettangolo di pietra. Il pavimento, recentemente rifatto, \u00e8 sopraelevato dal suolo di circa un metro, per cui sono stati necessari cinque gradini.\nOgni anno, tradizionalmente, i bocchiglieresi dedicano al Santo straordinari festeggiamenti (nei giorni 19-20-21 agosto) che richiamano in paese migliaia di pellegrini provenienti da ogni parte, per partecipare alla imponente \"processione\" ed alla suggestiva \"fiaccolata\".\nGeografia antropica.\nBocchigliero \u00e8 diviso in cinque rioni: La Destra, L'Umbro, La Riforma, I Russi e San Rocco.\nSport.\nCalcio.\nLa principale squadra di calcio \u00e8 il \"Gruppo Sportivo Bocchigliero Calcio\" che milita nel girone A rossanese di Terza Categoria."}
{"id": "121621", "revid": "838137", "url": "https://it.wikipedia.org/wiki?curid=121621", "title": "Asse celeste", "text": "L'asse celeste, talvolta impropriamente detto asse del mondo, \u00e8 la retta passante per i poli celesti, cio\u00e8 un prolungamento immaginario dell'asse terrestre. \n\u00c8 quindi il perno di rotazione apparente della volta celeste.\nL'equatore celeste \u00e8 ortogonale all'asse celeste, essendo proiezione dell'equatore terrestre sulla sfera celeste.\nTutti questi elementi sono enti geometrici fittizi, che non esistono nel mondo reale: aiutano ad orientarsi quando si osserva il cielo e consentono di definire importanti sistemi di coordinate per rappresentare la posizione degli astri."}
{"id": "121624", "revid": "1442080", "url": "https://it.wikipedia.org/wiki?curid=121624", "title": "Valenza (linguistica)", "text": "La valenza di un verbo \u00e8 il numero di elementi necessari a completare il significato del verbo. Questi elementi indispensabili (in genere, il soggetto, l'oggetto diretto e indiretto) sono detti \"argomenti\", mentre ogni altro elemento non indispensabile (per esempio, un complemento di tempo o di luogo) \u00e8 detto \"circostanziale\" e l'aggiunta di circostanziali al verbo realizza l'\"espansione\" della frase. La valenza di un verbo \u00e8 dunque il numero dei suoi argomenti, i quali, insieme al verbo, formano la frase nucleare.\nDettagli.\nEsempi:\nUn \"dizionario delle valenze\" elenca i verbi con la loro valenza corrispondente. Lo stesso verbo pu\u00f2 avere una valenza diversa in completamenti diversi. Cos\u00ec \"studiare\" pu\u00f2 essere monovalente (\"[Pierino] studia\" = \u00ab\u00e8 uno studente\u00bb) o bivalente (\"[Pierino] studia [matematica]\").\nLa valenza verbale dipende solo dagli \"argomenti\" necessari, anche se non sempre questi vengono espressi. Una frase pu\u00f2 essere grammaticale anche se qualche argomento pu\u00f2 essere sottinteso. Questi casi di argomento opzionale si distinguono in due tipi: \"contestuali\", quando l'argomento \u00e8 sottinteso perch\u00e9 il contesto \u00e8 chiaro (per esempio: \u00abIl ragazzo legge (un libro)\u00bb detto in presenza di una persona che sta leggendo un libro: il contesto consente di non esprimere l'argomento), o \"illimitate\", come p.e. \u00abquel ragazzo legge (libri o altro)\u00bb (cio\u00e8: \u00abama la lettura\u00bb senza necessit\u00e0 di specificare che cosa il soggetto ami leggere).\nQuesti casi non vanno confusi con la non obbligatoriet\u00e0 dei circostanziali, in genere complementi di vario tipo, come complementi di tempo, di luogo, ecc., che possono essere presenti o assenti in maniera totalmente libera e indipendente dal verbo.\nGriglia tematica.\nL'insieme dei ruoli tematici che un predicato possiede \u00e8 definita \"griglia tematica\" e questi ruoli possono essere \"agente\", \"paziente\", \"tema\", \"fine\".\nEs:\nGeneralmente se non si completa la griglia tematica la frase \u00e8 agrammaticale ma esistono casi di iposaturazione che danno risultati grammaticali (\"Antonio mangi\u00f2\") mentre l'ipersaturazione \u00e8 sempre agrammaticale, salvo casi particolari (\"dormire sonni tranquilli\").\n\u00c8 fondamentale distinguere i ruoli dalle funzioni grammaticali; sono infatti comuni casi in cui agente e soggetto non corrispondano.\nNella teoria dei principi e parametri la distinzione fra ruoli e funzioni grammaticali \u00e8 fondamentale soprattutto per quanto riguarda la teoria e le configurazioni di assegnazione del caso (capita spesso infatti che si abbia un caso accusativo e un ruolo di agente oppure un caso nominativo e un ruolo di paziente)."}
{"id": "121627", "revid": "1745361", "url": "https://it.wikipedia.org/wiki?curid=121627", "title": "Enomao", "text": "En\u00f2mao () \u00e8 un personaggio della mitologia greca. Fu un re di Pisa.\nGenealogia.\nFiglio del dio Ares e di Arpina (o di Sterope), spos\u00f2 Evarete figlia di Acrisio (o Sterope ) e fu padre di Ippodamia, Leucippo e Alcippe.\nSecondo altre fonti ha genitori mortali (Alcione o Hyperochus) come padri ed Eurythoe come madre o moglie.\nMitologia.\nTemendo una profezia secondo cui sarebbe stato ucciso da suo genero, si guardava dal permettere a sua figlia Ippodamia di sposarsi. \nL'espediente da lui trovato era di esigere che ogni corteggiatore lo sconfiggesse in un agone, il cui percorso si svolgeva partendo dalla sua reggia per raggiungere l'altare di Poseidone situato sull'istmo di Corinto. Se il rivale avesse vinto avrebbe avuto la mano della figlia ma se avesse perso, lui stesso l'avrebbe ucciso.\nE aveva gi\u00e0 appeso diciotto teste alle colonne del proprio palazzo, dei cui sconfitti Pausania ne elenca i nomi.\nIl suo carro era guidato dall'auriga Mirtilo, figlio di Ermes e tra i vantaggi di Enomao c'erano anche le due cavalle che trainavano il cocchio, Arpina e Psilla ricevute in dono dal padre Ares che erano le pi\u00f9 veloci della Grecia e pi\u00f9 rapide addirittura del vento del Nord.\nQuando fu il turno di Pelope, non si accorse che la figlia si era incantata per lui e nemmeno che il suo auriga (Mirtilo, che era innamorato di lei), per compiacerla manomise le ruote del suo carro rimuovendo i fermi dai mozzi e sostituendoli con dei pezzi di cera. \nDurante la corsa le ruote si staccarono, il carro si distrusse e lui, rimasto impigliato nelle redini, fu travolto a terra e mor\u00ec."}
{"id": "121628", "revid": "827882", "url": "https://it.wikipedia.org/wiki?curid=121628", "title": "Laqab", "text": "Nell'onomastica araba, il laqab () \u00e8 un titolo onorifico derivante da particolarit\u00e0 fisiche o morali, mestieri o professioni di un soggetto.\n\u00c8 usanza dei cronisti e degli storici arabografi indicare solo con il loro \"laqab\" \u2013 talora preceduto dalla \"kunya\" \u2013 i califfi abbasidi, omayyadi di al-Andalus o gli Imam fatimidi, oppure certi Buyidi, Ayyubidi e Mamelucchi."}
{"id": "121630", "revid": "1573940", "url": "https://it.wikipedia.org/wiki?curid=121630", "title": "Nasab", "text": "Il nasab () \u00e8 il patronimico che segue l'\"ism\" nell'onomastica araba.\n\u00c8 espresso dal termine \"ibn\" (\"b.\", in italiano: \"figlio di\") oppure \"bint\" (in italiano: \"figlia di\"), cui segue il nome del padre. Nei modelli societari improntati al nomadismo il poter risalire il pi\u00f9 possibile indietro nelle generazioni, ricordando i nomi dei propri antenati, \u00e8 segno di grandissima distinzione."}
{"id": "121632", "revid": "547034", "url": "https://it.wikipedia.org/wiki?curid=121632", "title": "Scienza della traduzione", "text": "La scienza della traduzione (\"Translation Studies\" nella tradizione anglosassone ) \u00e8 un ambito interdisciplinare cui afferiscono elementi delle scienze sociali e umanistiche; concerne lo studio della teoria, la descrizione e le applicazioni pratiche dell'interpretariato e traduzione.\nIn una prospettiva semiotica, pu\u00f2 essere definita come la disciplina scientifica che studia tutte le trasformazioni semiotiche dal prototesto al metatesto (ovvero il processo traduttivo). In questo senso, si differenzia dalla traduzione come attivit\u00e0, dalla traduzione come prodotto o metatesto e dalla teoria della traduzione, che ha carattere normativo anzich\u00e9 descrittivo e non \u00e8 quindi una disciplina scientifica. Tra le trasformazioni considerate, la traduzione intralinguistica, interlinguistica, intersemiotica, intertestuale, metatestuale, intratestuale, intestuale.\nCome scienza interdisciplinare, prende in prestito dai differenti campi di studi che sostengono la traduzione. Questi comprendono la letteratura comparata, l'informatica, la storia, la linguistica, la filologia, la filosofia, la semiotica, la terminologia, la lessicologia.\nIn numerose lingue ci si riferisce a questo insieme di teorie anche con il termine \"traduttologia\", uso considerato erroneo in quanto basato sul nome francese della disciplina, \"la traductologie\", invalso dal 1972.\nProblemi della traduzione.\nIdealmente un traduttore sceglie quelle strategie traduttive nella lingua d'arrivo che un madrelingua utilizzerebbe nella stessa situazione comunicativa. Nella rappresentazione contemporanea della figura traduttiva, si utilizza sovente il termine di \"mediatore\" o localizzatore culturale o linguistico. Una mediazione \u00e8 la via per l'adeguamento di un messaggio da un contesto ad un altro, da un codice all'altro, da un paradigma all'altro. Lo stesso schema linguistico di Roman Jakobson prevede una minima parte delle diverse caratterizzazioni che negli ultimi 60 anni sono state prese in causa per la buona riuscita di un processo traduttivo.\nNon sempre una parola nella lingua di partenza pu\u00f2 essere sostituita perfettamente con una parola nella lingua di arrivo (a causa di diverse reti semantiche tra le varie culture), spesso, inoltre, devono essere trasposte unit\u00e0 di senso pi\u00f9 grandi (ad esempio proverbi, formule di cortesia, ecc.). La scelta dell'unit\u00e0 traduttiva corretta \u00e8 quindi una delle tecniche a cui i traduttori si devono adeguare. Spesso nella lingua di partenza vi sono parole mancanti nella lingua di arrivo (per esempio in svedese non c'\u00e8 nessun iperonimo per \"nonno\", ma solo \"nonno materno\", \"morfar\", e \"nonno paterno\", \"farfar\"). Anche nella sintassi o nella preferenza di costruzioni con complementi di tempo o con sostantivi vi sono differenze. Quando il traduttore traspone le strutture della lingua di partenza in maniera determinata nella lingua di arrivo, la traduzione sembra in queste circostanze non idiomatica. La frase idiomatica inglese \"it's nice and warm\", che significa \"c'\u00e8 bel tempo\", potrebbe essere tradotta nella forma poco armoniosa \"\u00e8 bello e caldo\". Allo stesso modo \"to go and buy\" si traduce con \"andare a comprare\" e non con \"andare e comprare\". Nella traduzione vi sono quindi anche problemi di stilistica.\nAccanto alle differenze linguistiche devono essere considerati anche il tipo di testo, il fine e i destinatari della traduzione, poich\u00e9 un saggio scientifico ha una diversa formulazione ed \u00e8 pi\u00f9 preciso rispetto ad una rubrica giornalistica.\nTalvolta il principio secondo il quale la traduzione deve contenere un modo di esprimersi che utilizzerebbe un madrelingua pu\u00f2 non essere realizzato, ad esempio con nomi propri e circostanze di fatto che non esistono nella lingua di arrivo. Inoltre ci si domanda se deve trapelare la cultura di partenza, tentando di riprodurre la ritmica e l'influenza di un testo. Un ulteriore interrogativo \u00e8 come si maneggiano errori nel testo sorgente o unit\u00e0 di misura che non esistono nell'ambito della lingua di arrivo.\nCos\u00ec la traduzione tecnica si attiene in modo esemplificativo al principio della lingua madre e a quello del paese destinatario, mentre per la traduzione di romanzi di regola si preserva, per quanto possibile, lo sfondo culturale della lingua di partenza.\nUno dei maggiori apporti fu dato da Schleiermacher che, in particolare, introdusse concetti innovativi come quello di considerare una lingua come \"visione del mondo\" del popolo che la parla: fondamentale per la comprensione del discorso non \u00e8 l'oggetto specifico, ma il modo in cui il pensiero di un individuo si esprime in lingua. Per comprendere la singola espressione \u00e8 necessario conoscere il contesto totale: la parola deve essere inserita nella frase, la frase nel capitolo, questo nel volume e il volume nell'opera dell'autore. Per fare tutto ci\u00f2, tuttavia, \u00e8 inevitabile partire dalla comprensione delle singole parti per poi arrivare al tutto. La forma stessa dell'oggetto linguistico da tradurre \u00e8 di primaria importanza, specie in poesia.\nSecondo quanto dice Schleiermacher nello \"\u00dcber die verschiedenen Methoden des \u00dcbersetzens\", inoltre, sono solo due i cammini che il traduttore pu\u00f2 intraprendere, o meglio, far intraprendere; \u00e8, quindi, al traduttore che rimane la scelta tra il lasciare lo scrittore il pi\u00f9 tranquillo possibile e far s\u00ec che sia il lettore ad andargli incontro, o, al contrario, lasciare il lettore il pi\u00f9 sereno possibile e far s\u00ec che sia lo scrittore a dirigersi verso il mondo linguistico di questi. Rispondendo alla domanda: dico ci\u00f2 che l'autore ha detto o dico quanto egli intendeva esprimere? Nel primo caso la traduzione \u00e8 pi\u00f9 o meno letterale e il lettore deve interpretarne il senso, mentre nel secondo caso l'interpretazione \u00e8 fatta dal traduttore e il lettore del testo tradotto riceve un lavoro pi\u00f9 comprensibile ma meno fedele all'originale. Nel primo caso c'\u00e8 il rischio di perdere il concetto che l'autore voleva realmente esprimere, nel secondo caso c'\u00e8 il rischio di presentare il punto di vista del traduttore e non quello dell'autore. Per Schleiermacher, chi si appresta a una traduzione deve assolutamente scegliere fra uno di questi due metodi.\nImplicazioni filosofiche.\nLa traduzione \u00e8 un tema dell'ermeneutica, della filosofia del linguaggio e della gnoseologia.\nL'ermeneutica tematizza il fenomeno della traduzione come esperienza della distanza e diversit\u00e0. Anche il rapporto tra ermeneutica e tradizione spesso include la necessit\u00e0 della traduzione. Eppure diversi filosofi hanno rilevato che il traduttore rimane sempre entro il suo orizzonte, nel quale deve ordinare il prodotto del suo sforzo traduttivo. Di conseguenza una semplice trasposizione del contenuto del testo dalla lingua di partenza a quella di arrivo non \u00e8 possibile. Il traduttore deve decidere se adeguare il testo alla propria lingua e tentare di celare in questo modo data estraneit\u00e0, o se riprodurre questa estraneit\u00e0 proprio con i mezzi della propria lingua. Entrambi i metodi sono legittimi, una scelta di quale versione sia \"pi\u00f9 vicina\" all'originale non si pu\u00f2 prendere solamente attraverso un rimando alla base del testo. Un esempio sarebbe la traduzione di proverbi, per i quali o si cerca un corrispondente della propria lingua, o si traduce letteralmente per dimostrare la diversa formazione del proverbio nella lingua straniera.\nNella filosofia del linguaggio, il problema della traduzione \u00e8 di interesse in virt\u00f9 della tesi secondo la quale si pu\u00f2 penetrare l'essenza della lingua, del significato e del senso proprio nel passaggio di una lingua. Ma tradurre \u00e8 anche un modo privilegiato per accedere alla comprensione profonda dell'oggetto letterario, espressione e contenuto (nella loro forma e nella loro sostanza).\nStrumenti per la traduzione.\nLa traduzione automatica (TA) \u00e8 il tentativo di effettuare automaticamente delle traduzioni mediante un programma informatico senza l'aiuto umano. La qualit\u00e0 del testo di traduzioni cos\u00ec prodotte non uguaglia attualmente quella della traduzione umana. Solo testi normalizzati come ad esempio le previsioni del tempo possono essere tradotti con buoni risultati (cosa praticata nel Canada bilingue). Come soluzione provvisoria operano insieme sistemi di traduzione automatica che eseguono un'analisi dei testi da tradurre prima della traduzione stessa, per poi dare la possibilit\u00e0 a un operatore umano di modificare i testi sorgente incomprensibili o ambigui. Con questi sistemi la parte che interessa il traduttore umano dopo il risultato della traduzione \u00e8 relativamente alta. Con la traduzione automatica si fa inoltre ricorso ad ampie banche dati terminologiche e a memorie di traduzione, cosicch\u00e9 il risultato raggiunga una qualit\u00e0 di traduzione pienamente sostenibile.\nIl progresso nella traduzione professionale umana consiste nell'evoluzione degli aiuti della traduzione: banche dati terminologiche e memorie traduttive, che riconoscono automaticamente in un testo da tradurre le formulazioni che sono gi\u00e0 state tradotte e memorizzate, e che in seguito propongono le traduzioni rilevate. Anche Internet ha contribuito al miglioramento della qualit\u00e0 della traduzione, dal momento che un traduttore vi pu\u00f2 verificare se una formulazione nella lingua di arrivo \u00e8 possibile e/o usuale nel tipo di testo attuale.\nNei sistemi per la traduzione assistita MAHT (Machine-Aided Human Translation) o anche nei CAT (Computer Aided Translation), un traduttore professionale utilizza una memoria di traduzione, in cui sono gi\u00e0 memorizzate delle frasi tradotte. Per l'efficace impiego delle memorie di traduzione, un aspetto particolarmente importante \u00e8 un'adatta scrittura di un testo da tradurre.\nProgetti.\nSu tale soggetto la DFG (Societ\u00e0 tedesca della ricerca) alla Universit\u00e0 Georg-August di Gottinga promosse il SFB (ambito di ricerca speciale) 309 \"La traduzione letteraria\" (compiuto nel 1996)."}
{"id": "121633", "revid": "1573940", "url": "https://it.wikipedia.org/wiki?curid=121633", "title": "Ism", "text": "L'ism (, plur. ) \u00e8 il nome proprio di persona nell'onomastica araba.\nL'uso del solo \"ism\" per rivolgersi a qualcuno indica familiarit\u00e0 ma, se non esiste intimit\u00e0, attesta disprezzo e sentimento di superiorit\u00e0 sociale o morale nei confronti della persona apostrofata."}
{"id": "121634", "revid": "119952109", "url": "https://it.wikipedia.org/wiki?curid=121634", "title": "Kunya (onomastica)", "text": "Nell'onomastica araba, la kunya () \u00e8 un titolo onorifico derivante dal nome di un figlio (in genere il primogenito), reso dai termini \"ab\u016b\" ('padre di') o \"umm\" ('madre di'); preposto al nome di persona, e talora seguito o sostituito dal \"laqab\", denota grande rispetto per l'altro."}
{"id": "121643", "revid": "124624282", "url": "https://it.wikipedia.org/wiki?curid=121643", "title": "Ziryab", "text": "Biografia.\n Nato nell'Iraq settentrionale, era, secondo diverse ipotesi, discendente di schiavi africani o forse di origine curda o persiana. Fugg\u00ec dalla Bagdad di H\u0101r\u016bn al-Rash\u012bd e, dopo una sosta a Tunisi, si rifugi\u00f2 a Cordova dove divenne il punto di riferimento per l'eleganza maschile nel corso della prima met\u00e0 del IX secolo.\nInaugur\u00f2 nella capitale andalusa un salone di bellezza, aperto anche agli uomini, dove si poteva effettuare una perfetta depilazione femminile (pratica diffusa e raccomandata nella cultura araba, che ricorreva alla \"nuba\", di cui s'\u00e8 per\u00f2 persa la formula) e lanci\u00f2 la moda del taglio corto dei capelli per gli uomini, sostenendo anche con successo l'uso del colore bianco o grigio per gli abiti virili.\nPoeta raffinato, grande musicista ed esperto gastronomo, Ziry\u0101b elabor\u00f2 un'etichetta precisa per apparecchiare le mense, decretando il corretto ed elegante ordine di portata dei piatti, lanciando tra l'altro l'uso di coppe di cristallo per le bevande. Come ordine di portate raccomand\u00f2 che si iniziasse con minestre e zuppe, che ad esse seguissero i piatti forti a base di carne o pesce e che si concludesse il tutto con frutta e dolci, qualificandosi con ci\u00f2 come antesignano del galateo a tavola, che si sarebbe affermato nell'Europa cristiana solo molti secoli pi\u00f9 tardi.\nUna novit\u00e0 attribuita a Ziry\u0101b fu il ricorso a una penna (\"q\u0101dima\") di Accipitridae o rapace - avvoltoio o aquila - al posto della tradizionale plettro ligneo."}
{"id": "121644", "revid": "44876", "url": "https://it.wikipedia.org/wiki?curid=121644", "title": "Serie C2 2004-2005", "text": "La Serie C2 2004-2005 \u00e8 stata la 27\u00aa edizione della Serie C2, quarto livello professionistico del campionato italiano di calcio. La stagione \u00e8 iniziata il 12 settembre 2004 ed \u00e8 terminata il 15 maggio 2005.\nStagione.\nNovit\u00e0.\nDalla Serie A arriv\u00f2 l', fallita e iscritta in serie C2 grazie al lodo Petrucci. Anche la , piazzatesi 3\u00aa nel campionato di Serie C1 2003-2004, non si iscrisse al campionato di competenza e, aderendo al lodo Petrucci, si iscrisse nella serie inferiore con il nome di \"A.S. Viterbo Calcio\". Per accogliere queste due squadre in sovrannumero il girone B pass\u00f2 da 18 a 20 partecipanti.\nLe neo-retrocesse , e non si iscrissero al campionato per problemi finanziari e vennero radiati dalla FIGC dai campionati professionistici. I lombardi e gli abruzzesi ripartirono dall'Eccellenza, i siciliani addirittura dalla Promozione.\nAltre compagini non iscritte per difficolt\u00e0 economiche furono il , il , la e l'.\nLa fu ammessa in Serie C1 a completamento di organici.\nPer far fronte a tutte queste defezioni furono ripescate molte delle retrocesse della scorsa stagione: , , , e e . Dalla Serie D furono ammesse , , e .\nLa cambia denominazione sociale in \"Associazione Sportiva Cisco Lodigiani S.r.l.\"\nFormula.\nPer la promozione, la squadra 1\u00aa classificata veniva promossa direttamente, mentre le squadre dalla 2\u00aa alla 5\u00aa posizione si scontravano in due semifinali con partite di andata e ritorno. Le due squadre vincenti disputavano una finale con partite di andata e ritorno dove la squadra vincente veniva promossa nella categoria superiore.\nPer le retrocessioni, l'ultima classificata di ogni girone retrocedeva direttamente, mentre le squadre dalla 14\u00aa alla 17\u00aa posizione si scontravano in due semifinali con partite di andata e ritorno. Le due squadre perdenti retrocedevano nella categoria inferiore.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "121645", "revid": "108304881", "url": "https://it.wikipedia.org/wiki?curid=121645", "title": "Principio del privilegio minimo", "text": "In informatica, il principio del privilegio minimo richiede che, in un particolare livello di astrazione di un ambiente di calcolo, ogni modulo computazionale (che pu\u00f2 essere ad esempio un processo, un programma o un utente a seconda del livello di astrazione considerato) abbia visibilit\u00e0 delle sole risorse/informazioni immediatamente necessarie al suo funzionamento.\nLo scopo della applicazione del principio \u00e8 quello di concedere solo il minimo insieme di privilegi possibile in ogni istante, in modo da migliorare la protezione del sistema, sia per quanto riguarda la tolleranza ai guasti (dovuti a difetti del sistema) che per la salvaguardia da condotte maliziose (sicurezza informatica).\nUno dei meccanismi di protezione che consentono di soddisfare il principio del privilegio minimo, \u00e8 quello a capability.\nPer ragioni storiche per\u00f2 questo meccanismo \u00e8 presente solo in pochissimi sistemi, mentre la maggior parte dei sistemi operativi moderni fanno ancora uso del meccanismo a liste di controllo di accesso.\nOrigine.\nIl principio emerse intorno alla met\u00e0 degli anni settanta, e generalmente si indica il testo \"Fault Tolerant Operating Systems\" di Peter Denning come fonte originaria, sebbene esso venne formulato con nomi diversi in molti testi contemporanei, tra cui \"The protection of information in computer systems\", di Saltzer e Schroeder."}
{"id": "121647", "revid": "1401415", "url": "https://it.wikipedia.org/wiki?curid=121647", "title": "Nodo alla gola", "text": "Nodo alla gola (\"Rope\") \u00e8 un film del 1948 diretto da Alfred Hitchcock.\n\u00c8 la prima pellicola del regista interpretata da James Stewart e girata in Technicolor.\nBasata sulla medesima rappresentazione teatrale del 1929 di Patrick Hamilton, fu adattata da Hume Cronyn.\nLa trama \u00e8 ispirata a un reale fatto di cronaca nera: l'omicidio del 14enne Bobby Franks, assassinato da due studenti dell'Universit\u00e0 di Chicago, Leopold e Loeb.\nTrama.\nPoco prima di un ricevimento nel loro appartamento a New York, Brandon Shaw e Phillip Morgan, due giovani raffinati e conviventi, uccidono l'amico ed ex compagno di Harvard David Kentley strangolandolo con una corda. Il loro crimine \u00e8 un esercizio intellettuale: vogliono provare la loro \"superiorit\u00e0\" sulla morale comune commettendo \"l'omicidio perfetto\", senza movente. Il corpo della vittima, giunta in anticipo rispetto agli altri invitati all'appuntamento, viene nascosto in un baule antico sul quale, per evitare che possa essere aperto, viene apparecchiata la tavola per il party.\nPoco dopo arriva la cameriera, la signora Wilson, la quale non approva l\u2019apparecchiatura sulla cassa improvvisata dai due giovani ma non si insospettisce minimamente. Nonostante l'accaduto arrivano gli invitati e inizia la festa: tra di essi vi sono i genitori del ragazzo ucciso (anche se poi il padre giunge accompagnato dalla propria cognata), la sua fidanzata Janet Walker (ex di Brandon) e il suo ex migliore amico Kenneth, che in precedenza aveva avuto pure lui una relazione con Janet. Brandon ha invitato anche Rupert Cadell, ex professore in collegio dei quattro giovani, ammirato per le sue discussioni sulla morale e le convenzioni sociali, le sue teorie sulla relativit\u00e0 dei concetti di bene e male e sull'omicidio come privilegio riservato a \"pochi eletti\".\nBrandon, ormai eccitato dalla situazione imprevista e drammatica, e dalla tempesta emozionale provata per aver commesso un atto criminale, non perde occasione per far battute a doppio senso in quanto ritiene di essere al sicuro e di non correre alcun rischio di essere scoperto. Phillip invece si abbandona all'alcool per tentare inutilmente di nascondere il suo nervosismo; \u00e8 pentito di quel che ha fatto, ha paura di essere scoperto e, in alcuni momenti, questo fa vacillare la sua sudditanza psicologica nei confronti del disinvolto Brandon.\nMentre tutti gli invitati si interrogano sull'assenza di David e se ne preoccupano, Brandon si diverte a cercare di far cadere Janet nelle braccia del suo ex fidanzato Kenneth. Rupert, nel corso della serata, intuisce che \u00e8 avvenuto qualcosa di grave e cerca conferme ai suoi sospetti, incrementati dal fatto che la signora Wilson gli porge erroneamente il cappello con le iniziali di David quando fa per andarsene.\nRitornato in casa con la scusa di aver dimenticato il porta sigarette una volta che tutti gli invitati se ne sono andati, il professore inizia un abile gioco psicologico con domande che mettono in difficolt\u00e0 i due giovani fino a far vacillare anche lo spavaldo Brandon, che \u00e8 costretto ad ammettere di essere armato e lasciare la pistola sopra al pianoforte. Phillip, all'ennesima provocazione del professore, crolla e tenta di sparargli ma viene disarmato. Per Cadell, adesso, \u00e8 tutto chiaro; armato, pretende di guardare dentro al baule e rimane sconvolto dalla scoperta. Dopo aver condannato il comportamento dei due assassini e l'interpretazione che loro avevano dato ai suoi insegnamenti, spara tre colpi di rivoltella fuori dalla finestra. Il film si chiude con i tre che attendono inerti l\u2019arrivo della polizia, allertata dai vicini.\nPersonaggi.\nBrandon Shaw: giovane raffinato coprotagonista che vive nel lussuoso appartamento nel quale si svolge il film. \u00c8 uno degli esecutori dell\u2019atto criminale ed \u00e8 il pi\u00f9 scaltro e maligno: non perde mai occasione per dimostrarsi intellettualmente superiore facendo battute a doppio senso.\nPhillip Morgan: giovane coprotagonista che vive insieme a Brandon. \u00c8 l\u2019altro esecutore del crimine ma, a differenza di Brandon, ha paura di essere scoperto e manifesta un carattere pi\u00f9 fragile. Nel corso della serata si abbandona all\u2019alcol per tentare di nascondere il suo panico. Suona il pianoforte e studiava con Brandon.\nRupert Cadell: ex professore in collegio dei giovani e veterano di guerra. Ha una sua visione filosofica del mondo e della societ\u00e0 e ritiene che l\u2019omicidio sia un\u2019arte riservata a pochi eletti. Sar\u00e0 lui a scoprire il crimine e a condannare il comportamento dei due conviventi.\nDavid Kentley: ex compagno di studi di Phillip e Brandon e studente di Harvard. Viene strangolato e nascosto in una cassapanca da questi ultimi. Compare per i primi pochi secondi di film.\nKenneth Lawrence: compagno di studi ed ex amico di David.\nJannet Walker: fidanzata di David ed ex di Kanneth. Accuser\u00e0 Brandon di giocare sporco tentando di farla ricadere tra le braccia di Kanneth.\nHanry Kentley e Anita Atwater: il padre e la zia di David, quest\u2019ultima dilettante astrologa. Sono entrambi invitati alla festa.\nSignora Wilson: la cameriera di Brandon e Phillip.\nProduzione.\nIl film fu prodotto da Hitchcock e Sidney Bernstein come prima delle produzioni nella loro societ\u00e0 \"Transatlantic Pictures\".\nPer il regista britannico \u00e8 il primo film in Technicolor ed \u00e8 composto da dieci piani-sequenza, la maggior parte dei quali collegati tra loro in modo da apparire come un'unica ripresa.\nSoggetto.\nIl soggetto, tratto dalla pi\u00e8ce \"Rope\" di Patrick Hamilton, \u00e8 ispirato ad un reale avvenimento di cronaca nera, l'assassinio di un ragazzino commesso nel 1924 da Nathan Freudenthal Leopold Jr. e Richard A. Loeb, una coppia di giovani uniti da un legame omosessuale. Il delitto sconvolse l'America per la sua gratuit\u00e0 (la vittima fu scelta a caso e il crimine aveva il solo scopo di commettere un delitto per il gusto estetico di compierlo). Il film si limita tuttavia unicamente a prendere spunto dal gesto gratuito della coppia, poich\u00e9 il delitto Leopold-Loeb ebbe esecuzione totalmente diversa da quella presentata dalla trama del film. Anche il libro presenta delle differenze notevoli con il film. Infatti il personaggio interpretato da James Stewart avrebbe dovuto prendere parte al delitto come complice dei ragazzi, coerentemente con i suoi insegnamenti sul delitto giusto e non giusto. Questo per\u00f2 avrebbe portato Stewart a interpretare un ruolo che cozzava con il suo curriculum da \"uomo ordinario\" per cui il pubblico aveva molta simpatia. Il ruolo fu quindi cambiato. Inoltre egli avrebbe dovuto flirtare con la cameriera (altra caratteristica che manca nel film quasi totalmente). Altra differenza macroscopica \u00e8 l'assenza (dovuta al Codice Hays) del rapporto omosessuale dei due ragazzi.\nSceneggiatura.\nNel tardo autunno del 1947 Hitchcock contatt\u00f2 Hume Cronyn per preparare la sceneggiatura, adattando il dramma preesistente. All'inizio di dicembre il lavoro di adattamento era finito. Per i dialoghi fu assunto uno scrittore di teatro, Arthur Laurents, non ancora trentenne e con il quale la collaborazione, alla sua prima prova, si dimostr\u00f2 produttiva e piacevole.. Lo stesso Arthur Laurents aveva in mente un inizio diverso per il film, ossia di non mostrare il cadavere, aumentando cos\u00ec la curiosit\u00e0 nel pubblico riguardo al baule. Questa scelta come afferma Laurents fu considerata da Hitchcock troppo estrema e pericolosa (\"Hitch non se la sent\u00ed\").\nRiprese.\nLuned\u00ec 12 gennaio 1948 iniziarono le prove: le riprese ebbero luogo a partire dal 22 gennaio e si conclusero il 21 febbraio.\nSet.\n\u00abIl pavimento era segnato con cerchi numerati per i 25 o 30 movimenti che la macchina da presa avrebbe fatto...Intere pareti dell'appartamento scivolavano via per permettere alla macchina da presa di seguire gli attori. Ma pi\u00f9 spettacolare di tutti i dispositivi era il cyclorama, una perfetta riproduzione in miniatura di 35 miglia del profilo di New York illuminato da 8000 lampadine a incandescenza e da 200 insegne al neon per le quali erano stati utilizzati 150 trasformatori.\u00bb\nVersione italiana.\nLa versione italiana ed il relativo doppiaggio stravolgono il senso dell'omicidio: nella versione originale i due assassini commettono il delitto per il puro piacere estetico di compierlo, mentre nella versione italiana, fin dai primi minuti, il dialogo stravolge questo presupposto, lasciando invece intuire che l'omicidio sia avvenuto senza intenzionalit\u00e0, ma solo per una fatalit\u00e0 indotta dal cattivo comportamento della vittima verso i suoi assassini. Ci\u00f2 contrasta comunque con il comportamento di Brandon e Phillip fin dal dettaglio dei guanti che entrambi indossano nel momento in cui David viene strangolato, circostanza che ne suggerisce la premeditazione.\nCameo.\nSecondo Arthur Laurents nel documentario \"Rope Unleashed\" , disponibile su DVD e Blu-ray, Alfred Hitchcock fa la sua usuale comparsa nel film per due volte. Laurents afferma che Hitchcock \u00e8 uno degli uomini che cammina lungo la strada di Manhattan nella scena iniziale, immediatamente dopo i titoli di testa.\nLa seconda comparsa non \u00e8 fisica ma avviene attraverso un'insegna al neon lampeggiante ritraente il logo che va a richiamare un suo precedente cameo per il film \"Lifeboat\" (1944), posizionata sullo sfondo a circa 55 minuti del film.\nAccoglienza.\nQuando venne distribuito le recensioni furono discordi e l'accoglienza del pubblico piuttosto fredda.\nVarie associazioni sociali ed educative d'America condannarono il contenuto del film come pericoloso e immorale e alcune sale europee si rifiutarono di proiettare il film e pretesero dalla casa produttrice Warner Brothers la sostituzione con un'altra pellicola.\nTecnica cinematografica.\nPer il regista \u00e8 una doppia sfida tecnica: questo \u00e8 il suo primo film a colori ed \u00e8 composto da dieci piani-sequenza, alcuni dei quali collegati tra loro in modo da apparire come un'unica ripresa. \u00ab...l'idea un po' folle di girare un film costituito da una sola inquadratura\u00bb (Hitchcock a Truffaut)\nTutte le riprese durano 10 minuti ciascuna, il tempo di durata di proiezione di un rullo, 300 metri di pellicola (TMT, \"Ten Minutes Take\"): gli stacchi necessari per cambiare bobina sono camuffati in modo da non spezzare la sensazione di continuit\u00e0 nel tempo e nello spazio.\nLa macchina da presa si trasforma in \u00ab...un uomo invisibile che gironzola per casa (il palco) e vede e sente tutto\u00bb (Patrick Hamilton) e che spesso traballa su questa nuova apparecchiatura, la \"crab dolly\" (obiettivo che abbraccia un campo visivo di 180 gradi).\nCodice Hays.\nVa dato atto del fatto che Hitchcock riesce, nonostante il \"Codice Hays\" allora in vigore proibisse espressamente la rappresentazione di omosessuali sul grande schermo, a dar conto del legame fra i due personaggi attraverso particolari e sottili allusioni.\nRiferimenti letterari.\nIl film s'inserisce inoltre nel dibattito, che all'epoca era d'attualit\u00e0, sul cosiddetto atto gratuito propugnato dal premio Nobel per la letteratura Andr\u00e9 Gide; altre analogie riscontrabili sono quelle col romanzo \"Delitto e castigo\" di Dostoevskij e con le idee di oltreuomo e trasvalutazione dei valori proprie della filosofia di Nietzsche. Altre influenze letterarie sono ascritte a Edgar Allan Poe, \"The Imp of the Perverse\" (\"Il demone della perversit\u00e0\"), racconto pubblicato nel luglio del 1845 sul \"Graham's Magazine\" di Filadelfia."}
{"id": "121651", "revid": "436907", "url": "https://it.wikipedia.org/wiki?curid=121651", "title": "James LaBrie", "text": "Apprezzato in ambiente progressive metal per le sue estese capacit\u00e0 vocali, la sua carriera solista \u00e8 ricca di partecipazioni e collaborazioni; il suo primo album solista, \"Keep It to Yourself\", pubblicato con lo pseudonimo MullMuzzler, \u00e8 stato pubblicato nel 1999.\nBiografia.\nPrimi anni.\nNato a Penetanguishene in Ontario (Canada), LaBrie ha iniziato a cantare e a suonare la batteria all'et\u00e0 di 5 anni. Durante il periodo adolescenziale \u00e8 stato membro di svariati gruppi sia come cantante che come batterista e successivamente si \u00e8 trasferito a Toronto all'et\u00e0 di 18 anni per proseguire il suo percorso musicale. Attualmente risiede ancora a Toronto insieme alla moglie Karen, la figlia Chloe e il figlio Chance Abraham.\nCarriera.\nWinter Rose.\nDopo impegni con diversi gruppi, \u00e8 diventato cantante del gruppo glam rock Winter Rose, con il quale pubblic\u00f2 un album omonimo nel 1989.\nDream Theater.\nNel 1991 venne a sapere che i Dream Theater stavano cercando un cantante. Cos\u00ec decise di inviare una propria registrazione e fu rapidamente chiamato a New York per un'audizione completa. La prova and\u00f2 bene e LaBrie fu preferito ad altri 200 candidati per coprire a tempo pieno il ruolo del cantante nel gruppo.\nEssendoci gi\u00e0 due John nella band (Myung e Petrucci) e un altro Kevin (Moore), LaBrie rinunci\u00f2 al suo primo nome di battesimo, adottando James come unico nome.\nI Dream Theater continuarono a registrare la cover di \"Perfect Strangers\" dei Deep Purple negli studi radiofonici della BBC insieme a Bruce Dickinson, nonch\u00e9 a suonare con lui dal vivo un medley degli Iron Maiden a Los Angeles. Da allora LaBrie ha avuto un impatto significativo sulle melodie vocali di tutti gli album dei Dream Theater, ma continua ad avere poca influenza nell'ambito compositivo del gruppo. Fatta eccezione per la parte musicale, dal lato della composizione dei testi LaBrie ha scritto almeno un brano per album, fatta eccezione per gli album \"Images and Words\", \"Black Clouds &amp; Silver Linings\", \"Dream Theater\" e \"The Astonishing\".\nCarriera solista.\nOltre agli impegni con i Dream Theater, LaBrie \u00e8 attivo anche con una carriera da solista, iniziata nel 1999 con la pubblicazione dell'album \"Keep It to Yourself\" attraverso il soprannome MullMuzzler. L'11 settembre 2001 pubblica il secondo album solista, intitolato \"James LaBrie's MullMuzzler 2\", e nel 2005 viene pubblicato \"Elements of Persuasion\", primo album in cui LaBrie abbandona il soprannome in favore del suo nome reale.\nIl quarto album in studio, \"Static Impulse\", \u00e8 stato pubblicato il 27 settembre 2010, mentre il quinto album, intitolato \"Impermanent Resonance\", \u00e8 stato pubblicato il 26 luglio 2013 in Europa e il 6 agosto negli Stati Uniti.\nAltri progetti.\nLaBrie ha prestato la sua voce in album di molti altri artisti nonch\u00e9 in album-tributo a vari influenti artisti. \u00c8 apparso in molti dischi di Trent Gardner (incluso \"\" e \"Explorers Club\"), come pure in album di artisti come gli Ayreon (\"The Human Equation\" del 2004 e \"The Source\" del 2017), Shadow Gallery, Tim Donohue e i Frameshift. Dal 2004, LaBrie lavora al progetto True Symphonic Rockestra, insieme a Thomas Dewald, Vladimir Grishko, Dirk Ulrich, Christoph Wansleben, Sandro Martinez, Paul Mayland, Marvin Philippi e Igor Marin. Il loro album del 2006 \u00e8 stato portato a termine all'inizio di luglio, con Brainworx e Marinsound impegnate nella pubblicazione.\nStile ed influenze musicali.\nL'ispirazione musicale di LaBrie proviene da molti generi differenti, passando da artisti appartenenti alla scena rock e metal come Aerosmith, Journey, Judas Priest, Metallica e Van Halen ai compositori di musica classica come Wolfgang Amadeus Mozart, Antonio Vivaldi e Ludwig van Beethoven. In tempi recenti, ha affermato di ascoltare anche Muse, Switchfoot, Two Door Cinema Club, Mutemath, Young the Giant, I See Stars, Bring Me the Horizon, August Burns Red e i Sleeping with Sirens.\nPer quanto riguarda le influenze canore, LaBrie ha citato Steve Perry, Freddie Mercury, Sting, Paul Rodgers e Nat King Cole tra i cantanti pi\u00f9 influenti.\nIntossicazione alimentare.\nIl 29 dicembre 1994, mentre stava trascorrendo una vacanza a Cuba, LaBrie incapp\u00f2 in un grave caso di intossicazione alimentare e, nel vomitare, si lacer\u00f3 le corde vocali. Tre diversi otorinolaringoiatri che lo visitarono dissero di non poter far nulla per lui e che l'unica cosa che avrebbe potuto fare era riposare la voce. Nel gennaio 1995, contro gli ordini dei medici, partecip\u00f2 al tour di supporto ad \"Awake\" in Giappone con la voce ancora compromessa. LaBrie ha dichiarato di non essersi sentito vocalmente a posto almeno fino al 2002."}
{"id": "121654", "revid": "8596", "url": "https://it.wikipedia.org/wiki?curid=121654", "title": "Cocktail per un cadavere", "text": ""}
{"id": "121658", "revid": "599013", "url": "https://it.wikipedia.org/wiki?curid=121658", "title": "L'uomo che sapeva troppo", "text": ""}
{"id": "121661", "revid": "124958381", "url": "https://it.wikipedia.org/wiki?curid=121661", "title": "Colpo grosso (programma televisivo)", "text": "Colpo grosso \u00e8 stata una trasmissione televisiva italiana, andata in onda per 5 stagioni dal 1987 al 1992 in seconda serata sulla rete syndication Italia 7. Storico conduttore del programma \u00e8 stato Umberto Smaila, sostituito nell'ultima edizione da Maurizia Paradiso prima e dalla coppia composta da Massimo Guelfi e Gabriella Lunghi poi. La regia della prima edizione era affidata a Pino Call\u00e0, mentre le successive sono state curate da Celeste Laudisio.\nProdotta dalla Fininvest, all'epoca gestore dei palinsesti di Italia 7, la trasmissione era ambientata in un casin\u00f2 arricchito dalla presenza di numerose ragazze che durante ogni puntata proponevano degli strip tease, cos\u00ec come gli stessi concorrenti. Il titolo riprendeva volutamente quello italiano di un film di Frank Sinatra, ambientato in un casin\u00f2.\nNonostante fosse considerato da molti critici come uno show di basso profilo e di dubbio gusto, il programma ottenne un enorme successo di pubblico, considerando anche la piccola emittente che lo trasmetteva, con picchi di share superiori ai 2 milioni di telespettatori. Lo stesso Smaila, in un'intervista durante la trasmissione di Enzo Biagi \"I dieci comandamenti\" su Rai 1, dichiar\u00f2 che la fascia di ascolto di pubblico si poteva tranquillamente identificare in quella medio-alta. \nLa popolarit\u00e0 della trasmissione, considerata oggi un \"cult\" della televisione commerciale, \u00e8 rimasta alta anche successivamente alla chiusura del programma, grazie alla continua riproposizione delle puntate in replica sulle emittenti regionali che ne possedevano ancora i \"master\" e sulle reti Mediaset Happy Channel (dal 1998 al 2005) e Mediaset Extra (dal 2015).\nIl programma.\nLa produzione di \"Colpo grosso\" era a cura della G.E.I.T., mentre la realizzazione era curata da \"A.S.A. Television\" per conto della Fininvest. Le puntate delle prime quattro edizioni venivano registrate presso il Teatro 12 della Icet Studios in via Peppino Rossi 11/13 a Cologno Monzese (oggi Big Motion Studios), mentre per l'ultima stagione il set venne trasferito negli studi di A.S.A. Television a Cinisello Balsamo. Le riprese venivano interamente effettuate mediante l'utilizzo di telecamere a tubi di ripresa Plumbicon, come la quasi totalit\u00e0 delle trasmissioni televisive realizzate in Italia in quel periodo. Solo per un breve periodo, tra il dicembre 1989 e il gennaio 1990, vennero impiegate telecamere a sensori digitali CCD.\n1\u00aa stagione (1987/88).\nIl debutto di \"Colpo grosso\" nei palinsesti televisivi \u00e8 datato 16 novembre 1987: alla conduzione Umberto Smaila affiancato dalla guardarobiera Nadia Picciurro, dalla croupier Barbara Iaschi (poi sostituita da Krizia Scognamillo) e dalla cambiavalute Daniela Lodigiani; alla regia Pino Call\u00e0. Lo studio in cui si svolgeva la trasmissione era arredato con uno stile che ricordava un casin\u00f2 e i concorrenti (un uomo e una donna) gareggiavano in scommesse e giochi alla roulette. Le \"fiche\" iniziali per ciascun giocatore venivano decise da un tiro dello stesso alla slot machine, la quale conteneva 7 simboli raffiguranti una parte del corpo alla quale era attribuito un diverso valore (in ordine crescente: piede, mano, occhio, bocca, gamba, seno, sedere).\nLe vincite, che potevano essere raddoppiate nel caso in cui il concorrente rispondesse correttamente a delle domande poste dal conduttore, venivano poi utilizzate per far togliere i vestiti alle \"mascherine\" (quattro uomini e quattro donne mascherati). mentre in caso di numero insufficiente di \"fiche\" con cui giocare, gli stessi concorrenti potevano spogliarsi per incrementare il loro patrimonio. Lo scopo del gioco era di spogliare completamente tutte le mascherine (l'ultimo pezzo di vestito che queste si toglievano era proprio la maschera sugli occhi) e fare il cosiddetto \"colpo grosso\", vincendo l'intero montepremi. Il concorrente che realizzava la maggiore vincita, ma non il \"colpo grosso\", aveva la possibilit\u00e0 di rimanere come campione in carica per la puntata successiva.\nLa formula iniziale del programma venne progressivamente variata nel corso delle puntate. Tra le variazioni principali l'aggiunta di una co-conduttrice, Daniela Fornari, l'eliminazione delle mascherine uomo e l'inserimento di uno spazio musicale in cui Smaila poteva esibirsi al piano.\n2\u00aa stagione (1988/89).\nIl 5 settembre 1988 part\u00ec la seconda stagione del programma, con il passaggio di testimone alla regia da Pino Call\u00e0 a Celeste Laudisio. Confermati il conduttore Umberto Smaila, la co-conduttrice Daniela Fornari (poi sostituita da Linda Lorenzi a partire dal 4 novembre 1988) e la croupier Daniela Lodigiani.\nNumerose le novit\u00e0 rispetto all'edizione precedente, dovute anche a un maggiore investimento economico da parte dell'emittente: nel cast entrarono a far parte Rosanna Olmo in qualit\u00e0 di notaio, Tina Pepe come cassiera, Stefania Valentini come valletta, Stefano Celoria e Lais Silvess come guardarobieri; la scenografia, pur richiamando sempre un casin\u00f2, venne totalmente rinnovata; le mascherine vennero rinominate \"strip-fiches\" e rappresentavano ad ogni puntata varie figure professionali alle quali venivano spesso affibbiati nomi originali come \"Esagerata\", \"Scappatella\", \"Maria la O\", \"Tripla\", ecc.; nuove manche inoltre vennero istituite per i concorrenti, tra cui la slot machine, i dadi e le carte francesi, ma la novit\u00e0 pi\u00f9 rilevante riguard\u00f2 l'introduzione delle \"Portafortuna\": sette ragazze di diverse nazionalit\u00e0 rappresentanti altrettanti simboli portafortuna (Esther Aregall il ferro di cavallo, Natasja Narain il coniglio, Deborah Zapparata il corno, Natacha Velimirovic il jolly, Alma Lo Moro il quadrifoglio, Monique Sluyter il numero 13 e Viemla Jagroep la coccinella). Il simbolo a loro assegnato, oltre a differenziare il colore del loro costume, veniva posto come copricapezzolo sinistro durante gli stacchetti/strip in cui si esibivano.\nQueste ragazze divennero in breve tempo una delle caratteristiche pi\u00f9 note del programma, tanto che la parte finale di uno dei loro stacchetti veniva proposta in quegli anni ogni sera all'interno della sigla di Blob. Nello spazio musicale Umberto Smaila veniva accompagnato dai Nylon (Maurizio Filippi, Diego Michelon, Renzo Meneghinello) durante l'esecuzione dal vivo dei brani musicali; inoltre nella puntata del sabato Linda Lorenzi si esibiva in trucchi di magia e la sigla di coda era sostituita dallo spogliarello di una delle ragazze Portafortuna.\nA partire dal febbraio 1989 vennero realizzate anche delle serate a tema nelle discoteche di tutta Italia, in cui Umberto Smaila e alcune \"strip-fiches\" coinvolgevano il pubblico a partecipare a giochi ispirati alla trasmissione televisiva.\n3\u00aa stagione (1989/90).\nAndata in onda dal 4 settembre 1989 al 1\u00ba giugno 1990, la terza edizione di \"Colpo grosso\" rappresenta probabilmente quella di maggior successo del programma. Venne confermata la presenza di Linda Lorenzi al fianco di Umberto Smaila alla conduzione, fece la sua comparsa la procace Tiziana D'Arcangelo in qualit\u00e0 di cassiera, e pass\u00f2 al ruolo di valletta (dopo essere stata una delle ragazze Portafortuna nella stagione precedente) Monique Sluyter; confermato anche Stefano Celoria come guardarobiere.\nPur mantenendo giochi ispirati al casin\u00f2, gli stessi dell'edizione precedente, il montepremi in denaro venne sostituito dall'utilizzo di fiches (denominate \"Eurofiches\"), mentre i premi finali furono sostituiti da elettrodomestici e, in caso di colpo grosso, da un viaggio all'estero pagato dalla produzione e dallo sponsor del programma (gli infissi Panto, per il quale erano previsti anche una fiche-cadeau per ciascun giocatore e un gioco dedicato). La scenografia, cambiata sensibilmente rispetto alle precedenti edizioni, non rappresentava pi\u00f9 un casin\u00f2 ma la sala d'attesa di un aeroporto, simbolo con il quale il programma celebrava l'apertura delle frontiere nei paesi dell'est europeo verso il mondo occidentale.\nDi conseguenza le \"strip-fiches\" (che facevano il loro ingresso in studio scendendo dalla scala di un aereo) vennero ribattezzate \"bandierine\" perch\u00e9 raffiguranti ognuna una zona geografica d'Europa. Infine le ragazze Portafortuna vennero sostituite dalle ragazze Cin Cin: sette ragazze raffiguranti altrettante bibite alla frutta con il medesimo ruolo delle Portafortuna: Nadia Visintainer l'ananas, Esther Kooiman detta \"Amy\" la ciliegia, Esther la fragola, Natacha Velimirovic il kiwi, Stella Kobs il limone, Angelique Rinkel il mandarino e Jacqueline Hammond il mirtillo. La popolarit\u00e0 del programma fu tale da dedicare uno spazio nella puntata del sabato all\"'angolo della posta\", in cui Linda Lorenzi rispondeva a lettere e regali ricevuti dai telespettatori del programma (l'indirizzo a cui scrivere era: \"Colpo grosso\" - Casella Postale 112, 20093 Cologno Monzese).\nVi furono diverse proteste contro il programma, con centinaia di lettere inviate da parte di un gruppo di donne venete allo sponsor, minacciato di boicottaggio. Nel periodo dei mondiali di calcio di Italia '90 (dall'8 giugno all'8 luglio) la trasmissione, dopo una sospensione nella prima settimana di giugno, riprese in concomitanza con il torneo, prendendo il nome di \"Colpo grosso 90 - rivediamole insieme\", e trasmise una selezione di spogliarelli presi dalle vecchie puntate, prolungando poi le trasmissioni con questa formula fino a quasi la fine di agosto.\n4\u00aa stagione (1990/91).\nI richiami alla geografia e al viaggio raggiunsero l'apice nella 4\u00aa stagione di \"Colpo grosso\", cominciata il 10 settembre 1990 e andata in onda fino al 29 giugno 1991 (con una breve interruzione nel periodo natalizio, dal 23 dicembre al 6 gennaio, e nel periodo pasquale, dal 28 marzo al 1\u00ba aprile), in cui la scenografia s'ispirava a una nave da crociera di cui Umberto Smaila era il capitano. Ad affiancarlo in quella che fu la sua ultima stagione da conduttore c'erano nelle vesti di cassiera la gallese Amy Charles, gi\u00e0 presente tra le bandierine della passata edizione con i nomi di \"Albarosa\" e \"Tripla\", e come guardarobiera la cecoslovacca \u017daneta Fajov\u00e1. Venne inoltre confermata la presenza delle ragazze Cin Cin, divenute ormai un simbolo del programma, in quest'edizione interpretate da Jessica (ciliegia), Lena (ananas), Susanne (kiwi), Suzana (limone), Renate (mandarino), Michelle (fragola) e Bernardine (mirtillo).\nRispetto alle edizioni precedenti il regolamento sub\u00ec varie modifiche, distaccandosi dal meccanismo iniziale legato ai giochi del casin\u00f2: il montepremi dei concorrenti veniva conteggiato non pi\u00f9 in fiches ma in punti, i quali venivano utilizzati dai concorrenti per visitare i paesi europei durante la crociera sulla nave di \"Colpo grosso\"; per ogni paese visitato si assisteva allo spogliarello della \"Stella d'Europa\" (nome con il quale le bandierine vennero chiamate gi\u00e0 nelle ultime puntate della precedente edizione) rappresentante quel paese. Vennero aboliti fin dall'inizio i giochi alla roulette, ai dadi e con le carte francesi e in seguito anche lo storico gioco della slot machine, sostituiti da giochi legati agli sponsor (come la domanda Vitec e il gioco dell'isola Panto). Alla fine di ogni puntata potevano verificarsi due possibili scenari:\nInoltre eliminava il suo sfidante dal gioco e non tornava nella puntata successiva (in tal caso nella puntata seguente prendevano parte due nuovi concorrenti, sempre al meglio delle due puntate vinte su un massimo di tre), ma appena veniva data una risposta sbagliata (o se allo scadere dei 60 secondi non erano state date tutte le risposte esatte) perdeva tutti i punti accumulati, era automaticamente eliminato dal gioco e cedeva il titolo di campione al suo sfidante, il quale sarebbe tornato nella puntata successiva contro un nuovo concorrente.\nNel corso delle puntate si assistette ad alcuni graditi ritorni nel cast della trasmissione, tra cui Natacha Velimirovic come Superstar, Stefano Celoria nelle vesti di guardarobiere/mozzo, Monique Sluyter come assistente alla conduzione e Angelique e Alma tra le ragazze Cin Cin. Durante l'ultima settimana di trasmissione le stesse ragazze Cin Cin parteciparono ironicamente al gioco in qualit\u00e0 di concorrenti, alternandosi tra di loro. Nell'ultima puntata Angelique sostitu\u00ec Amy, che fu l'ultima concorrente e sfid\u00f2 il batterista dei Nylon Francesco Casale.\n5\u00aa stagione (1991/92).\nDopo quattro fortunatissimi anni Umberto Smaila abbandon\u00f2 la conduzione della trasmissione, avendo ottenuto la possibilit\u00e0 di realizzare il suo sogno di un musical sulla vita di Fred Buscaglione. Come suo erede venne scelta Maurizia Paradiso, personaggio gi\u00e0 noto al pubblico notturno per aver presentato alcune trasmissioni con contenuti erotici su diverse televisioni locali, la quale venne affiancata da Gabriella Lunghi. La 5\u00aa stagione and\u00f2 in onda dal 16 settembre 1991 introducendo fin da subito molte novit\u00e0 nel meccanismo di gioco, tra cui la partecipazione di due concorrenti di sesso femminile (con conseguente abolizione del concorrente di genere maschile): ogni gioco, domanda o striptease a cui la concorrente si sottoponeva procurava alla stessa la vittoria di un \"cuoricino\", la cui somma finale decretava la vincitrice della puntata; gli stessi cuoricini venivano poi affissi su una gigantesca cartella ispirata al gioco della tombola e il conseguimento di un \"ambo\", \"terno\", \"quaterna\" o \"cinquina\" permetteva alla concorrente di spogliare una delle \"Star\" presenti in studio. Rispetto alle precedenti edizioni venne riconfermata la presenza di una Superstar, che avrebbe fornito uno spogliarello integrale in caso di \"tombola\" da parte di una concorrente, e delle ragazze Cin Cin (Joanna l'ananas, Ad\u00e8le il kiwi, Elke la fragola, Nad\u00e8ge il mirtillo, Simone il mandarino, Caroline il limone e Jacqueline la ciliegia).\nIl nuovo stile conduttivo portato dalla Paradiso diede al programma un tono pi\u00f9 scanzonato ma anche pi\u00f9 erotico, con un maggior numero di spogliarelli rispetto alle precedenti edizioni. La nuova formula, tuttavia, non raccolse il successo sperato e, a seguito di incomprensioni tra la conduttrice e la produzione, a partire dalla puntata del 4 febbraio 1992 la conduzione della trasmissione venne provvisoriamente affidata a Gabriella Lunghi. Successivamente, a partire dal 17 febbraio 1992, alla stessa venne affiancato Massimo Guelfi. In questa nuova versione, in seguito a numerose richieste da parte del pubblico femminile, venne riproposto nel meccanismo di gioco il concorrente di sesso maschile; vennero realizzati nuovi giochi, rinnovata la scenografia e si assistette inoltre al ritorno in scena dei Nylon, rimasti nelle sole vesti di autori musicali nei primi mesi di trasmissione.\nDopo cinque anni di programmazione e oltre 1.000 puntate registrate, lo show non venne riconfermato per la stagione televisiva '92/'93. Stando alle dichiarazioni dei responsabili di Italia 7 durante l'annuncio della chiusura, il motivo principale sarebbe stato un calo di pubblico dovuto al disinteresse per il genere \"spogliarello\", ma pi\u00f9 probabilmente si identificherebbe nella minore qualit\u00e0 dei conduttori succeduti a Smaila. Un ultimo tentativo di recupero del programma venne fatto proponendone la conduzione a Pupo. La nuova edizione sarebbe dovuta partire il 31 dicembre 1992, ma non vide mai la luce per disaccordi tra gli autori e richieste di modifiche al programma avanzate dal cantante.\nRepliche.\nDurante la stagione televisiva 1992/93 vennero replicate varie puntate, andate in onda nelle edizioni precedenti, in un contenitore denominato \"Colpo grosso Story\". In seguito diverse stagioni dello show sono state replicate periodicamente in Italia da alcune TV locali, dall'emittente satellitare Happy Channel e dal canale digitale Mediaset Extra. Le repliche hanno interessato anche alcuni paesi esteri come Portogallo, Grecia, Albania, Turchia, Russia e Giappone, ove una versione sottotitolata venduta anche su internet come contenuto Pay-per-view ha riscosso notevole successo. In Brasile, la sua versione \u00e8 stata prodotta ed esposta da SBT presentata da Luis Carlos Miele dal 1991 al 1992.\nEsportazione del format.\nA partire dal 1990 il format di \"Colpo grosso\" venne esportato con successo anche all'estero mediante la realizzazione di varie edizioni locali.\n\"Tutti frutti\".\nAndato in onda dal 21 gennaio 1990 al 21 febbraio 1993 a cadenza settimanale (ogni domenica) sul network privato tedesco RTL, \"Tutti frutti\" fu il primo programma televisivo a carattere erotico trasmesso in Germania. Condotto da Hugo Egon Balder, venne realizzato negli stessi studi e col medesimo cast dell'edizione italiana, pur mantenendo leggere differenze nel meccanismo di gioco (tra cui l'assegnazione di premi in denaro per ogni ragazza che il concorrente era riuscito a spogliare con i punti acquisiti). La trasmissione ottenne un successo addirittura maggiore che in Italia, con picchi di ascolto superiori ai 4 milioni di telespettatori, e vide anche la pubblicazione di una serie di VHS relative al programma intitolate \"Das sch\u00e4rfste aus Tutti frutti\".\nLa versione tedesca \u00e8 stata rinnovata per una nuova edizione a partire dal 30 dicembre 2016, con il medesimo titolo e l'impostazione originaria, dall'emittente digitale RTL Nitro.\n\"\u00a1Ay, qu\u00e9 calor!\".\nDurante l'estate del 1990 vennero trasmesse su Telecinco, emittente spagnola di propriet\u00e0 Fininvest, alcune repliche della 3\u00aa stagione di \"Colpo grosso\" doppiate in lingua locale. Gli ottimi ascolti ottenuti spinsero i produttori alla realizzazione di un'edizione spagnola del programma, andata in onda dall'ottobre dello stesso anno fino al settembre 1991, la cui conduzione fu affidata a Luis Cantero ed Eva Mar\u00eda Pedraza L\u00f3pez, ex Miss Spagna 1988. Anche in questo caso gli studi in cui venne registrato il programma e il cast furono gli stessi dell'edizione italiana, e anche in questo caso il programma venne trasmesso a cadenza settimanale (il gioved\u00ec).\n\"Cocktail\".\nNel 1991 il network brasiliano SBT produsse una versione di \"Colpo grosso\" del tutto analoga a quella italiana ma girata in loco, intitolandola \"Cocktail\". Condotta da Lu\u00eds Carlos Miele, and\u00f2 in onda settimanalmente in 52 puntate dal 23 agosto 1991 al 13 agosto 1992 con sigla, costumi e scenografie identici alla versione italiana del 1990-1991. Nonostante gli ottimi indici di ascolto registrati per tutto l'arco della sua messa in onda, il programma venne interrotto dopo un anno a causa di numerose proteste ricevute da gruppi religiosi e moralisti per via delle ricorrenti scene di nudo presenti al suo interno.\nIl programma SBT Cocktail al di l\u00e0 della pressione della Chiesa cattolica guidata dal cardinale Eugenio Salles ai tempi di Rio de Janeiro \u00e8 stato sconfitto dalla concorrenza dell'emittente brasiliana Rede Globo, che ha mandato in onda la serie \"Chronicles of the Young Indiana Jones,\" che raccontava le avventure dell'infanzia e dell'adolescenza dell'eroico archeologo Indiana Jones vissuto in questa serie dagli attori Corey Carrier (Indiana Jones bambino), Sean Patrick Flanery (Indiana Jones giovane), Harrison Ford (Indiana Jones adulto protagonista nei film e nell'episodio \"Il mistero del blues\") e George Hall (Indiana Jones in et\u00e0 avanzata) creato da George Lucas e Steven Speilberg, questo \u00e8 uno spin-off del film \"Indiana Jones lll-Indiana Jones and the Last Crusade\" del 1989\n\"Tutti frutti\" (Svezia).\nNel 1994 venne realizzata, sempre in Italia ma con minor fortuna rispetto agli altri paesi, una versione svedese del programma sempre con il titolo di \"Tutti frutti\", condotta da Bruno Wintzell e dalla playmate Dominika Peczynski. Prodotta da Boa Television, venne trasmessa sul canale commerciale svedese TV3.\nLe ragazze del programma.\nParte delle ragazze presenti nello show avevano gi\u00e0 esperienze nel mondo della fotografia glamour o erotica. In alcuni casi ragazze che si erano presentate come concorrenti venivano poi assunte nel programma come spogliarelliste e a loro volta alcune spogliarelliste venivano promosse a ragazze Cin Cin. Alcune delle spogliarelliste e delle ragazze \"Cin Cin\" hanno poi continuato la carriera nel mondo dello spettacolo o sono comunque entrate a far parte del cosiddetto \"star-system\". Tra queste ricordiamo:\nColonna sonora.\nNel corso delle varie edizioni sono stati realizzati varie sigle e jingle per la trasmissione, tutti pubblicati su 45 giri:\nAll'inizio del 1990 la Five Record pubblic\u00f2 l'album \"Sound Of Sex\", nel quale erano inclusi alcuni dei brani utilizzati in trasmissione durante gli spogliarelli delle ragazze nonch\u00e9 alcune sigle della trasmissione e le cover dei brani Je t'aime moi non plus e Love to Love You Baby, interpretati rispettivamente dalle Cin Cin Natacha e Nadia. Nell'ottobre dello stesso anno la Carosello Records pubblic\u00f2 su LP, MC e CD l'album \"Cin Cin a Colpo Grosso\", comprendente le sigle della 4\u00aa stagione e altri brani presentati nel corso della trasmissione.\nGrande popolarit\u00e0 conobbero inoltre i jingle \"Po Portafortuna\" , legato alle Ragazze Portafortuna, e soprattutto \"Cin Cin\" , il motivetto che presentava le Ragazze Cin Cin, per il quale nel 1990 venne anche realizzato un remix in chiave italo house.\nL'eredit\u00e0 del programma.\nIl regista, Celeste Laudisio, dopo la chiusura di \"Colpo grosso\", cur\u00f2 e present\u00f2 la puntata pilota di un nuovo programma, \"Caff\u00e8 Corretto\"\", che doveva unire il talk show agli spogliarelli di alcune delle ragazze \"Cin Cin\" di \"Colpo grosso\". La trasmissione, che in parte riprendeva la struttura di un altro programma di Laudisio \"Rosso di Sera\", prevedeva la presenza di Monique Sluyter nella parte di sexy cameriera. Italia 7 la trasmise nel novembre 1992, ma mentre sul circuito non ebbe seguito, .\nNella primavera del 1994 Carmen Russo (assente da diversi anni nella televisione italiana, per aver lavorato nella spagnola Telecinco) condusse con il comico Ric due edizioni di un programma di spogliarelli, \"Notte italiana\", sempre su Italia 7, con parte dello staff originale di \"Colpo grosso\". Il programma, scritto da Cristiano Minellono per la regia di Laudisio, prevedeva che due uomini, definiti \"playboy\", si sfidassero in alcuni giochi, che comprendevano anche lo spogliarello delle otto ragazze \"Bon Bon\". Chi vinceva aveva come premio un week end a Riccione, da trascorrere con una persona di propria scelta o con una delle ragazze \"Bon Bon\".\nNel 2005 ne venne realizzato un remake intitolato \"Showgirls\", condotto dall'ex concorrente del Grande Fratello Sergio Volpini insieme a Monique Sluyter, gi\u00e0 valletta di Umberto Smaila. Il programma and\u00f2 in onda per pochi mesi a tarda sera sul canale satellitare Happy Channel.\nL'impatto culturale di \"Colpo grosso\".\n\"Colpo grosso\" riscosse grande successo anche in Albania, da dove era possibile ricevere per propagazione l'emittente pugliese Telenorba (una delle affiliate alla syndication di \"Italia 7\"). Sempre per propagazione era possibile guardare il programma anche in Africa settentrionale, il che scaten\u00f2 le ire del colonnello Mu\u02bfammar Gheddafi il quale riteneva che la trasmissione distraesse i libici dalla preghiera. Altri fan illustri di \"Colpo grosso\" furono l'attore James Belushi, il quale s'imbatt\u00e9 nella messa in onda del programma durante le registrazioni del film Dimenticare Palermo, e l'allora presidente sovietico Michail Gorba\u010d\u00ebv il quale, dopo averne visionato alcune puntate durante una visita istituzionale a Roma, port\u00f2 con s\u00e9 al suo ritorno in patria numerose videocassette della trasmissione. Di parere diverso fu invece l'allora presidente statunitense Ronald Reagan, rimasto indignato per uno speciale televisivo di \"Entertainment Tonight\" andato in onda sulla tv americana CBS dedicato allo show.\nNel film di successo del 2006 \"Notte prima degli esami\" di Fausto Brizzi il racconto del vissuto catodico quotidiano della fine degli anni ottanta avviene proprio attraverso questa trasmissione e le sue \"ragazze Cin-Cin\", nella scena in cui i ragazzi sono davanti al televisore.\nNel 1990 venne realizzato un film hard-core parodia di \"Colpo grosso\" intitolato \"Giochi erotici a Corpo Grosso\" o \"Tutti Frutti\" (dal nome del programma in Germania), con Ron Jeremy nella parte di Smaila, Eva Orlowsky in quello di Linda Lorenzi, la partecipazione di un giovanissimo Rocco Siffredi come concorrente e con Jon Dough, Joy Karins, Miss Pomodoro, Ray Victory, Isabelle Neyle e Sofia Randovic."}
{"id": "121663", "revid": "2149408", "url": "https://it.wikipedia.org/wiki?curid=121663", "title": "Nico Rosberg", "text": "Nella massima categoria automobilistica, da cui si \u00e8 ritirato al termine della stagione del suo unico titolo iridato, ha ottenuto 23 successi e 30 pole position oltre al Trofeo pole FIA nel 2014 correndo per Mercedes e nel 2016 si \u00e8 assicurato il DHL Fastest Lap Award, attribuito al pilota che ottiene il pi\u00f9 alto numero di giri veloci. Prima di esordire in Formula 1 con la Williams Rosberg \u00e8 stato il primo vincitore della GP2 Series.\nIl suo numero di gara era il 6, lo stesso col quale il padre Keke Rosberg divenne campione del mondo nel 1982.\nCarriera.\nGli inizi.\nFiglio di Keke Rosberg, campione del mondo di Formula 1 nel 1982, Nico cominci\u00f2 la sua carriera nel karting nel 1996, all'et\u00e0 di 11 anni. Nel 2002 pass\u00f2 alle corse in monoposto, debuttando nel campionato tedesco di Formula BMW e conquistando nove gare delle venti complessive e il primo posto in classifica finale. Questi buoni risultati gli valsero la possibilit\u00e0 di effettuare un test al volante di una Williams - BMW, diventando il pi\u00f9 giovane pilota nella storia a guidare una vettura di Formula 1. Passato a competere nel campionato europeo di F3, nel suo primo anno concluse ottavo in classifica con un successo e l'anno successivo giunse quarto con tre vittorie all'attivo.\nNel 2005 Rosberg pass\u00f2 alla GP2 nel team ART Grand Prix. Dopo un lungo confronto con Heikki Kovalainen il pilota tedesco ebbe la meglio e divenne il primo campione nella storia della serie con 120 punti e cinque vittorie totali.\nRosberg corre con licenza tedesca, ma ha corso anche con quella finlandese, detenendo anche la cittadinanza del Paese nordico.\nFormula 1.\nWilliams (2006-2009).\n2006.\nPer il campionato 2006 Rosberg fu ingaggiato come pilota titolare dalla Williams, che nel frattempo aveva perso l'appoggio della BMW, dopo aver svolto diversi test con le monoposto del team britannico durante la stagione precedente. Al debutto assoluto nel Gran Premio del Bahrain Rosberg chiuse in settima posizione, compiendo diversi sorpassi dopo essere scivolato in fondo al gruppo per un contatto subito dopo il via. In quell'occasione Rosberg fece segnare anche il giro pi\u00f9 veloce in gara, diventando il pilota pi\u00f9 giovane nella storia della Formula 1 a raggiungere questo traguardo. Nel successivo Gran Premio della Malesia Rosberg conquist\u00f2 il terzo posto in qualifica, ma si dovette ritirare nelle prime fasi di gara per un guasto meccanico. Nel prosieguo della stagione la scarsa affidabilit\u00e0 della vettura e alcuni errori gli impedirono di ottenere risultati di rilievo. Dopo la prima gara il pilota tedesco conquist\u00f2 solo un altro piazzamento a punti, il settimo posto nel Gran Premio d'Europa. Anche in questa occasione Rosberg fu costretto ad una rimonta dopo essere scattato dalla ventiduesima posizione in griglia in seguito alla penalit\u00e0 per avere sostituito il motore dopo le prove. Nel Gran Premio del Canada il pilota tedesco si piazz\u00f2 in sesta posizione in qualifica, ma fu costretto al ritiro dopo essere stato speronato da Juan Pablo Montoya. In Brasile, nell'ultima gara della stagione, Rosberg tampon\u00f2 il compagno di squadra durante la prima tornata, mettendo fine alla gara di entrambi.\n2007.\nConfermato dalla Williams per la stagione 2007 al fianco di Alexander Wurz, Rosberg conquist\u00f2 un settimo posto nella gara d'apertura in Australia. Pur ottenendo delle buone prestazioni in qualifica, come il quinto posto in griglia nel Gran Premio di Monaco, nelle prime dieci gare del campionato il pilota tedesco marc\u00f2 punti solamente nel Gran Premio di Spagna in cui giunse sesto. Nelle quattro gare successive Rosberg conquist\u00f2 due settimi e due sesti posti, qualificandosi costantemente tra i primi dieci; nel Gran Premio del Brasile il pilota tedesco ottenne il miglior risultato stagionale, chiudendo in quarta posizione. Rosberg risult\u00f2 nettamente pi\u00f9 competitivo del compagno di squadra Alexander Wurz soprattutto in qualifica, conquistando venti punti e il nono posto in classifica assoluta.\n2008.\nNel 2008 Rosberg inizi\u00f2 la stagione con il primo podio in carriera, giungendo terzo nella travagliata gara inaugurale di Melbourne. Nelle gare successive la scarsa competitivit\u00e0 della monoposto gli imped\u00ec di lottare per posizioni di rilievo; le uniche eccezioni furono il Gran Premio di Monaco e il Gran Premio del Canada, ma in entrambe le occasioni Rosberg fu coinvolto in diversi contatti, compromettendo il risultato finale. Dopo aver marcato solo tre punti nelle tredici gare precedenti, nell'inedito Gran Premio di Singapore Rosberg conquist\u00f2 il secondo podio stagionale, chiudendo in seconda posizione alle spalle di Fernando Alonso. Il pilota tedesco condusse la gara per diversi giri prima di essere penalizzato per aver rifornito in regime di safety car. Nelle ultime gare della stagione Rosberg non ottenne altri piazzamenti di rilievo, chiudendo l'anno con 17 punti e la tredicesima posizione in classifica.\n2009.\nNel 2009 la Williams, sfruttando gli importanti cambiamenti regolamentari imposti dalla FIA, riusc\u00ec a mettere in pista una vettura piuttosto competitiva. Nel Gran Premio d'Australia Rosberg conquist\u00f2 il sesto posto al traguardo e fece segnare il giro pi\u00f9 veloce in gara e nel Gran Premio della Malesia il pilota tedesco, scattato dalla quarta posizione in griglia, mantenne il comando del gruppo nella prima fase di gara, andando per\u00f2 in difficolt\u00e0 per via della pioggia e scivolando in ottava posizione al momento della sospensione della gara, avvenuta dopo 33 giri a causa delle avverse condizioni meteo. A partire dal Gran Premio di Spagna Rosberg inizi\u00f2 una serie di otto gare consecutive a punti, con due quarti posti come miglior risultato. Nel Gran Premio di Singapore il pilota tedesco fu in grado di contendere la vittoria a Lewis Hamilton, ma sbagli\u00f2 la frenata all'uscita della corsia dei box dopo il primo rifornimento, oltrepassando la linea bianca che delimitava la corsia di accelerazione; ci\u00f2 gli cost\u00f2 una penalit\u00e0 che compromise la sua gara, facendolo terminare fuori dalla zona punti. Nel Gran Premio del Giappone Rosberg ottenne l'ultimo piazzamento a punti stagionale, chiudendo il campionato in settima posizione con 34,5 punti.\nIl passaggio alla Mercedes, il titolo iridato e il ritiro (2010-2016).\n2010.\nDopo quattro stagioni alla Williams, per il campionato 2010 Rosberg fu messo sotto contratto dalla Mercedes, che aveva deciso di schierare una propria scuderia ufficiale e aveva acquisito a questo scopo la Brawn GP, il team campione del mondo 2009. Al suo fianco fu ingaggiato il sette volte campione del mondo Michael Schumacher, ritornato in Formula 1 dopo tre anni di inattivit\u00e0. La vettura si rivel\u00f2 meno competitiva del previsto, non permettendo ai piloti di lottare per la vittoria, ma Rosberg risult\u00f2 nel complesso pi\u00f9 competitivo del compagno di squadra, vincendo il confronto soprattutto in qualifica. Nelle prime quattro gare Rosberg giunse sempre in zona punti, conquistando il terzo gradino del podio nel Gran Premio della Malesia e in Cina. Nel prosieguo della stagione il pilota tedesco continu\u00f2 a piazzarsi in zona punti con continuit\u00e0, giungendo nuovamente a podio nel Gran Premio di Gran Bretagna. Chiuse la stagione con un quarto posto nel Gran Premio di Abu Dhabi, conquistando in totale 142 punti e la settima posizione in classifica generale.\n2011.\nConfermato alla Mercedes anche per il mondiale 2011, Rosberg fu protagonista di un inizio di stagione piuttosto difficile, con un ritiro e un dodicesimo posto nelle prime due gare. La vettura si dimostr\u00f2 poco competitiva anche in questa stagione, permettendo a Rosberg di lottare per il podio solo nel Gran Premio di Cina, chiuso in quinta posizione dopo aver tenuto anche la testa della corsa per qualche tornata. Nel resto del campionato il pilota tedesco non ottenne risultati di particolare rilievo: la quinta posizione del Gran Premio di Cina, ripetuta nel successivo Gran Premio di Turchia, rimase il suo miglior piazzamento stagionale. Rosberg chiuse al settimo posto in classifica assoluta con 89 punti.\n2012.\nAnche nella stagione 2012 la Mercedes non riusc\u00ec a produrre una vettura al livello delle aspettative e Rosberg chiuse le prime due gare della stagione fuori dalla zona punti, nonostante si fosse piazzato tra i primi dieci in qualifica. La situazione cambi\u00f2 improvvisamente nel Gran Premio di Cina, in cui Rosberg colse la sua prima vittoria in carriera dopo essere scattato dalla pole position. Il pilota tedesco entr\u00f2 in zona punti anche nelle successive cinque gare, tornando sul podio nel Gran Premio di Monaco, concluso in seconda posizione. La seconda met\u00e0 della stagione fu decisamente meno positiva per Rosberg, che non and\u00f2 oltre un quinto posto nel Gran Premio di Singapore. Questo risultato rimase l'ultimo arrivo a punti del tedesco nella stagione: infatti nelle rimanenti sei gare Rosberg giunse al traguardo in sole tre occasioni, rimanendo coinvolto in incidenti nelle prime fasi di gara in Giappone e in Corea del Sud e in una spettacolare collisione con Narain Karthikeyan nel Gran Premio di Abu Dhabi.\n2013.\nIl mondiale 2013 non inizi\u00f2 in modo positivo per Rosberg, costretto al ritiro nella prima gara stagionale per un problema tecnico. Tuttavia la vettura si dimostr\u00f2 nettamente pi\u00f9 competitiva di quella precedente, permettendo al pilota tedesco e al suo nuovo compagno di squadra Lewis Hamilton di lottare stabilmente per le prime posizioni. Dopo un quarto posto nel Gran Premio della Malesia, in Bahrein e in Spagna Rosberg conquist\u00f2 la pole position, dovendosi per\u00f2 accontentare di piazzamenti a punti in gara per problemi nella gestione del consumo degli pneumatici. Nel successivo Gran Premio di Monaco Rosberg conquist\u00f2 nuovamente la pole position: in questa occasione la Mercedes non present\u00f2 i problemi delle gare precedenti e il pilota tedesco rimase in testa per tutta la corsa, cogliendo la seconda vittoria in carriera. Dopo un quinto posto nel Gran Premio del Canada, a Silverstone Rosberg vinse nuovamente, approfittando di una foratura del suo compagno di squadra e di un problema tecnico di Sebastian Vettel. In seguito Rosberg giunse regolarmente a punti, ma non riusc\u00ec pi\u00f9 a giungere a podio fino al Gran Premio d'India, chiuso in seconda posizione; giunse a podio anche nel Gran Premio di Abu Dhabi, in cui colse un terzo posto dietro le Red Bull di Sebastian Vettel e Mark Webber.\nConcluse la stagione al 6\u00ba posto con 176 punti.\n2014.\nNel 2014 la Mercedes emerse come scuderia di riferimento, con la nuova F1 W05 che risult\u00f2 nettamente pi\u00f9 competitiva delle monoposto rivali nelle prime gare. Nel Gran Premio d'Australia Rosberg colse la sua quarta vittoria in carriera, sfruttando anche il ritiro del compagno di squadra Lewis Hamilton. Nelle gare successive, in Malesia e in Bahrein, Rosberg conquist\u00f2 due secondi posti, nella seconda occasione dopo un serrato confronto con il compagno di squadra.\nIl pilota tedesco colse altri due secondi posti in Cina e in Spagna, sempre alle spalle del compagno di squadra, che quindi lo sopravanz\u00f2 in classifica. Rosberg si riprese la testa del campionato a Monaco, dove colse la seconda vittoria stagionale dopo essere partito dalla pole position.\nIl pilota tedesco rafforz\u00f2 poi la propria posizione in Canada, dove conquist\u00f2 il secondo posto nonostante la vettura avesse dei problemi tecnici e in Austria, dove colse la vittoria davanti al compagno di squadra. Tuttavia nel seguente Gran Premio di Gran Bretagna Rosberg fu costretto al ritiro per noie al cambio, vedendo ridotto ad appena quattro lunghezze il proprio vantaggio su Hamilton. Nico si rifece immediatamente nel Gran Premio di casa in cui, grazie anche ad un inconveniente tecnico che releg\u00f2 il compagno di squadra nelle ultime posizioni in qualifica, conquist\u00f2 pole position e vittoria. Nel successivo rocambolesco Gran Premio d'Ungheria Rosberg dovette accontentarsi del quarto posto, dopo essere nuovamente partito dalla pole position. Nel Gran Premio del Belgio il pilota tedesco conquist\u00f2 la quarta pole position consecutiva. Sopravanzato in partenza da Lewis Hamilton, Rosberg urt\u00f2 il compagno di squadra nel tentativo di recuperare la testa della corsa, causandogli una foratura e compromettendone la gara. Nico concluse la corsa in seconda posizione, rafforzando cos\u00ec il suo primo posto in classifica. Tuttavia il contatto con il compagno di squadra caus\u00f2 diverse polemiche nel dopo gara e Rosberg fu fischiato sul podio. Nei giorni seguenti Rosberg si scus\u00f2 pubblicamente con Hamilton prendendosi la responsabilit\u00e0 per la collisione. Nel successivo Gran Premio d'Italia Rosberg, scattato dalla seconda posizione, prese la testa della gara approfittando della cattiva partenza del suo compagno di squadra. Tuttavia il pilota tedesco commise due errori in frenata alla prima variante, il secondo dei quali gli cost\u00f2 la posizione; Rosberg tagli\u00f2 quindi il traguardo al secondo posto.\nNel Gran Premio di Singapore il tedesco si piazz\u00f2 in griglia in seconda posizione, a 7 millesimi dal compagno di squadra Lewis Hamilton, ma all'inizio del giro di formazione rimase fermo per un problema elettronico allo sterzo. I meccanici della Mercedes riuscirono a farlo ripartire dalla corsia box, ma i problemi si ripresentarono e Rosberg fu costretto al ritiro, perdendo la testa del mondiale. Nei tre Gran Premi successivi Rosberg giunse sempre secondo alle spalle del compagno di squadra, nonostante in due occasioni fosse scattato dalla pole position. La situazione cambi\u00f2 nel Gran Premio del Brasile in cui il pilota tedesco, dopo aver conquistato la decima pole position stagionale, tagli\u00f2 il traguardo in prima posizione riducendo a diciassette punti lo svantaggio nei confronti del compagno di squadra. Anche nel conclusivo Gran Premio di Abu Dhabi Rosberg conquist\u00f2 la pole position, venendo per\u00f2 superato da Hamilton gi\u00e0 al via. Il pilota tedesco fu poi rallentato da un problema tecnico che lo mise definitivamente fuori dai giochi, facendolo retrocedere a fondo gruppo. Rosberg chiuse il mondiale in seconda posizione, con 317 punti.\n2015.\nAnche nel 2015 la Mercedes si dimostr\u00f2 la monoposto pi\u00f9 competitiva. Nell'inaugurale Gran Premio d'Australia Rosberg giunse al traguardo in seconda posizione, alle spalle del compagno di squadra Hamilton. Nelle tre gare successive il pilota tedesco giunse sempre a podio, cogliendo un secondo e due terzi posti, ma risult\u00f2 sempre battuto nel confronto col compagno di squadra sia in qualifica sia in gara. Rosberg invert\u00ec la tendenza nel Gran Premio di Spagna in cui conquist\u00f2 la prima vittoria stagionale dopo essere partito dalla pole position. Riusc\u00ec poi a ripetersi nel successivo Gran Premio di Monaco centrando una rocambolesca vittoria dopo essere stato per quasi tutto il Gran Premio alle spalle del suo compagno di team. Nel successivo Gran Premio del Canada il tedesco tagli\u00f2 il traguardo in seconda posizione alle spalle di Hamilton. Nel Gran Premio d'Austria Rosberg, partito dalla seconda piazza, bruci\u00f2 in partenza Hamilton e vinse il gran premio ripetendo il risultato dell'anno precedente. Grazie a questa vittoria Rosberg ridusse a 10 punti il distacco dal compagno di squadra, primo in classifica. Nelle gare seguenti per\u00f2 il pilota tedesco perse terreno: battuto da Hamilton in qualifica e in gara nel Gran Premio di Gran Bretagna, in Ungheria Rosberg non riusc\u00ec ad approfittare della gara travagliata del rivale, sesto al traguardo, giungendo ottavo dopo un contatto con Daniel Ricciardo nelle fasi finali. Anche in Belgio Rosberg fu battuto da Hamilton sia in qualifica sia in gara e a Monza fu costretto al ritiro per un problema al motore mentre occupava la terza posizione. Comunque la gara italiana era gi\u00e0 stata condizionata dalla necessit\u00e0 di sostituire la versione evoluta del motore portata dalla Mercedes per l'occasione con una vecchia unit\u00e0 gi\u00e0 impiegata in altre gare.\nRosberg recuper\u00f2 parte dello svantaggio nel Gran Premio di Singapore in cui per\u00f2 la minore competitivit\u00e0 della Mercedes gli imped\u00ec di trarre il massimo profitto dal ritiro di Hamilton. Il pilota tedesco chiuse la gara in quarta posizione, preceduto sul traguardo dai ferraristi Sebastian Vettel e Kimi R\u00e4ikk\u00f6nen e da Daniel Ricciardo su Red Bull. In Giappone Rosberg ottenne la pole position, ma venne superato da Hamilton alla prima curva rimanendo alle spalle del rivale per tutta la gara. Il successivo Gran Premio di Russia pose fine di fatto alle aspirazioni di Rosberg di vincere il titolo: il pilota tedesco, scattato dalla pole position, fu costretto al ritiro dopo poche tornate per un problema all'acceleratore, vedendo crescere il distacco da Hamilton a 73 punti a quattro gare dal termine del mondiale. Rosberg fu superato in classifica anche da Vettel, scendendo al terzo posto assoluto. Nel Gran Premio degli Stati Uniti Rosberg, scattato dalla pole position, fu attaccato con decisione da Hamilton e scivol\u00f2 in quarta posizione. In una gara molto movimentata il pilota tedesco riguadagn\u00f2 la testa della corsa, ma la perse nuovamente a nove tornate dal termine per un errore di guida, consegnando vittoria e certezza matematica del titolo a Hamilton. Rosberg chiuse la stagione in crescendo, conquistando pole position e vittoria nelle tre gare conclusive in Messico, Brasile e ad Abu Dhabi. Questi risultati consentirono al pilota tedesco di sopravanzare il connazionale Vettel in classifica e di confermarsi vice-campione del mondo.\n2016: il Mondiale e l'addio alla Formula 1.\nRosberg inizi\u00f2 il campionato 2016 con una serie di ben quattro vittorie consecutive. Nella gara inaugurale a Melbourne il pilota tedesco si impose dopo essere partito dalla seconda posizione, precedendo sul traguardo il compagno di squadra Lewis Hamilton autore della pole position, ma scivolato a centro gruppo in partenza, e Sebastian Vettel in testa nelle prime fasi di gara, ma sopravanzato da Rosberg grazie ad una migliore tattica. Anche in Bahrein Rosberg scatt\u00f2 dalla seconda posizione, sopravanzando il compagno di squadra in partenza e rimanendo in testa per tutta la gara. Nel Gran Premio di Cina il pilota tedesco conquist\u00f2 la prima pole position stagionale; sopravanzato da Daniel Ricciardo in partenza, lo super\u00f2 a sua volta dopo due giri, mantenendo poi la prima posizione fino al traguardo. In Russia Rosberg fece segnare il primo \"Grand Chelem\" in carriera, conquistando pole position e giro veloce e occupando la prima posizione dalla partenza all'arrivo. A questa serie di quattro vittorie seguirono tre gare pi\u00f9 difficili: in Spagna Rosberg, scattato dalla seconda posizione, si port\u00f2 in testa alla prima curva, ma fu coinvolto in un contatto con il compagno di squadra Lewis Hamilton, che port\u00f2 entrambi al ritiro, mentre a Monaco e in Canada il pilota tedesco giunse in zona punti, ma con le vittorie di Hamilton in queste gare il suo vantaggio sul rivale si ridusse notevolmente, passando da 43 a 9 punti. Nel Gran Premio d'Europa Rosberg torn\u00f2 alla vittoria, facendo nuovamente segnare un \"Grand Chelem\". In Austria Rosberg part\u00ec sesto essendo stato penalizzato di cinque posizioni per aver sostituito il cambio, ma quattro effettive per la concomitante penalizzazione di Sebastian Vettel. Rimont\u00f2 rapidamente e dopo la prima tornata di cambi gomme si ritrov\u00f2 in testa davanti al compagno di scuderia Lewis Hamilton. Nell'ultimo giro i due vennero nuovamente a contatto e Rosberg ebbe la peggio scivolando in quarta posizione, mentre il pilota britannico riusc\u00ec a vincere la gara. Nel seguente Gran Premio di Gran Bretagna Rosberg, secondo al traguardo, sub\u00ec una penalit\u00e0 di 10 secondi per aver violato le limitazioni recentemente introdotte sulle comunicazioni via radio. Il pilota tedesco aveva ricevuto dalla propria squadra delle indicazioni su come modificare i settaggi della monoposto in seguito ad un guasto al cambio nelle ultime tornate.\nArrivato a Budapest con appena una lunghezza di vantaggio in classifica, in qualifica Rosberg conquist\u00f2 la pole position, vanificandola per\u00f2 con una partenza non ottimale che gli cost\u00f2 il sorpasso del compagno di squadra. Rosberg non fu in grado di riprendere la testa della corsa, giungendo secondo al traguardo e perdendo il comando della classifica iridata. Il Gran Premio di Germania ebbe uno svolgimento simile, con Rosberg che scatt\u00f2 male dalla pole position consegnando la vittoria a Hamilton. In questa occasione il pilota tedesco giunse solamente quarto, anche per via di una penalit\u00e0 inflittagli per un contatto con Max Verstappen, vedendo quindi aumentare in modo consistente il distacco in classifica. In Belgio si ebbe un'inversione di tendenza, con Rosberg che conquist\u00f2 pole position e vittoria dopo essere rimasto al comando per tutta la gara e Hamilton costretto a rimontare dal fondo dello schieramento per aver utilizzato pi\u00f9 componenti della power unit di quelle consentite nell'arco della stagione. Anche i successivi Gran Premi d'Italia e di Singapore furono favorevoli a Rosberg, che vinse entrambe le gare e si riport\u00f2 in testa alla classifica.\nIn Malesia il pilota tedesco, scattato dalla seconda posizione, fu costretto a una difficile rimonta in seguito a un contatto con Sebastian Vettel alla prima curva. Il ritiro per problemi meccanici del rivale Hamilton, avvenuto mentre il pilota inglese occupava la prima posizione, permise comunque a Rosberg di incrementare il suo vantaggio in classifica. Il pilota tedesco conquist\u00f2 il nono successo stagionale la settimana seguente a Suzuka, dopo essere scattato dalla pole position, consolidando ulteriormente il proprio primato in classifica. Nel Gran Premio degli Stati Uniti d'America si qualific\u00f2 in seconda posizione e la mantenne per tutta la gara dietro al compagno Lewis Hamilton. Gara molto simile in Messico dove arriv\u00f2 nuovamente secondo nonostante un contatto al via con Max Verstappen. Dopo questi due gran premi i punti di vantaggio sul rivale Hamilton scesero a 19 a due gare dal termine. Anche in Brasile la situazione si ripropose, con Rosberg secondo alle spalle del compagno di squadra al termine di un gran premio rocambolesco e interrotto pi\u00f9 volte per la pioggia. Rosberg giunse quindi all'appuntamento finale ad Abu Dhabi con 12 punti di vantaggio su Hamilton, potendo quindi conquistare il titolo con un secondo o terzo posto anche in caso di vittoria del rivale. Rosberg giunse nuovamente secondo, vincendo il suo primo titolo iridato con 385 punti e 9 successi, 34 anni dopo il padre Keke. La vittoria del titolo rese Rosberg il secondo \"figlio d'arte\" di un ex campione del mondo di F1 a vincere il mondiale di Formula 1; in precedenza, il solo Damon Hill, figlio di Graham Hill, ci era riuscito. \nCinque giorni dopo la vittoria del suo primo e unico titolo mondiale, Rosberg annunci\u00f2 sul suo profilo Facebook il proprio ritiro dalla Formula 1. Rosberg divenne quindi il quinto pilota dopo Mike Hawthorn, Jackie Stewart, Nigel Mansell e Alain Prost a ritirarsi dalla F1 da campione del mondo in carica.\nVita privata.\nIl padre di Nico \u00e8 il campione del mondo di Formula 1 1982 Keke Rosberg che vinse proprio con la Williams, scuderia con cui Nico ha esordito. Rosberg sa parlare in modo fluente cinque lingue: tedesco, francese, italiano, inglese e spagnolo. L'11 luglio 2014 Rosberg si \u00e8 sposato a Montecarlo con la fidanzata Vivian Sibold, con la quale ha avuto due figlie, Ala\u03caa, nata il 30 agosto 2015 e Naila, nata il 16 settembre 2017."}
{"id": "121670", "revid": "339392", "url": "https://it.wikipedia.org/wiki?curid=121670", "title": "Contea del Clare", "text": ""}
{"id": "121672", "revid": "121209948", "url": "https://it.wikipedia.org/wiki?curid=121672", "title": "Legge di Henry", "text": "La legge di Henry, formulata da William Henry nel 1803, regola la solubilit\u00e0 dei gas in un liquido. In particolare essa sostiene che:\nLa legge di Henry dice che a temperatura costante, la solubilit\u00e0 di un gas \u00e8 direttamente proporzionale alla pressione che il gas esercita sulla soluzione.\nRaggiunto l'equilibrio, il liquido si definisce saturo di quel gas a quella pressione. Tale stato di equilibrio permane fino a quando la pressione esterna del gas rester\u00e0 inalterata, altrimenti, se essa aumenta, altro gas entrer\u00e0 in soluzione; se diminuisce, il liquido si trover\u00e0 in una situazione di sovrasaturazione ed il gas si liberer\u00e0 tornando all'esterno fino a quando le pressioni saranno nuovamente equilibrate.\nLa velocit\u00e0, con cui un gas entra in soluzione o si libera, varia in funzione della differenza delle pressioni (esterna e interna) ed \u00e8 condizionata dalla sua composizione molecolare e dalla natura del liquido solvente.\nIl fenomeno di decompressione, se avviene velocemente (a causa di una repentina diminuzione della pressione esterna del gas), si dice tumultuosa perch\u00e9 provoca la formazione di numerosissime bolle, cos\u00ec come succede quando stappiamo una birra o uno spumante.\nUn aspetto fondamentale sta nel fatto che ogni gas, cos\u00ec come specificato nell'argomento relativo alla legge delle pressioni parziali, entra in soluzione o si libera indipendentemente da ci\u00f2 che fanno gli altri gas presenti.\nEspressione matematica.\nIn funzione della concentrazione molare del soluto.\nUn'espressione matematica della legge di Henry pu\u00f2 essere la seguente:\ndove P \u00e8 la pressione del gas sulla soluzione, C \u00e8 la concentrazione del gas nella soluzione e k \u00e8 una costante tipica di ciascun gas che correla la pressione del gas sulla soluzione e la sua concentrazione, ad esempio: \nQuesti valori sono validi per gas disciolti in acqua a 298 kelvin; si noti che il valore del coefficiente k varia al variare del solvente e della temperatura. Un aumento di temperatura, provocando aumento dell'energia cinetica del gas, generalmente provoca una diminuzione di solubilit\u00e0 per l'effetto di allontanamento delle molecole gassose dalla fase liquida.\nIn funzione della frazione molare del soluto.\nUna definizione alternativa della costante di Henry \u00e8 la seguente:\ndove P \u00e8 la pressione parziale del gas sopra la soluzione, e x \u00e8 la frazione molare del gas disciolto. Secondo questa definizione, a 298K la costante di Henry assume i valori:\nApplicazioni.\nImmersioni subacquee.\nL'importanza dei fenomeni fisici e chimici legati alla applicazione della legge di Henry \u00e8 fondamentale nel campo subacqueo, soprattutto per le ripercussioni di ordine fisiologico: soluzione dei gas inerti nei tessuti organici del sommozzatore, patologia embolica, problemi fisiologici e tecnici connessi alla decompressione.\nNel caso della formazione di emboli gassosi, \u00e8 utile ricordare che l'azoto presente naturalmente a livello atmosferico \u00e8 poco solubile e solamente una minima parte di esso \u00e8 presente in soluzione nella circolazione sanguigna. I sommozzatori, respirando per\u00f2 aria sotto pressione, riescono ad avere una percentuale di azoto disciolto nel torrente circolatorio maggiore durante l'immersione e soprattutto in caso di risalita troppo rapida, la pressione dell'azoto solubilizzato diventa maggiore alla pressione atmosferica tornando allo stato aeriforme. Ci\u00f2 causa delle bollicine di azoto nel sangue che portano ad uno stato di embolia, ovvero all'ostruzione di un vaso sanguineo venoso o arterioso.\nIndustria chimica.\nLa legge di Henry trova larga applicazione nella modellizzazione dei processi di assorbimento gas-liquido, che vengono sfruttati nell'industria chimica ad esempio per la purificazione di correnti gassose e nella formulazione delle bevande gassate."}
{"id": "121673", "revid": "339392", "url": "https://it.wikipedia.org/wiki?curid=121673", "title": "Contea del Kerry", "text": ""}
{"id": "121684", "revid": "775372", "url": "https://it.wikipedia.org/wiki?curid=121684", "title": "Pyramiden", "text": "Pyramiden () \u00e8 un insediamento semiabbandonato situato nell'isola di Spitsbergen nelle Svalbard, in Norvegia.\nL'insediamento, abitato stabilmente da una comunit\u00e0 di minatori russi fino al 1998, deriva il suo nome dalla caratteristica forma piramidale della montagna alle spalle delle citt\u00e0, che si affaccia sulla baia di Adolfbukta, ad est dell'isola, dove si trova il fronte del ghiacciaio di Nordenskj\u00f8ldbree. Dal 2011 la localit\u00e0 risulta nuovamente abitata grazie all'apertura di servizi turistici.\nStoria.\nFondata nel 1910 da minatori svedesi, nel 1927 fu venduta alla compagnia mineraria sovietica Russkij Grumant, che agli inizi degli anni \u201930 la vendette nuovamente ad un'altra compagnia mineraria sovietica, la Arktikugol, dalla quale fu utilizzata (pur essendo territorio norvegese) in virt\u00f9 del Trattato delle Svalbard fino al 1991. Fu poi utilizzata dalla Russia post comunista, sopravvivendo grazie allo sfruttamento dei giacimenti carboniferi ed al turismo nei mesi estivi.\nDistrutta dai tedeschi durante la seconda guerra mondiale, durante il periodo sovietico furono ricostruite tutte le abitazioni e fu dotata di diversi servizi: un asilo ed una scuola elementare, una piscina ad acqua di mare riscaldata, un ospedale attrezzato per le operazioni chirurgiche, una biblioteca con oltre 50.000 volumi, un cinema/teatro da 300 posti, palestre ed un campo da pallacanestro e calcio a cinque.\nL'insediamento era dotato anche di un pollaio e di una stalla e terra fertile era stata fatta arrivare dall'Ucraina per permettere di coltivare frutta e verdura all'interno di una serra. Vi erano frequenti scambi scolastici con gli studenti delle altre scuole delle Isole Svalbard e gli abitanti di Longyearbyen spesso usufruivano della piscina di Pyramiden quando non ve ne era ancora una nella citt\u00e0 principale. Le abitazioni non erano dotate di cucine ma il cibo era preparato in una grande mensa comune. Gli edifici residenziali erano tre: uno per le famiglie, uno per le donne ed un altro per gli uomini.\nTra gli anni '60 e gli anni '80 l'insediamento super\u00f2 i 1000 abitanti e venne anche creata una sede del KGB. Questa localit\u00e0 cos\u00ec remota fu dotata di numerosi servizi anche perch\u00e9 era un luogo visitabile senza visto d'ingresso, al contrario del resto dell'URSS e successivamente della Russia, dai turisti e dai lavoratori stranieri che si trovavano sulle isole Svalbard. Era quindi un modo per mostrare la grandezza dell'Unione Sovietica.\nTra il 1955 e il 1998 l'insediamento produsse circa 9 milioni di tonnellate di carbone, di cui un milione serv\u00ec al solo sostentamento di Pyramiden. I giacimenti erano per\u00f2 frammentati e di difficile sfruttamento e con il tempo iniziarono a diventare improduttivi. A partire dal 1991, dopo il crollo dell'Unione Sovietica, probabilmente diminuirono i finanziamenti provenienti da Mosca e per la cittadina inizi\u00f2 un periodo di decadenza. A mettere in ginocchio la comunit\u00e0 fu anche l'incidente aereo del volo charter \"Vnukovo Airlines 2801\" proveniente da Mosca nel quale, il 29 agosto 1996, morirono 130 abitanti di Pyramiden e Barentsburg dopo uno schianto avvenuto sulla montagna di Operafjellet, nei pressi di Longyearbyen, portando quindi ad una diminuzione netta degli abitanti dell'insediamento.\nL'insediamento fu abbandonato nel 1998, quando vi erano circa 300 abitanti ai quali vennero dati quattro mesi di tempo per trasferirsi altrove. Circa la met\u00e0 decise di rimanere nelle Svalbard e trasferirsi a Barentsburg mentre gli altri tornarono in Russia e Ucraina, gli ultimi residenti lasciarono la citt\u00e0 il 10 ottobre 1998. Le case e le infrastrutture sono ancora intatte ma negli anni hanno subito atti vandalici e furti. Pyramiden \u00e8 citata nella settima puntata della seconda stagione del programma televisivo di History Channel, \"La Terra dopo l'uomo\" (\"Life After People\"). Durante tale trasmissione \u00e8 stato detto che, a causa del basso tasso di decadimento in un clima gelido, gli edifici principali della citt\u00e0 sarebbero ancora integri dopo 500 anni anche senza l'uomo. Molto probabilmente potrebbe essere l'ultima citt\u00e0 a deteriorarsi sulla terra.\nPyramiden \u00e8 attualmente in fase di nuovo sviluppo da parte della societ\u00e0 mineraria \"Artikugol\" per accogliere i turisti. Sei persone sono attualmente stazionarie per migliorare le strutture ed \u00e8 stato riaperto l'albergo \"Tulipano\" nel 2011. Dal 2013 sono circa 30 le persone che vivono qui a turno per mantenere attivo l'insediamento (oltre che per garantire la manutenzione degli edifici), all'interno dell'albergo \u00e8 stato aggiunto un piccolo museo ed una caffetteria e vicino al porto vi \u00e8 un piccolo ostello costituito da alcuni container. Le comunicazioni con Pyramiden possono avvenire solo tramite telefoni satellitari ed \u00e8 diventata oltre che meta turistica anche una base utile per le escursioni.\nMedia.\nMusica.\nNel 2014, a Pyramiden, la cantante svedese Tove Styrke ha girato, sotto la direzione del regista R\u00fanar Ingi, il video del suo singolo \"Borderline\".\nLa band danese degli Efterklang si \u00e8 ispirata a Pyramiden, dove hanno trascorso nove giorni per registrare i suoni dell'ambiente circostante, per la realizzazione dell'album \"Pyramida\", uscito nel 2012. Durante la loro permanenza nell'insediamento urbano hanno anche registrato un documentario."}
{"id": "121687", "revid": "339392", "url": "https://it.wikipedia.org/wiki?curid=121687", "title": "Contea del Meath", "text": ""}
{"id": "121691", "revid": "1305772", "url": "https://it.wikipedia.org/wiki?curid=121691", "title": "Contea di Wexford", "text": "Contea di Wexford o Wexford County \u00e8 la denominazione delle seguenti contee: "}
{"id": "121692", "revid": "1632387", "url": "https://it.wikipedia.org/wiki?curid=121692", "title": "Virgin Prunes", "text": "I Virgin Prunes sono stati un gruppo musicale new wave irlandese formatosi nel 1977.\nStoria.\nGruppo industrial e goth rock, i Virgin Prunes (che nello \"slang\" dublinese significa \"puri derelitti\"), nacquero nella Dublino del 1977 parallelamente agli U2 con i quali avevano un intenso rapporto. Uno dei componenti dei Virgin Prunes, Dick Evans, \u00e8 il fratello di The Edge. Inizialmente i due gruppi si riunivano insieme in uno dei circoli sociali della citt\u00e0, il \"Lypton Village\", come una sorta di comune artistica. Successivamente i due gruppi si allontanarono prendendo due strade nettamente diverse.\nLa band, formata da Gavin Friday (Fionan Harvey), voce e \"frontman\", Guggi (Derek Rowan), seconda voce, Dave-Id \"Busaras\" Scott (segnato da una meningite avuta in tenera et\u00e0), terzo \"vocalist\", Richard \"Dick\" Evans alla chitarra, Strongman (Trevor Rowan) al basso, e Pod (poi sostituito da Mary D'Nellon) alla batteria, si fece notare grazie ai suoi spettacoli surreali e sinistri gi\u00e0 dalla fine degli anni '70. Il primo 45 giri \"Twenty Tens (I'll be smoking all night long)\" fa intuire la rotta prossima del gruppo: un post punk frenetico, spezzato per\u00f2 da esercizi assordanti ma calmi.\nNel 1981, l'uscita del singolo \"A New form of Beauty I \"d\u00e0 inizio al progetto della band che aveva deciso di \"\"andare contro all'intricato concetto della bellezza che pu\u00f2 essere trovata nell'essere diversi\".\"\" La A-Side del 45 giri era \"Sandpaper Lullabye\" ed era, proprio come dice il titolo (in pratica, \"Ninna-nanna pungente\"), una canzonetta allegra con le voci stridule e sognanti dei due cantanti che, per\u00f2, non parlavano di cose altrettanto allegre. Sul retro, troviamo il terzo cantante Dave-Id che esegue \"Sleep/Fantasy Dream\". Con la fine di settembre il progetto si ampli\u00f2 con \"A New Form of Beauty II\". Il brano \"Come to Daddy\" \u00e8 un fracasso di dieci minuti (con un piccolo stacco, altrettanto dissonante) dove il testo accenna allo stupro e alla pedofilia. Sul lato B sono incise \"Sweethome Under White Clouds e 'Sad World.\"\nQualche mese dopo usc\u00ec \"A New Form of Beauty III\". Sul lato A, \"Beast (Seven Bastard Sick)\" inizia con dei versi da vera e propria bestia: ruggiti infernali e lamenti. Lo stile \u00e8 basato su distorsione e ritmi ossessionanti. Nel lato B si trova il movimento in tre canzoni \"The Slow Children\", costituito dalla \"scampanellante\" e strumentale \"Abbag\u00e0ll\", seguita da \"Brain Damage\" e \"No Birds to Fly\". Segu\u00ec \"A New Form of Beauty V\", performance dal vivo registrata e riedita in versione musicassetta con il titolo di \"A New Form of Beauty IV\".\nDopo il concerto alla Douglas Hyde Gallery di Dublino si pens\u00f2 ad altri due progetti per celebrare la \"Nuova forma di bellezza\", un libro -VI- e un film -VII-, che non furono per\u00f2 mai realizzati, anche se ci \u00e8 pervenuta la colonna sonora del lungometraggio, reperibile nelle ristampe odierne dei CD, con il titolo \"The Happy Dead\". Il progetto multimediale venne poi raccolto ed edito nel 1983 dalla Italian Records in un doppio LP, \"A New Form of Beauty Parts 1 \u2013 4\".\nL'anno seguente con \"If I Die, I Die\", curato e prodotto dall'ex-Wire Colin Newman il gruppo acquis\u00ec una sonorit\u00e0 nuova, pi\u00f9 pulita ma che conservava comunque l'originalit\u00e0 del suono: un commisto di nenie e litanie, che li avrebbe caratterizzati nel corso di tutta la loro carriera (pur affievolendosi progressivamente), e che venne poi chiamato \"Glam-Dark\".\nNello stesso anno pubblicarono \"Heresie\", un doppio LP, parte registrato in studio e parte live.\nA quel punto la band decise di dedicarsi alle esibizioni dal vivo senza produrre nuovo materiale fino al 1986, quando usc\u00ec \"The Moon Looked Down and Laughed\". Reduce dall'abbandono del secondo cantante e performer Guggi, nel 1894 per dedicarsi alla passione per l'arte, il sound si attenua e lascia spazio a sonorit\u00e0 decisamente pi\u00f9 pop. Di l\u00ec a poco anche Gavin Friday lasci\u00f2 la band per dedicarsi ad una carriera solista.\nDopo lo scioglimento.\nDopo lo scioglimento, tre membri del gruppo (D'Nellon, Strongman and Busaras) formarono un nuovo gruppo, the Prunes, autori di tre album (\"Lite Fantastik\" (1988), \"Nada\" (1989), \"Blossoms &amp; Blood\" (1990)), nel primo vi suon\u00f2 anche Dik Evans.\nNel 1998, Cleopatra Records pubblic\u00f2 il video \"Sons Find Devils\" e il relativo album contenente registrazioni dal vivo.\nFriday ebbe un discreto successo da solista sia in campo musicale che cinematografico, pubblicando 5 album, mentre Guggi rimase un influente artista nella citt\u00e0 di Dubline e Busaras continu\u00f2 come artista solista in Irlanda. Dopo vent'anni di silenzio auto imposto, Dik Evans venne intervistato sui suoi primi anni con il fratello The Edge negli U2 nell'edizione di dicembre 2005 della rivista \"Word Magazine\". \nDaniel Figgis divenne compositore e produttore di programma multimediali a Dun Laoghaire/Rathdown, Dublin. Una sua composizione, \"Post Production\", una suite per quattro musicisti composta da 23 parti, fu suonata al Winter Garden Theatre di New York City nel dicembre 2006.\nNel 2004 la casa discografica Mute Records ha rimasterizzato tutti i loro dischi e pubblicato il doppio CD \"Over The Rainbow\", contenente \"B-sides\" e pezzi rari.\nNel 2006, Busaras, Guggi e Friday contribuirono, usando il nomignolo Three Pruned Men, con una traccia alla raccolta di canti marinareschi \"\".\nIl 4 ottobre 2009, tre membri originali (Friday, Guggi e Dik Evans), interpretarono due brani classici del gruppo,\"Sweethome Under White Clouds\" e \"Caucasian Walk\", al Carnegie Hall nel programma \"An Evening with Gavin Friday and Friends\", per celebrare il cinquantesimo compleanno di Friday, J.G. Thirlwell apparve come corista."}
{"id": "121696", "revid": "767487", "url": "https://it.wikipedia.org/wiki?curid=121696", "title": "Live at Budokan (Dream Theater)", "text": "Live at Budokan \u00e8 il quarto album dal vivo e quarto DVD del gruppo musicale statunitense Dream Theater, pubblicato il 5 ottobre 2004 dalla Atlantic Records.\nDescrizione.\nContiene il concerto registrato il 26 aprile 2004 presso il Nippon Budokan di Tokyo, tappa del \"Train of Thought Tour\". Tra le tracce contenute in questo disco \u00e8 presente \"Instrumedley\", un medley strumentale eseguito per la prima volta il 10 agosto 2002 a Los Angeles durante il \"World Tourbulence\"; si tratta dell'unico brano del gruppo a presentare nei crediti tutti i tre tastieristi (Kevin Moore, Derek Sherinian e Jordan Rudess) ed \u00e8 costituito da otto strumentali: \"The Dance of Eternity\" (da \"\"), la sezione strumentale di \"Metropolis Pt. 1: The Miracle and the Sleeper\" (da \"Images and Words\"), \"Erotomania\" (da \"Awake\"), \"A Change of Seasons IV: The Darkest of Winters\" (da \"A Change of Seasons\"), \"When the Water Breaks\" (da \"Liquid Tension Experiment 2\", album dei Liquid Tension Experiment), \"Ytse Jam\" (da \"When Dream and Day Unite\"), \"Paradigm Shift\" e \"Universal Mind\" (entrambe provenienti dall'album omonimo dei Liquid Tension Experiment) e \"Hell's Kitchen\" (da \"Falling into Infinity\"). Poco dopo la conclusione di \"Universal Mind\", il gruppo esegue una breve citazione della \"Marcia dei gladiatori\".\nDurante la fase di missaggio del disco sono state rese necessarie alcune sovraincisioni per coprire degli errori. Nella versione multiangolo di \"Instrumedley\" il bassista John Myung commette un errore intorno al terzo minuto, mentre il batterista Mike Portnoy, durante il 55\u00ba minuto, lancia una bacchetta per aria senza prenderla in tempo, portando la bacchetta a rimbalzare sul rullante. Durante l'esecuzione di \"In the Name of God\" la frase \"with a scepter and a gun\" \u00e8 stata sovraincisa successivamente con la versione in studio.\nIl 18 ottobre 2011 la versione video di \"Live at Budokan\" \u00e8 stata ripubblicata nel formato Blu-ray Disc dalla Eagle Rock Entertainment."}
{"id": "121700", "revid": "486946", "url": "https://it.wikipedia.org/wiki?curid=121700", "title": "Contea del Fermanagh", "text": ""}
{"id": "121703", "revid": "339392", "url": "https://it.wikipedia.org/wiki?curid=121703", "title": "Contea del Monaghan", "text": ""}
{"id": "121706", "revid": "2519", "url": "https://it.wikipedia.org/wiki?curid=121706", "title": "Contea di Derry", "text": ""}
{"id": "121709", "revid": "1305772", "url": "https://it.wikipedia.org/wiki?curid=121709", "title": "Train of Thought (Dream Theater)", "text": "Train of Thought \u00e8 il settimo album in studio del gruppo musicale statunitense Dream Theater, pubblicato l'11 novembre 2003 dalla Elektra Records.\nAntefatti.\nNel 2002, durante lo svolgimento del tour di supporto a \"Six Degrees of Inner Turbulence\", il gruppo ha iniziato a comporre le prime demo dei brani che avrebbero visto la luce in \"Train of Thought\". Rispetto all'album pubblicato nel 2002, i Dream Theater hanno voluto rendere pi\u00f9 cupe ed heavy metal le sonorit\u00e0; riguardo a ci\u00f2, il batterista Mike Portnoy ha spiegato con le seguenti parole: \nConcezione.\nRispetto a \"Six Degrees of Inner Turbulence\", ma anche alle precedenti pubblicazioni del gruppo, pi\u00f9 progressive e melodiche, \"Train of Thought\" \u00e8 caratterizzato da sonorit\u00e0 pi\u00f9 cupe, distorte e heavy metal. Anche per questo album, i Dream Theater hanno scelto di ricollegarsi con l'album precedente: infatti la melodia finale con cui si concludeva la suite \"Six Degrees of Inner Turbulence\" (tratta dall'album omonimo) \u00e8 la stessa che caratterizza l'introduzione di \"As I Am\". La traccia conclusiva \"In the Name of God\" invece termina con la stessa nota con cui comincia \"The Root of All Evil\", traccia d'apertura dell'album successivo. Il tastierista Jordan Rudess ha eseguito l'ultima nota dell'album con il naso.\nI brani.\n\"Train of Thought\" si apre con \"As I Am\", pubblicato promozionalmente come anticipazione all'album e reso disponibile per il download gratuito il 1\u00ba novembre 2003 sul sito del gruppo. Il testo, composto dal chitarrista John Petrucci verso i denigratori del gruppo, trae ispirazione da una conversazione avuta dal chitarrista con un rappresentante dell'industria discografica, che disse a Petrucci che il gruppo avrebbe dovuto modellare il proprio sound sulla moda del momento. Come ha spiegato Petrucci, \u00ab\u00e8 una canzone sul tenere fede a quello in cui si crede e sul non scendere a compromessi\u00bb.\nIl brano \"This Dying Soul\" \u00e8 il secondo brano della saga relativa alle dipendenze del batterista Mike Portnoy, nonch\u00e9 la continuazione di \"The Glass Prison\", dal quale sono state riprese alcune frasi e un riff. Anche il testo di \"Honor Thy Father\" \u00e8 stato scritto da Portnoy e riguarda i rapporti avuti con il patrigno: infatti, lo stesso batterista, in una chat del 2004, spieg\u00f2 che \u00abnon sono molto bravo a scrivere canzoni d'amore, cos\u00ec ho deciso di scrivere una canzone di odio\u00bb. La parte centrale della canzone contiene estratti dal film \"Magnolia\".\nIl brano conclusivo \u00e8 \"In the Name of God\", scritto dal chitarrista John Petrucci e definito da Portnoy come il \u00abpezzo pi\u00f9 epico dell'album, della durata di pi\u00f9 di 14 minuti e contenente di tutto, dall'heavy progressive alla musica latina alle influenze di musica classica. \u00c8 tutto quello che sono i Dream Theater in una traccia\u00bb. Durante il primo intermezzo strumentale (5:51-6:07) Portnoy esegue un particolare pattern sul ride, che se tradotto in codice Morse genera la frase \u00abeat my ass and balls\u00bb, tormentone tanto caro alla band; questo easter egg \u00e8 stato anticipato dallo stesso Portnoy nel suo DVD \"Drums of Thought\". Al termine del brano \u00e8 invece ascoltabile in sottofondo l'inno \"Battle Hymn of the Republic\", una canzone della guerra di secessione americana."}
{"id": "121713", "revid": "599013", "url": "https://it.wikipedia.org/wiki?curid=121713", "title": "Rebus", "text": "Il rebus \u00e8 un gioco enigmistico classico consistente in una vignetta che il solutore deve interpretare per ricavarne una \"frase risolutiva\". \nL'etimologia del nome \"rebus\" \u00e8 incerta, ma si fa comunemente risalire all'ablativo latino di \"res\" (= cosa), a suggerire che la frase \u00e8 espressa \"con le cose\", ossia con gli oggetti presenti nella vignetta. La parola \"rebus\" \u00e8 anche metafora di una situazione intricata e di difficile interpretazione. In questo senso Antonio Tabucchi ha intitolato \"Rebus\" un suo racconto, e Ian Rankin ha chiamato \"Rebus\" il protagonista dei suoi romanzi polizieschi.\nStruttura del rebus.\nAlla vignetta di un rebus sono generalmente, ma non sempre, apposti segni grafici con una duplice funzione:\nTipicamente \u00e8 questa la \"normale\" conformazione di un rebus, che va interpretato alternando lettere e parole in modo da costruire una frase (es.: \"C\", \"O maschere\"; \"S\", \"I denti\"; \"api S\", \"A\" = \"Comasche residenti a Pisa\"). Il solutore ricava tale frase anche grazie a un \"diagramma\" numerico indicante la lunghezza delle parole e le loro relazioni. Il diagramma pu\u00f2 essere costituito dalla sola seconda lettura (frase risolutiva) o anche dalla prima. Nell'esempio citato, un diagramma semplice sarebbe 8 9 1 4; uno dotato di prima lettura 1, 1 8; 1, 1 5; 3 1, 1 = 8 9 1 4, ma solitamente i diagrammi comprendenti anche la prima lettura sono usati solo nel caso di rebus particolarmente difficili. La vignetta va disegnata in modo tale che i \"grafemi\", ossia le lettere esposte, risultino leggibili da sinistra a destra nel loro ordine; i grafemi apposti non sono mai pi\u00f9 di tre consecutivi, anzi il loro numero complessivo, quanto pi\u00f9 \u00e8 basso, tanto pi\u00f9 incrementa l'eleganza del gioco. L'insieme di un oggetto e dei suoi grafemi si denomina \"chiave\".\nEsistono per\u00f2 molti casi di \"rebus muto\", in cui non sono previste lettere, bens\u00ec asterischi: essi svolgono solo la prima delle funzioni indicate, non dovendosi aggiungere agli oggetti nessun grafema (es.: \"Avi degenti\" = \"Avide genti\"). Alcuni rebus muti poi non presentano nemmeno gli asterischi: in questo caso la soluzione \u00e8 data da una descrizione complessiva della scena. Quando una lettera ha vicino a s\u00e9 un'altra lettera pi\u00f9 piccola, bisogna frapporre tra loro la vocale A, mentre se ci sono due lettere sopra un soggetto ma leggermente distanziate tra loro, bisogna inserire la vocale E.\nStoria.\nI rebus ebbero un successo in Francia attorno al XVII secolo. In Italia gi\u00e0 nel 1548, papa Paolo III decise di patrocinare la pubblicazione di un libro per \"imparare a scrivere\" attraverso i rebus che all'epoca vennero definiti \"cifre figurate\". \nRebus statici e rebus dinamici.\nSi definisce rebus \"statico\" (o \"di denominazione\") quello la cui soluzione si ricava dalla semplice denominazione degli oggetti, come nel primo esempio citato. \u00c8 invece \"dinamico\" (o \"di relazione\") quello che richiede di descrivere una relazione fra le varie chiavi, per lo pi\u00f9 attraverso aggettivi o verbi, dicendo quindi \"com'\u00e8\" o \"cosa fa\" un oggetto rispetto all'altro. Esistono poi rebus \"misti\" comprendenti sia chiavi di denominazione sia chiavi di relazione. Non sono per\u00f2 molto apprezzati: nel rebus, infatti, \u00e8 sempre preferita l\"'omogeneit\u00e0\" delle varie parti.\nRebus fotografici.\nNel rebus fotografico la vignetta \u00e8 sostituita da una composizione di immagini fotografiche.\nCon l'avvento della fotografia digitale e dei programmi di ritocco fotografico ha preso campo anche questo tipo di rebus utilizzato in particolare da PiRo PiRi che per primo, col rebus pubblicato su Il Secolo XIX del 18 luglio 2005, ha inserito nel contesto fotografico i volti di personaggi famosi che con il loro nome o cognome concorrono a comporre, insieme agli altri elementi, la soluzione del rebus.\nValidit\u00e0 ed eleganza del rebus.\nSul piano della correttezza enigmistica di un rebus hanno importanza le relazioni etimologiche fra le parole. Devono infatti generalmente mancare le \"equipollenze\", cio\u00e8 affinit\u00e0 etimologiche (se non identit\u00e0: in questo caso si tratterebbe di una pittografia) fra i termini che costituiscono le chiavi e quelli della soluzione.\nTriangolo brighiano.\nGiancarlo Brighenti, in arte \"Briga\", unanimemente considerato il padre del rebus moderno, oltre a sviluppare le sue innumerevoli varianti, propose tre criteri per valutare la bellezza di questo gioco enigmistico. Essi costituiscono il cosiddetto \"triangolo brighiano\". Si tratta di:\nVarianti.\nOltre al rebus classico l'enigmistica conosce:\nSovrapponibili alle varianti del rebus classico e stereoscopico sono poi altre distinzioni:\n\"Rebus descritto\" e \"verbis\".\nUna recente variante del rebus \u00e8 il \"verbis\", la cui definizione ha impegnato gli enigmisti, data la preesistenza di un gioco analogo, il \"rebus descritto\". In entrambi c'\u00e8 un testo al posto del disegno, in entrambi sono presenti sia parole che gruppi di lettere; la differenza maggiore sta nel fatto che:\nIl termine \"verbis\" \u00e8 stato coniato dall'ideatore del tipo di gioco, l'enigmista \"Bardo\", sul modello della parola \"rebus\" e significa letteralmente \"con le parole\".\nIl verbis, forse unico caso (finora), ha avuto lo sviluppo decisivo nel forum del sito web legato alla Settimana Enigmistica e alcuni dei verbis attualmente pubblicati dalla storica rivista e dal suo spin-off Il Mese Enigmistico sono frutto dell'ingegno dei partecipanti al forum stesso.\nCuriosit\u00e0.\nIl rebus era alla base del gioco televisivo \"Bis\", condotto per anni da Mike Bongiorno su Canale 5.\nLeonardo da Vinci ide\u00f2 e disegn\u00f2 molti rebus."}
{"id": "121717", "revid": "1318658", "url": "https://it.wikipedia.org/wiki?curid=121717", "title": "Parco regionale Campo dei Fiori", "text": "Il parco regionale Campo dei Fiori \u00e8 un'area naturale protetta sita nella provincia di Varese, in Lombardia. Istituito nel 1984 con la legge regionale n.17 del 19 marzo 1984, si estende essenzialmente sui territori occupati dal Massiccio del Campo dei Fiori e dal Massiccio del monte Martica. Il Parco \u00e8 delimitato a Nord e a Nord-Ovest dalla Valcuvia, ad Est dalla Valganna e a Sud dalla citt\u00e0 di Varese e dalla strada statale che conduce a Laveno-Mombello. I due massicci sono separati dalla Val di Rasa che unisce la Valcuvia alla Valle dell'Olona.\nLa gestione.\nIl Parco \u00e8 gestito dall'Ente Parco Regionale Campo dei Fiori che ha la propria sede a Brinzio.\nOrografia e Geologia.\nIl Massiccio del Campo dei fiori fa parte della catena delle Prealpi Varesine. I rilievi che lo costituiscono sono formati in gran parte da rocce calcaree che hanno permesso lo sviluppo di fenomeni carsici: in tutto il parco si contano 130 grotte, con un'estensione totale delle relative gallerie di 30\u00a0km, tanto che una sezione del parco \u00e8 stata dichiarata sito di interesse comunitario con la denominazione Grotte del Campo dei Fiori. Presenta due facce differenti: il lato settentrionale \u00e8 costituito da aspri pendii e pareti verticali mentre il lato meridionale da pendii pi\u00f9 morbidi ricoperti da foreste di latifoglie.\nAree Naturali.\nAll'interno del Parco sono presenti sei Riserve naturali a protezione degli ambienti pi\u00f9 caratteristici:\nFlora.\nI pendii sono dominati da boschi di latifoglie: fino a 600 m prevalgono i castagni, con frassino, tigli e acero montano nei valloni pi\u00f9 umidi. Sulla parte sommitale del Massiccio del Campo dei Fiori vengono sostituiti dal faggio, mentre i versanti aridi del Monte Martica sono dominati da betulle e dal pino silvestre. Nella parte nord-occidentale si trovano ancora numerose selve castanili, testimonianze della popolazione contadina che un tempo occup\u00f2 il massiccio. Gli spazi aperti sono dominati dall'ambiente rupicolo e dai prati aridi su substrato calcareo, impreziositi da primule orecchia d'orso e da decine di specie di Orchidee selvatiche, come vesparia, moscaria e \"Gentiana pneumonanthe\".\nRegione Lombardia ha censito al suo interno 15 \"monumenti verdi\", in base a criteri di monumentalit\u00e0 dimensionale, architettonica e paesaggistica: \nFauna.\nI boschi della Riserva ospitano due tra i pi\u00f9 maestosi ungulati, il cervo ed il capriolo, oltre a decine di altre specie come il cinghiale, in rapida via di espansione, la volpe rossa, la lepre, la faina, il tasso, lo scoiattolo rosso, il ghiro, la puzzola. Diversi sono anche i rapaci presenti: alcuni stanziali come il nibbio bruno, il falco pecchiaiolo, la poiana, lo sparviero, l'astore ed il falco pellegrino, altri in migrazione, biancone e falco di palude. Di notevole importanza \u00e8 la presenza di un gran numero di variet\u00e0 di chirotteri, tanto che la Cee ha finanziato un programma di conservazione. Tra gli invertebrati \u00e8 presente il \"Duvalius ghidinii\", un coleottero endemico della parte sommitale del massiccio. Sono presenti inoltre salamandre, rane, topi. Sono presenti diversi serpenti poco pericolosi cui alcune bisce d'acqua, e la vipera comune. Nei ruscelli si possono trovare trote e vari invertebrati che dimostrano la purezza dell'acqua.\nStoria.\nStoricamente, il Campo dei Fiori \u00e8 \"la montagna dei varesini \": per via della vicinanza al centro di Varese e dell'estrema rapidit\u00e0 con cui se ne possono raggiungere i crinali, \u00e8 una delle localit\u00e0 di turismo pi\u00f9 popolari del territorio. Da fine 1800 fino agli anni 1950 si saliva alla montagna con una rete di tramvia e funicolare; per i turisti pi\u00f9 facoltosi era a disposizione il Grand Hotel Campo dei Fiori, monumentale struttura in stile liberty opera dell'architetto Giuseppe Sommaruga. Con la diffusione dell'automobile, l'attenzione turistica si \u00e8 spostata sulle montagne alpine, facendo perdere fascino ed importanza al Campo dei Fiori (che sub\u00ec anche la chiusura di buona parte delle strutture ricettive). Per rilanciarne l'immagine, valorizzandone le notevoli ricchezze naturalistiche, storiche ed architettoniche, l'amministrazione regionale lombarda, d'accordo con le autonomie locali, decise verso la fine degli anni 1970 di proteggere tutta l'area includendola in un Parco Naturale Regionale. Il progetto si concretizz\u00f2 nel 1984.\nIl Parco ha da allora notevolmente esteso il suo territorio ed ampliato le sue finalit\u00e0, rivelandosi uno strumento formidabile per la promozione turistica e la salvaguardia del suo territorio. La sede del Consorzio di gestione, all'inizio posta a Luvinate, fu poi trasferita a Brinzio, l'unico comune a quel tempo totalmente incluso nel territorio del Parco.\nNel Parco Campo dei fiori si svolgono numerose manifestazioni sportive, la pi\u00f9 nota le Tre Valli Varesine, ma anche gare podistiche di richiamo internazionale. Varese \u00e8 terra di ciclismo, naturale che chi pratica mountain bike abbia trovato terreno fertile tra gli innumerevoli sentieri che si snodano dal lago di Varese alla cima del Campo dei fiori Oltre mille metri di dislivello, da nord a sud, da est a ovest del complesso montuoso. All'interno del parco ci sono 20 sentieri mappati, ma molti di pi\u00f9 sono quelli secondari, di collegamento o quelli usati all'inizio del secolo per trasportare a valle la legna ed oggi ripristinati.\nAlcuni dei sentieri pi\u00f9 significativi sono:\nSENTIERO 10A 10B 10C un periplo del Campo dei fiori, circa 35km percorribile sia a piedi che in mtb\nSENTIERO 1 dal Sacro Monte al Forte di Orino. la parte pi\u00f9 suggestiva \u00e8 dal belvedere (sotto l'osservatorio) al forte di Orino. Circa 8km di straordinario panorama sulla pianura padana, sulle Alpi ( Monte Rosa, Cervino, Monviso), sul lago Maggiore , sulle alpi Svizzere. Arrivati al forte di Orino si apre la vista sul versante Nord verso la Svizzera e la Valtellina\nSENTIERO 13 la direttissima da Gavirate (260 mt) al Forte di Orino (1260mt)\nSENTIERO 17 da Cocquio Trevisago al Forte di Orino: il pi\u00f9 amato da chi pratica mountain bike\nSENTIERO 4 e 5 posti nel versante nord che collegano il Forte di Orino al Brinzio e alla Rasa di Varese\nAnche il Monte Martica fa parte del complesso del C.d.F. \u00e8 percorribile sino alla cima grazie ad una strada militare ed \u00e8 collegato al monte Chiusarella. Numerosi sentieri sia mappati che di collegamento attraversano il Monte Martica collegando Varese, Brinzio sino alla Valganna. All'inizio del 2019 \u00e8 scoppiato un incendio che \u00e8 partito dalla Rasa di Varese ed ha percorso il versante sud per raggiungere la Valganna nel versante nord. \nIl 25 ottobre 2017 un rogo \u00e8 divampato nei boschi all'interno del parco e, nonostante il coinvolgimento di centinaia di volontari, protezione civile, GEV (guardie ecologiche volontarie) e forze dell'ordine per lo spegnimento dell'incendio, sono stati necessari diversi giorni per contenere l'emergenza.\nLe Guardie Ecologiche Volontarie del Parco Campo dei Fiori svolgono quotidianamente manutenzione, vigilanza, informazione, controllo della flora e della fauna organizzano gite a piedi ed in mountain bike.\nPatrimonio storico.\nNel territorio coperto dal Parco si trovano importanti complessi storico-architettonici, tra cui spiccano il Sacro Monte di Varese (importante santuario dedicato alla Madonna nera, dichiarato Patrimonio dell'Umanit\u00e0 UNESCO) ed un notevole insieme di edifici in stile liberty di grande pregio, tra i quali svetta per maestosit\u00e0 il Grand Hotel Campo dei Fiori (con annesso Ristorante Belvedere). Da menzionare \u00e8 altres\u00ec la vetta delle \"Tre Croci\", una delle pi\u00f9 alte del massiccio, che trae il suo nome dall'altare ivi posto nel 1600, e da allora pi\u00f9 volte rinnovato, a memoria del sacrificio di Ges\u00f9 Cristo sul Golgota.\nLa Cittadella.\nSulla Punta Paradiso (1226 m), \u00e8 stata costruita nel 1956 la \"Cittadella di Scienze della Natura Salvatore Furia\" che comprende l'Osservatorio Astronomico \"G.V. Schiaparelli\", il Centro Geofisico Prealpino, con le stazioni meteorologiche e l'Osservatorio Sismologico, il Parco \"L. e M. Zambeletti\" e il Giardino Botanico \"R.Tomaselli\". La Cittadella nasce come centro di divulgazione scientifica, gestito da volontari e dalle Guardie Ecologiche Vlontarie"}
{"id": "121720", "revid": "120527383", "url": "https://it.wikipedia.org/wiki?curid=121720", "title": "Spermatophyta", "text": "Le spermatofite (dal greco: \"sp\u00e8rmatos\" = seme; \"phyt\u00f2n\" = pianta) costituiscono una superdivisione a cui appartengono le piante vascolari caratterizzate dalla presenza di organi fiorali solo nel caso delle angiosperme, grazie ai quali si riproducono tramite la formazione di semi. Le gimnosperme utilizzano gli strobili per lo stesso obiettivo. Per questa loro peculiarit\u00e0, le spermatofite sono anche conosciute col nome di fanerogame (\"phaner\u00f2s\" = evidente; \"g\u00e0mos\" = nozze) e si differenziano dalle Crittogame, piante vascolari e non, la cui propagazione \u00e8 affidata esclusivamente alle spore.\nLe Fanerogame possono essere sia terrestri sia acquatiche e tra le fanerogame marine si annovera Posidonia oceanica, il cui habitat \u00e8 considerato d'importanza prioritaria per la sua funzione di habitat che accoglie molte specie vegetali ed animali, e che costituisce un endemismo del Mar Mediterraneo.\nQuesto gruppo include quindi le piante pi\u00f9 evolute, rappresentate dalle varie divisioni di Gimnosperme e dalle Magnoliofite (o Angiosperme). Alcuni botanici ritengono che la divisione delle Clamidosperme (o Gnetofite), comprendente gli ordini Gnetales, Welwitschiales ed Ephedrales, presenti caratteri intermedi tra le Gimnosperme e le Angiosperme.\nRiproduzione.\nNelle Spermatofite si realizza una notevole diminuzione della generazione gametofitica. Questo \u00e8 dovuto al fatto che nel corso dell'et\u00e0 evolutiva i gameti si sono differenziati sessualmente, consentendo che questi ultimi non si incontrino nell'ambiente esterno, ma per oogamia, il gamete femminile viene mantenuto e protetto dalla pianta madre, mentre i gameti maschili, pi\u00f9 piccoli e mobili, vengono liberati nell'ambiente.\nL'ovulo, struttura tipica delle spermatofite, \u00e8 il gametofito femminile e viene trattenuto nel macrosporangio. L'ovulo, una struttura costituita in buona parte dalla pianta madre, \u00e8 costituito da cellule dello sporofito, formate da cellule diploidi, in cui coesiste anche il gametofito, costituito da cellule aploidi.\nIl gametofito maschile, ancora immaturo, viene subito rilasciato nell'ambiente e prende il nome di polline. Quest'ultimo, in alcune Spermatofite, \u00e8 dotato di flagelli e viene portato verso l'oosfera, nell'ovulo, dal tubo pollinico fino ad arrivare agli archegoni.\nL'ovulo dopo la fecondazione diventa seme."}
{"id": "121722", "revid": "1305772", "url": "https://it.wikipedia.org/wiki?curid=121722", "title": "Six Degrees of Inner Turbulence", "text": "Six Degrees of Inner Turbulence \u00e8 il sesto album in studio del gruppo musicale statunitense Dream Theater, pubblicato il 29 gennaio 2002 dalla Elektra Records.\nDescrizione.\nSi tratta del primo doppio album del gruppo. Il primo disco contiene cinque brani, mentre il secondo \u00e8 interamente occupato dal brano omonimo, una lunga suite di 42 minuti suddivisa in otto movimenti (ognuno dei quali corrisponde a una traccia del CD). Il titolo dell'album \u00e8 un riferimento alla teoria dei sei gradi di separazione.\nIl disco si apre con lo stesso fruscio che chiudeva \"\", mentre la coda orchestrale che conclude l'ultimo brano aprir\u00e0 il successivo \"Train of Thought\". Questa soluzione verr\u00e0 impiegata dal gruppo anche per \"Octavarium\".\nI brani.\n\"The Glass Prison\" riprende il tema dell'alcolismo, gi\u00e0 trattato in \"The Mirror\" (brano presente in \"Awake\" del 1994). Con questo brano, il batterista Mike Portnoy inaugura quella che in futuro verr\u00e0 conosciuta come la \"suite dei dodici passi\", ovvero una serie di brani con cui il batterista racconta la sua esperienza con l'alcolismo. Tale suite si dipaner\u00e0 per un totale di cinque brani, ognuno dei quali rappresenta alcuni dei \"dodici passi\" in cui \u00e8 suddiviso il metodo di recupero degli alcolisti anonimi.\nLa successiva \"Blind Faith\" tratta della religione e del modo in cui l'uomo dovrebbe ricorrere a essa anche durante i momenti di sconforto, anzich\u00e9 fuggirne.\n\"The Great Debate\" tratta della possibilit\u00e0 dell'uso delle cellule staminali per la cura delle malattie e la rigenerazione degli organi. Il brano non prende una posizione a favore o contraria alla questione, ma tenta di presentare il problema in modo neutrale e mettere a confronto le due tesi. Per questo, all'inizio del brano, vengono fatti ascoltare vari campionamenti tratti da dichiarazioni ufficiali, separatamente sui due canali stereo, a seconda della tesi sostenuta. Il titolo originario del brano avrebbe dovuto essere \"Conflicts at Ground Zero\", ma a causa degli attentati dell'11 settembre 2001 (avvenuti quattro mesi prima dell'uscita del disco) John Petrucci e Mike Portnoy decisero di cambiare il titolo non appena si accorsero che il termine \"ground zero\" identificava a livello mondiale il luogo dove sorgeva il World Trade Center.\nLa quinta canzone, \"Disappear\", \u00e8 una ballata che tratta del momento in cui un uomo si separa per sempre dalla sua donna, strappata alla vita da una malattia.\nL'ultima traccia, la title track, tratta il tema della follia, presentandone sei diverse incarnazioni attraverso la descrizione di altrettanti personaggi.\nTracce.\nMusiche di John Myung, John Petrucci, Mike Portnoy e Jordan Rudess."}
{"id": "121724", "revid": "729019", "url": "https://it.wikipedia.org/wiki?curid=121724", "title": "Scarlattina", "text": "La scarlattina \u00e8 una malattia infettiva acuta contagiosa, caratteristica dell'et\u00e0 pediatrica, che si manifesta con febbre e angina faringea ed \u00e8 caratterizzata da insorgenza di esantema puntiforme (la capocchia di spillo).\nSi trasmette per via aerea ed \u00e8 trattata efficacemente tramite la somministrazione di antibiotici. La maggior parte delle manifestazioni cliniche \u00e8 dovuta alle tossine eritrogeniche prodotte dal batterio \"Streptococcus pyogenes\" (streptococco di gruppo A) quando viene infettato da un batteriofago. Infatti, a differenza delle altre malattie esantematiche tipiche dell'infanzia, come rosolia e varicella, la scarlattina \u00e8 l'unica provocata da batteri anzich\u00e9 da virus.\nPrima dell'avvento degli antibiotici, la scarlattina rappresentava una delle principali cause di morte. Inoltre, talvolta, era responsabile per l'insorgenza di complicanze tardive come la glomerulonefrite e l'endocardite, quest'ultima poi spesso causa di problemi alle valvole cardiache, talvolta con esito infausto. I ceppi di streptococco di gruppo A che producono la tossina eritrogenica non sono intrinsecamente pi\u00f9 pericolosi dei ceppi che ne sono privi, essi infatti rendono pi\u00f9 rapida la diagnosi per via della caratteristica eruzione cutanea.\nEziopatogenesi.\nLa scarlattina \u00e8 causata da un'esotossina pirogena, prodotta da alcuni ceppi di \"Streptococcus pyogenes\" (streptococchi beta emolitici di gruppo A). Questo patogeno pu\u00f2 portare allo sviluppo della malattia reumatica.\nTrasmissione.\nLa trasmissione, sebbene pi\u00f9 complicata rispetto alle infezioni virali, avviene attraverso le vie aeree per contatto con il muco o la saliva di un paziente infetto (emesse ad esempio con un colpo di tosse o semplicemente parlando). Il batterio penetra cos\u00ec attraverso le mucose delle vie aeree superiori e determina l'infezione. Il picco di incidenza si verifica nel tardo autunno-inverno ed in primavera.\nPeriodo di incubazione.\nI malati sono contagiosi 1-5 giorni prima dello sviluppo dei sintomi e per tutta la durata della malattia se non viene instaurata una adeguata terapia. In caso di trattamento antibiotico adeguato (Penicilline) il bambino non \u00e8 pi\u00f9 contagioso dopo 48 ore dall'inizio della terapia.\nSintomi e segni.\nIn genere dopo 2-5 giorni dal contagio compaiono i primi sintomi.\nPeriodo prodromico o pre esantematico.\nLa sintomatologia inizia in modo brusco con \nPeriodo esantematico.\nEntro 12-48 ore compare il tipico esantema rosso scarlatto che inizia all'inguine, alle ascelle e al collo, per poi generalizzarsi, nell'arco di 24 ore, a tutto il corpo. Anche il viso appare di colore rosso scarlatto tranne nella zona del naso, della bocca e del mento che, con il loro pallore, contrastano con l'arrossamento restante del volto. Questa distribuzione dell'esantema conferisce al volto un caratteristico aspetto noto come \"maschera scarlattinosa\" (o Maschera di Filatov). A livello della lingua si manifesta enantema con arrossamento delle papille ed una patina biancastra.\nLe manifestazioni cutanee hanno l'aspetto di microelementi a capocchia di spillo di colore rosso scarlatto fittissimi non confluenti fra loro, che si scolorano alla pressione (segno della mano gialla) e residuano al tatto una particolare sensazione di ruvidit\u00e0 (a carta vetrata)\nL'esantema si attenua in 3-4 giorni lasciando il posto ad una desquamazione con lamelle fini che inizia al volto e prosegue fino al tronco, alle mani e ai piedi.\nDiagnosi.\nLa diagnosi si basa sulla clinica e sulla comparsa del caratteristico esantema confortata dall'esame colturale del tampone faringeo. Esistono anche test rapidi (sempre su tampone faringeo). Il titolo antistreptolisinico nel siero aumenta progressivamente nel corso di 2-3 settimane.\nLa conferma diagnostica di scarlattina \u00e8 data dalla reazione di Dick, che consiste nell'inoculazione di una piccola quantit\u00e0 di tossina streptococcica nel derma di un soggetto in cui sia evidente un esantema di sospetta origine scarlattiniforme.\nLa comparsa di una reazione locale (zona arrossata del diametro di circa 2-3 cm nel punto di inoculazione della tossina) \u00e8 indice di recettivit\u00e0 alla scarlattina.\nPrognosi e complicanze.\nLa prognosi \u00e8 2-3 settimane e le complicanze sono scarse se la scarlattina viene curata in modo corretto con gli antibiotici specifici. In caso contrario pu\u00f2 causare la febbre reumatica o reumatismo articolare acuto e la glomerulonefrite acuta.\nTerapia.\nLa terapia va attuata con antibiotici attivi sull'infezione streptococcica (penicillina benzatina, amoxicillina, cefalosporina). Inoltre si somministrano antifebbrili e si cerca di idratare adeguatamente il paziente. La penicillina va presa normalmente per via orale sull'arco di 10 giorni. In caso di controindicazioni, allergie alla penicillina o un fallimento della terapia iniziale si consiglia l'assunzione di una cefalosporina per 5 giorni.\nIl principale scopo della terapie \u00e8 di evitare l'insorgere delle complicanze sopraccitate.\nProfilassi.\nL'unico sistema per evitare la scarlattina \u00e8 quello di tenere lontano il bambino dalle persone gi\u00e0 contagiate. La legge italiana prevede la riammissione a scuola dopo 2 giorni dall'inizio della terapia antibiotica. La malattia non d\u00e0 immunit\u00e0 permanente. Essendo presenti diversi ceppi di questo streptococco, questa malattia si pu\u00f2 contrarre pi\u00f9 volte ma l'esantema spesso si verifica solo la prima volta. Attualmente, la spesso precoce somministrazione della terapia antibiotica limita la permanenza dello streptococco nell'organismo con conseguente minor risposta immunitaria alla malattia. Attualmente non esiste ancora un vaccino per prevenire il contagio da scarlattina sebbene molti sforzi siano stati fatti dall'attuale farmacologia."}
{"id": "121725", "revid": "124125163", "url": "https://it.wikipedia.org/wiki?curid=121725", "title": "Welwitschia mirabilis", "text": "Welwitschia mirabilis \u00e8 una pianta diffusa nell'Africa sud-occidentale, nelle zone desertiche del Kalahari e del Namib, tra l'Angola e la Namibia. \u00c8 l'unica specie dell'ordine Welwitschiales e della famiglia delle Welwitschiaceae.\nIl nome \"Welwitschia\" deriva da Friedrich Welwitsch, il botanico austriaco che per primo ne document\u00f2 l'esistenza presso la comunit\u00e0 scientifica europea. L'aggettivo \"mirabilis\" si riferisce alla forma insolita della pianta. In lingua afrikaans viene chiamata tweeblaarkanniedood, che significa \"due foglie non possono morire\".\nEtimologia.\nIl medico e botanico austriaco Friedrich Welwitsch scopr\u00ec questa pianta nel 1859 nei pressi di Cabo Negro in Angola e la descrisse in una lettera del 16 agosto 1860, indirizzata a William Jackson Hooker, il direttore dei Royal Botanic Gardens di Kew, a Londra. Nel 1862 Welwitsch invi\u00f2 un esemplare della pianta a Hooker a Kew, il quale ne pubblic\u00f2 una descrizione scientifica nel 1863 e assegn\u00f2 il nome in onore dello scopritore, sostituendo il precedente nome di \"Tumboa\" proposto da Welwitsch con l'invio della pianta. Hooker comment\u00f2 che la Welwitschia \"era la pi\u00f9 straordinaria pianta mai introdotta nel suo Paese, e una delle pi\u00f9 brutte\" (\"It is out of the question the most wonderful plant ever brought to this country, and one of the ugliest\").\nIn Angola la pianta \u00e8 chiamata \"N'Tumbo\", (da cui il \"Tumboa\" proposto da Welwitsch), che significa \"ceppo\". I Nama la chiamano \"Kharos\" o \"Khurub\", i Damara \"Nyanka\"; per gli Herero \u00e8 \"Onyanga\", cio\u00e8 la \"cipolla del deserto\", perch\u00e9 il suo midollo veniva mangiato sia crudo che cotto nella cenere.\nDescrizione.\nLa \"Welwitschia\" \u00e8 una pianta appartenente alle Gimnosperme (gruppo di piante a cui appartengono anche i pini e gli abeti) ma dalle caratteristiche estremamente peculiari, tanto che Charles Darwin la defin\u00ec \"l'ornitorinco del regno vegetale\". Presenta una radice a fittone molto profonda che si espande in orizzontale e due foglie dall'aspetto unico, lunghe fino a cinque metri e adagiate sul terreno, con un meristema basale che compensa l'erosione della parte distale (in altre parole: le foglie sono nastri che crescono continuamente dalla base, mentre l'estremit\u00e0 finale progressivamente si inaridisce e muore).\nL'aspetto generale della pianta \u00e8 quindi quello di una grande matassa di nastri verdi, larghi fino a quasi mezzo metro e lunghi cinque, attorcigliati e deposti sul suolo, con le parti finali che progressivamente muoiono, si sfilacciano, e diventano di colore marrone. Il tronco, piuttosto grande (in diametro) \u00e8 cortissimo, e coperto dalle foglie.\nPer questi aspetti, e soprattutto per la presenza di un vero tronco e di tessuti legnosi, la pianta non \u00e8 da considerarsi una grande erba, ma si tratta invece di un vero albero, che risulterebbe addirittura correlabile alle conifere; tale relazione sarebbe basata sul fatto che sia la pianta maschio che la pianta femmina (la specie \u00e8 dioica), producono un'infiorescenza simile ad una pigna.\nL'impollinazione sembra sia effettuata attraverso gli insetti (impollinazione entomofila) attirati dal nettare prodotto sia dai fiori maschili che femminili.\nUn'altra caratteristica insolita della \"W. mirabilis\" \u00e8 l'eccezionale longevit\u00e0; la datazione con carbonio 14 ha dimostrato che alcuni esemplari hanno oltre 2000 anni. La pianta viene anche considerata un fossile vivente.\nLa sopravvivenza nel clima arido del Namib non \u00e8 affidata principalmente (come si credeva un tempo) alle radici particolarmente lunghe, ma all'assorbimento dell'umidit\u00e0 portata dalle nebbie costiere. Infatti mentre le piogge nel clima desertico del luogo sono estremamente rare e totalmente inaffidabili, le nebbie prodotte dalla condensazione atmosferica, dovuta alla notevolissima escursione termica tra il giorno e la notte sulle correnti di aria provenienti dal mare (e che si spingono molti chilometri all'interno), sono invece ricorrenti e frequenti.\nCon l'abbassamento della temperatura al di sotto del punto di rugiada la nebbia si trasforma in goccioline di umidit\u00e0 che si depositano dappertutto. Per la natura porosa delle foglie queste si impregnano di umidit\u00e0 ed assorbono la maggior parte dell'acqua necessaria alla pianta; anche il suolo sabbioso si inumidisce in superficie per lo stesso motivo, ma l'umidit\u00e0 rievapora durante il giorno; quando la nebbia si ripete e perdura, l'umidit\u00e0 penetra lentamente nel terreno allontanandosi dallo strato superficiale evaporante, e pu\u00f2 raggiungere anche le radici.\nPeraltro la condensazione delle nebbie \u00e8 la condizione assolutamente necessaria per la vita animale (relativamente ricca) del deserto del Namib.\nDistribuzione e habitat.\nLa specie \u00e8 tipica del deserto del Namib e il suo areale si estende tra l'Angola e la Namibia. Il limite settentrionale si trova poco a nord del fiume Namibe (in Angola) e si estende verso sud per circa 1200\u00a0km fino al fiume Kuiseb in Namibia. Non vive direttamente sulle coste marine, ma ad una distanza dal mare di 20\u201360\u00a0km.\nIl suo tasso di crescita media annuale (basale delle foglie) \u00e8 compreso tra i 10\u00a0mm in prossimit\u00e0 delle coste, fino ai 250\u00a0mm nella savana di alberi di mopane. In alcune zone della Namibia centrale la \"Welwitschia\" \u00e8 la specie dominante; la densit\u00e0 massima si trova compresa tra i 50 e 60\u00a0km dalle coste, dove peraltro di verifica la condizione ottimale di crescita fogliare.\nUna regione particolarmente ricca di \"Welwitschia\" \u00e8 l'altopiano denominato \"Welwitschia Plains\", situato nel Namib-Naukluft National Park, a est di Swakopmund, nel triangolo tra i fiumi Khan e Swakop, dove sono registrate 5-6000 piante.\n18 esemplari notevoli di Welwitschia sono ospitati da molti anni nell'orto botanico situato all'interno della reggia Borbonica di Portici (NA) dove vengono curati dagli esperti dell'universit\u00e0 di agraria della Federico II di Napoli che ha una sede distaccata al suo interno."}
{"id": "121727", "revid": "1590006", "url": "https://it.wikipedia.org/wiki?curid=121727", "title": "Mattone", "text": "Il mattone \u00e8 un prodotto utilizzato sin dall'antichit\u00e0 per lavorare nell'edilizia. Solitamente ha forma di parallelepipedo, di dimensioni ben definite, tali per cui la dimensione del lato di ogni spigolo \u00e8 multiplo di un unico modulo. Pu\u00f2 essere fabbricato da una variet\u00e0 di materiali diversi, ma il mattone per antonomasia \u00e8 laterizio, cio\u00e8 realizzato da argilla che, attraverso un processo di preparazione e in seguito cottura, acquista ottime caratteristiche di resistenza e il classico colore \"rosso mattone\". Il nome \"laterizio\" deriva dal latino \"later\", che voleva appunto dire mattone. \nStoria.\nL'impiego costruttivo del laterizio nasce per soddisfare delle necessit\u00e0 costruttive in zone prive di altri materiali da costruzione, come il legno o la pietra. La preparazione dei primi mattoni avveniva compattando acqua, additivi e materia prima, lasciando essiccare il tutto all'aria. Probabilmente le prime forme hanno preso una conformazione ovoidale, seguendo la deformazione naturale. Affinando la tecnica, la manualit\u00e0 veniva sostituita da una formatura in stampi di legno, e questa innovazione port\u00f2 all'indifferenza topologica dei conci. In questa fase evolutiva non veniva usato nessun tipo di legante, difatti gli elementi venivano messi in opera ancora umidi, il che portava a legarsi gli uni agli altri.\nI primi leganti nacquero nella zona mesopotamica durante la III dinastia Ur, intorno al XX secolo a.C., basati su impasti molto liquidi di argille, fino ad arrivare all'introduzione della calce in Campania attorno al 300 a.C. Con l'introduzione dei leganti si vede un'ulteriore evoluzione, difatti la disposizione diventa un continuo di concio e legante.\nIl processo di cottura dei mattoni pu\u00f2 essere attribuito ai Sumeri, estendendosi poi all'intera Mesopotamia. Tale processo era complesso e costoso, facendo divenire il mattone un materiale prezioso e simbolico. Questa evoluzione port\u00f2 ad un ridimensionamento dei mattoni, da dimensioni 30x30x15 a dimensioni minori; l'intonacatura divenne superflua difatti si usava il mattone facciavista. Esempi di questa evoluzione sono le fortificazioni della porta Ishtar a Babilonia nel VII secolo a.C. In Italia la conoscenza del mattone arriv\u00f2 tardi, in molte regioni arriv\u00f2 solo intorno al I secolo a.C.; in alcune zone del sud Italia si sono ritrovati dei mattoni con dei timbri greci, coloro che importarono in Italia questa tecnologia. A Veio \u00e8 stata ritrovata una fornace di fattura greca databile al 150 a.C., mentre a Pompei \u00e8 stata scoperta la colonna \"a stella\" nella basilica, risalente al 120 a.C.\nUn importante contributo ci viene da Vitruvio, nel suo De Architettura, la maggior parte delle tecniche erano basate sulla terra cruda, tuttavia tale testo rappresenta il periodo repubblicano, gi\u00e0 obsolete al tempo della stesura del testo. In quest'epoca i romani usavano la costruzione in cotto solo per la realizzazione dei manti di copertura, con il caratteristico embrice, messo anche sopra i muri per proteggere la terra cruda dalle intemperie. Solo in epoca imperiale vennero fatte una serie di leggi per bandire l'uso delle costruzioni in terra cruda, soprattutto a Roma, difatti la terra cruda obbligava i costruttori a fare mura di elevato spessore, per aiutare la scarsa resistenza meccanica e l'alta vulnerabilit\u00e0 del materiale. Svetonio disse che Augusto \"trov\u00f2 Roma di mattoni e la lasci\u00f2 di marmo\". I progettisti dell'antica Roma affidarono la funzione di cassaforma al mattone, attribuendo quella primaria al conglomerato di malta idraulica con grossi inerti, mentre il rivestimento venne lasciato allo stucco o alla pietra, come il marmo o il travertino.\nDurante questa epoca la produzione dei mattoni fu uniformata per dimensioni, creando tre categorie basate sul quadrato:\nNel periodo bizantino decade la pratica costruttiva del nucleo concretizio. Il nucleo non forma una massa omogenea, \u00e8 tenuto assieme solamente dal rivestimento esterno, che funziona da cassero, senza il quale il nucleo si sgretolerebbe. I problemi di collegamento tra le cortine raggiungevano spessori di 5 filari, praticamente lo spessore della muratura con il nucleo.\nIn epoche pi\u00f9 recenti, abbiamo diversi autori che spiegano varie tecniche per fare i mattoni, Leon Battista Alberti scriveva:\nVincenzo Scamozzi si opponeva alle tecniche tradizionali, a favore della struttura edilizia, riteneva che la resistenza delle murature in pietrame irregolare o a sacco sia limitata, poich\u00e9 dipende eccessivamente da fattori come la messa in opera e la qualit\u00e0 del legante. Nel suo \"L'idea di architettura Universale\" scriveva:\nNel \"Dell'Architettura libri dieci\", pubblicato a Venezia nel 1590, G.A. Rusconi, testimonia una tendenza consolidata di costruire le case interamente in mattoni, tuttavia tende a difendere le regole dell'arte in cui si era trasmesso il linguaggio architettonico classico che rimaneva comunque indiscusso.\nFrancesco Milizia, nel 1781, scrive che l'argilla da usare deve essere bianchiccia o grigia, pastosa e priva affatto di d'arena o di pietrucce. Suggeriva che per conoscere il comportamento dell'argilla bisogna fare una prova, facendo un mattone e analizzandone il comportamento, il che avveniva grazie all'esperienza. Nel 1807 Lodovico Bolognini suggeriva che i mattoni dovrebbe essere tutti di pasta uguale. Mentre nel 1925 \"Pellacini\" suggerisce che le argille di qualit\u00e0 migliore provengono dai sedimenti alluvionali.\nNel periodo Barocco la muratura a sacco veniva sostituita da una struttura omogenea in mattoni. Questo perch\u00e9 le murature complesse di questo stile non permettevano una struttura a sacco. Solo nel XIX secolo sono state catalogate tutte le regole dell'arte usate fino ad ora, le tecniche dell'arte raggiungono un affinamento senza precedenti; inoltre le nuove riforme sanitarie presentavano ambienti interni pi\u00f9 ampi, si introducono anche i concetti preliminare di scambi termici. Venne presentata all'Expo 1851 da \"Roberts\" una casa modello per una famiglia da quattro persone, con camera d'aria esterna e l'adozione di mattoni forati.\nTipi di mattone.\nI mattoni possono essere divisi in diversi tipi, a seconda del materiale in cui sono stati fatti:\nMattoni in terra.\nPrima della scoperta della cottura dell'argilla, i mattoni erano tutti costituiti in terra cruda. Negli ultimi decenni, sotto la spinta dell'ambientalismo, diversi architetti sono tornati a utilizzare la terra cruda nei loro progetti.\nLe principali tecniche per realizzare i mattoni in terra sono:\nMattoni in laterizio.\nSi ottengono partendo da una base di argille, sabbie e ossidi (in prevalenza Ossido di Alluminio). \nL'impasto compie le seguenti fasi per essere completo in tutte le sue caratteristiche:\nMattoni in calcestruzzo.\nProdotto in India fin dal 1973 in collaborazione con l'International Siporex AB di Svezia, il calcestruzzo aerato autoclavato \u00e8 attualmente apprezzato in tutto il mondo per le sue propriet\u00e0 strutturali e fisiche e per la sua versatilit\u00e0. Esso rappresenta il materiale da costruzione preferito, essendo ideale per ogni tipo di zona climatica e sismica. L'ALC (calcestruzzo autoclavato a basso peso) \u00e8 anche universalmente riconosciuto per le sue propriet\u00e0 isolanti. Esso \u00e8 disponibile sia in blocchi, che in lastre, per pavimenti o tetti, oppure come pannelli murali, o per ogni altro tipo di costruzione.\nProve.\nCome per tutti i materiali anche per i mattoni si eseguono delle prove atte a verificarne la qualit\u00e0.\nLe norme della serie EN 772 (in seguito recepite in Italia come UNI EN) definiscono le metodologie di prova sugli elementi da muratura:\nProva di resistenza a compressione.\nLa prova di resistenza a compressione viene fatta applicando un carico sempre maggiore fino a raggiungere il carico di rottura e stabilire cos\u00ec la resistenza a compressione.\nProva di resistenza.\n\u00c8 una prova caratteristica dei mattoni forati.\n\u00c8 del tutto simile alla prova di resistenza a compressione, ma per questo tipo di mattoni deve essere ripetuta per tutte e tre le direzioni dello spazio.\nProva di flessione.\n\u00c8 caratteristica per i tavelloni, di cui si misura la resistenza alla flessione per mezzo di provini prismatici di 12\u00a0cm.\nProva di imbibizione.\nServe a misurare il grado di assorbimento d'acqua (imbibizione) da parte dei mattoni. I mattoni vengono posti in una stufa a 100\u00a0\u00b0C, al fine di ottenere un peso costante. Si immergono poi in acqua per 24 ore, una volta asciugati con carta assorbente vengono pesati. La differenza tra il peso a secco ed il peso dopo l'immersione in acqua fornisce il grado di imbibizione. Perch\u00e9 la prova sia positiva la quantit\u00e0 d'acqua assorbita deve essere compresa tra l'8% ed il 20% .\nSaggio di gelivit\u00e0.\nServe a determinare la resistenza dei mattoni a seguito di cicli di gelo e disgelo. Si prendono 4 mattoni, che vengono posti in acqua per 3 ore a 35\u00a0\u00b0C. Successivamente vengono messi in frigorifero per 3 ore a -10\u00a0\u00b0C. Si ripete infine la prova di resistenza a compressione. Perch\u00e9 il saggio sia positivo, la resistenza a compressione deve essere maggiore dell'80%, rispetto alla resistenza ottenuta dalla normale prova di resistenza a compressione.\nSaggio di efflorescenza.\nL'efflorescenza \u00e8 un fenomeno che si verifica quando i sali solubili eventualmente presenti nel mattone, vengono in superficie per effetto dell'umidit\u00e0 e cristallizzano sul manufatto.\nPer il saggio, si prendono 3 campioni che vengono immersi per un quarto in recipienti contenenti acqua distillata.\nDopo 4 giorni si tolgono dall'acqua e sono posti in una stufa per 6 ore a 100\u00a0\u00b0C.\nViene poi effettuato, alla distanza di 3 metri, un confronto con un mattone non immerso.\nSi pu\u00f2 cos\u00ec riscontrare:\nProva di permeabilit\u00e0.\n\u00c8 caratteristica delle tegole.\nSi prende un pezzo di tegola e lo si cementa sopra un cilindro vuoto in lamiera. Si riempie il cilindro con 5\u00a0cm d'acqua e affinch\u00e9 la prova sia positiva, dopo 24 ore non deve esservi sgocciolamento.\nSimbolismo.\nIl mattone \u00e8 uno dei simboli pi\u00f9 noti della Massoneria, utilizzato per indicare metaforicamente l'apporto visibile del lavoro utile per l'edificazione del Tempio. Nelle Obbedienze pi\u00f9 tradizionali indica il contributo che ogni Fratello versa come obolo durante le tornate compiute in loggia."}
{"id": "121729", "revid": "1226", "url": "https://it.wikipedia.org/wiki?curid=121729", "title": "Buddhismo zen", "text": ""}
{"id": "121731", "revid": "1652635", "url": "https://it.wikipedia.org/wiki?curid=121731", "title": "David (Donatello, bronzo)", "text": "Il David \u00e8 una scultura in bronzo realizzata da Donatello all'incirca nel 1440. Misura 158\u00a0cm per un diametro massimo di 51\u00a0cm ed \u00e8 conservata nel Museo Nazionale del Bargello a Firenze. Opera forse pi\u00f9 celebre e al tempo stesso pi\u00f9 tipica dell'artista, \u00e8 l'emblema dell'intero Quattrocento italiano, densa di significati non tutti completamente svelati. Dai tempi dell'antica Roma \u00e8 il primo rilievo a tutto tondo di un nudo, inteso come opera a s\u00e9 stante, libera da elementi architettonici.\nStoria.\nIl David, realizzato probabilmente per il cortile di palazzo Medici, \u00e8 di datazione molto controversa: l'anno di fusione proposto negli studi critici oscilla tra il 1427 e il 1460. La datazione pi\u00f9 diffusa \u00e8 quella che lo colloca tra le opere degli anni quaranta del Quattrocento, quando il grande scultore lavor\u00f2 per Cosimo de' Medici. La prima menzione documentaria risale al 1469, che lo segnala presente nel cortile di casa Medici durante le celebrazioni per le nozze di Lorenzo il Magnifico con Clarice Orsini. La statua era posta su una colonna di marmi policromi, decorata alla base da foglie e arpie, opera perduta di Desiderio da Settignano che \u00e8 descritta anche da Vasari. Negli anni quaranta il cortile non era ancora compiuto, per cui - se \u00e8 stata realizzata precedentemente - in origine avrebbe potuto trovarsi in una sala.\nNel 1495, in occasione della seconda cacciata dei Medici, venne trafugato dalla folla e trasportato in palazzo Vecchio, quale simbolo della libert\u00e0 repubblicana. Qui venne esposta nel primo cortile, quello che allora era l'unico e principale. Le collocazioni nel cortile di Palazzo Medici e poi a palazzo Vecchio sono in comune con quelle del gruppo di \"Giuditta e Oloferne\" sempre di Donatello, con la quale faceva una sorta di \"pendant\", anche se questa seconda opera venne certamente scolpita nella fase tarda dell'attivit\u00e0 dell'artista, verso il 1453-1457.\nTornato in mano medicea con Cosimo I, nel 1555 il \"David\" venne collocato in una nicchia esterna sulla facciata del palazzo pubblico, vicino all'entrata, dove fu spostato nel 1592 per stare nel secondo cortile e poi nella sala del guardaroba. Agli inizi del XVII secolo la statua si trovava sopra il camino di una sala di rappresentanza di Palazzo Pitti. Nel 1777 pervenne agli Uffizi, dove il Lanzi la colloc\u00f2 nella sala delle sculture moderne. Con la creazione del Museo nazionale del Bargello fu tra le prime opere ad essere selezionate per la collezione di sculture rinascimentali del nuovo museo ed il trasferimento avvenne nella seconda met\u00e0 del XIX secolo. Inizialmente esposta nella sala dei Bronzi, fu poi collocata in posizione predominante nel salone al primo piano, in occasione delle celebrazioni donatelliane del 1887. Qui si trova tuttora, appoggiata su una base di marmo quattrocentesca.\nNel 2007-2008 \u00e8 stato sottoposto a un intervento di restauro, che ha riscoperto abbondanti tracce della doratura originale. Al termine del restauro \u00e8 stato temporaneamente esposto accanto ad una copia in bronzo, eseguita su calco originale dalla Fonderia Artistica Ferdinando Marinelli di Firenze, che ne mostra il probabile aspetto originario. Dal 7 maggio al 2 giugno 2009 \u00e8 stato esposto, non senza polemiche, alla Fiera Campionaria di Milano.\nDescrizione.\nLa statua ha gli attributi dell'eroe biblico (la testa di Golia ai piedi, la spada) simbolo delle virt\u00f9 civiche e del trionfo della ragione sulla forza bruta e sull'irrazionalit\u00e0.\nL'eroe \u00e8 raffigurato in piedi, con un insolito cappello a punta decorato da una ghirlanda di alloro (il petaso dei pastori classici ripresi dal tipo classico dell'Antinoo silvano). I capelli sono lunghi e sciolti, il volto rivolto leggermente verso il basso \u00e8 enigmaticamente assorto. Il corpo \u00e8 nudo, a parte i calzari che arrivano al ginocchio, ed \u00e8 mollemente appoggiato sulla gamba destra, mentre la sinistra \u00e8 poggiata sulla testa del mostro sconfitto, il gigante Golia. Il corpo morbido e vivace, modellato all'antica, \u00e8 quello di un fanciullo gracile ed efebico ma estremamente armonioso e ponderatamente leggero, con una postura fiera e disinvolta allo stesso tempo. Nella mano destra tiene la spada abbassata e in quella sinistra, appoggiata sul fianco, nasconde il sasso con cui ha stordito il rivale.\nLa base \u00e8 composta da una ghirlanda circolare appoggiata orizzontalmente.\nStile.\nDonatello qui d\u00e0 un'interpretazione intellettualistica e raffinata della figura umana. La posa ricalca la statuaria prassiteliana, ma l'insieme \u00e8 molto pi\u00f9 naturalistico.\nIl corpo giovane del David \u00e8 ritratto in tutta la sua perfezione e potenza, con la spada inclinata (usata come terzo punto d'appoggio), la testa piegata e il piede alzato. Il modellato \u00e8 sensibilissimo e la posa ha lievi asimmetrie. Il viso di David non \u00e8 solo pensieroso: se lo si guarda attentamente trasmette una sensazione di superiorit\u00e0 e malizia di un adolescente, con uno sguardo che \u00e8 consapevole della sua impresa mastodontica e ne \u00e8 orgoglioso. \u00c8 proprio questo senso del reale che evita la caduta nel puro compiacimento estetico, con i riferimenti intellettuali trasformati in qualcosa di sostanziale e vivo.\nLa scultura non ha un lato privilegiato per la vista, anzi ruotandoci attorno si scoprono via via nuovi dettagli e si ha sempre una visuale armoniosa dell'intero corpo. Ad esempio la veduta di profilo permette di ammirare il caratteristico elmo a punta, mentre la veduta posteriore mostra tutta la sensualit\u00e0 androgina del corpo di giovinetto. Vasari annot\u00f2 come Donatello si sarebbe rifatto all'osservazione di un modello dal vivo, piuttosto che a un repertorio di modelli scultorei classici.\nLa testa di Golia \u00e8 un capolavoro sotto pi\u00f9 punti di vista, dalla forte espressivit\u00e0 legata a un cesello finissimo della barba e della decorazione dell'elmo, dove Donatello cit\u00f2 una danza di putti presente su una gemma intagliata con il \"Trionfo di Bacco e Arianna\", gi\u00e0 appartenente a Paolo Barbo ed entrata nelle collezioni medicee solo nel 1471.\nAltre interpretazioni.\nTra le molteplici interpretazioni Spina Barelli mise la statua in relazione con la corrente epicurea attiva a Firenze tra il 1430 e il 1440, che ebbe come massimo esponente Lorenzo Valla: il David sarebbe il simbolo dell'umanesimo che vince sui pagani (Golia), un soggetto forse suggerito da Niccol\u00f2 Niccoli. Janson sostenne la datazione precoce della statua, ritenendola una commissione della Repubblica dopo il 1428, per la vittoria contro Filippo Maria Visconti, che venne poi acquistata dai Medici verso il 1444. Pope-Hennessy la colleg\u00f2 al clima padovano ed alla cerchia di Palla Strozzi. Ames-Lewis la colloc\u00f2 verso il 1460, come frutto di una collaborazione con Marsilio Ficino che avrebbe suggerito il tema dell'\"Amor caelestes\" che trionfa sull'\"Amor vulgaris\". Parronchi poi, riprendendo una conferenza di Lanyi (1940), la mise in relazione con la gara di poesia in volgare \"certame coronario\" organizzata da Leon Battista Alberti e svoltasi nel 1441: i Medici, che ne furono i mecenati, in quell'occasione avrebbero potuto ricevere in premio proprio la statua. Nella sua interpretazione spiega la statua come un'allegoria di \"Verit\u00e0 che sconfigge l'Invidia\". Scalini infine ipotizza che facesse parte originariamente di una fontana e che raffigurasse l'Amore che trionfa sull'\"Odio capitale\". Esiste un premio cinematografico nel quale viene consegnata una copia in oro di dimensioni minori.\nIl restauro.\nTra il 2007 e il 2008 \u00e8 stato restaurato il \"David\" in bronzo di Donatello, sotto la direzione del Museo Nazionale del Bargello, finanziato dalla Protezione Civile Nazionale (Presidenza del Consiglio dei Ministri), dal Consiglio Regionale della Toscana e dal Polo Museale Fiorentino. \nIl restauro \u00e8 stato eseguito da Ludovica Nicolai, diretto da Beatrice Paolozzi Strozzi (direttore del Museo Nazionale del Bargello) e Maria Grazia Vaccari (vicedirettore del Museo Nazionale del Bargello), con la consulenza dell'Istituto di Fisica Applicata del CNR, dell'Opificio delle Pietre Dure e del Laboratorio di Indagini radiografiche della Soprintendenza Archeologica della Toscana.\nL'intervento si \u00e8 tenuto nel Salone di Donatello, dove la scultura \u00e8 esposta, il cantiere \u00e8 stato aperto al pubblico, che grazie ad un monitor ha potuto osservare lo svolgersi del restauro.\nLa superficie bronzea presentava incrostazioni disuniformi dovute a passati interventi di manutenzione con mezzi non idonei. Le varie \"incerature\" avevano inglobato impurit\u00e0 e si erano sovrapposte a patinature scure eseguite nel corso del XVIII e XIX secolo, ma la presenza di originali dorature applicate \"a missione\" era comunque leggermente visibile in alcune parti.\nNegli ultimi anni sono state efficacemente impiegate nel restauro nuove tecnologie come il laser, ad esempio per la Porta del Paradiso di Lorenzo Ghiberti (eseguito dall'Opificio delle Pietre Dure), tecnica che \u00e8 stata adoperata anche per il \"David\" donatelliano.\nDopo aver effettuato documentazioni fotografiche, diagnostiche, analisi delle stratificazioni superficiali e, nel 2006, indagini radiografiche presso i laboratori di Restauro della Soprintendenza Archeologica della Toscana, \u00e8 iniziato l'intervento di pulitura, alla fine del quale \u00e8 stata eseguita la doratura \u201ca missione\u201d, che consiste nell'applicazione della foglia d'oro con apposita colla."}
{"id": "121733", "revid": "767487", "url": "https://it.wikipedia.org/wiki?curid=121733", "title": "Che fine ha fatto Tot\u00f2 Baby?", "text": "Che fine ha fatto Tot\u00f2 Baby? \u00e8 un film del 1964, diretto da Ottavio Alessi. \u00c8 una parodia del film del 1962 \"Che fine ha fatto Baby Jane?\" interpretato da Bette Davis e Joan Crawford.\nTrama.\nToto e Pietro sono due fratellastri e sono pure ladri di mestiere, stanno organizzando dei furti di valigie alla Stazione Termini di Roma. Scoprono per\u00f2 che quella sottratta a una vecchina contiene in realt\u00e0 un cadavere. Nel tentativo di disfarsene la scambiano erroneamente con la valigia di una coppia di autostoppiste tedesche - chiamate Helga e Inga - appena conosciute.\nCostretti a recuperare la valigia, arrivano alla villa dove stanno le ragazze ma vengono scoperti dal padrone di casa, il conte Mischa Auber, che subito li ricatta: in cambio del suo silenzio con la polizia, dovranno aiutarlo a sbarazzarsi della ricca moglie, alla cui eredit\u00e0 egli aspira. Tot\u00f2 Baby esegue l'ordine ma adesso \u00e8 lui a pretendere un favore dal conte, ovvero vitto e alloggio fino alla guarigione di suo fratello Pietro, temporaneamente costretto sulla sedia a rotelle a seguito di un incidente.\nIl conte, temendo che Tot\u00f2 Baby possa rivelare l'uxoricidio alla polizia, decide insieme alle autostoppiste di eliminare i due fratelli. Ma prima ancora che il piano possa essere attuato, Tot\u00f2 Baby scopre per caso una strana pianta coltivata nell'orticello della villa: la marijuana. Pensando che si tratti di un ortaggio da tavola, inizia a mangiarla in grandi quantit\u00e0 condita come insalata. Gli effetti allucinogeni non tarderanno a farsi sentire; Tot\u00f2 Baby impazzisce e in poco tempo commette un omicidio dietro l'altro: una delle due autostoppiste sciolta nell'acido durante un tentativo di seduzione e l'altra strangolata, il conte fatto a pezzi e servito per cena a Pietro inorridito, e le trappole mortali con cui Tot\u00f2 Baby attira il giardiniere della villa e un giovane malcapitato portalettere, destinati entrambi a venire trucidati con un coltello da macelleria e poi murati all'interno della villa con le braccia lasciate in bella vista, macabramente penzolanti a mo' di reggilampade. Tot\u00f2 Baby infine fugge col fratello sul litorale ostiense, dove sar\u00e0 catturato dalla polizia: viene quindi internato in un manicomio criminale, nel quale sar\u00e0 perennemente intento a scrivere le sue memorie con una macchina da scrivere inesistente.\nProduzione.\nSeppur accreditato a Ottavio Alessi, in realt\u00e0 il film fu diretto in gran parte da Paolo Heusch, che aveva lavorato con Tot\u00f2 ne \"Il comandante\", e da Mario Castellani.\nNel cast vi \u00e8 la presenza dell'attore russo Misha Auer, noto per aver interpretato film del cinema dell'orrore e drammatici. Nella parte del pensionato alto e grosso recita Giuseppe Tosi, ex atleta olimpionico di lancio del disco ed ex appartenente al reparto del Reggimento Corazzieri della Repubblica.\nCritica.\nIl film \u00e8 la testimonianza della capacit\u00e0 di improvvisazione di Tot\u00f2. \u00c8 lo stesso collega Pietro De Vico che ha raccontato:"}
{"id": "121735", "revid": "599013", "url": "https://it.wikipedia.org/wiki?curid=121735", "title": "Vincenzo Amato", "text": ""}
{"id": "121737", "revid": "287204", "url": "https://it.wikipedia.org/wiki?curid=121737", "title": "Ager Gallicus", "text": "L\u2019Ager Gallicus fu il territorio sottratto da Roma ai Galli Senoni agli inizi del III secolo a.C. dopo la battaglia del Sentino (295 a.C.) ed entrato a far parte del demanio romano. Originariamente abitato dai Piceni, dopo l'invasione dei galli Senoni del IV secolo a.C., era popolato da una mescolanza di Piceni e Galli. Per questo motivo \u00e8 stato anche denominato Ager Gallicus Picenus.\nTerritorio.\nQuesto territorio corrisponde attualmente alla parte delle Marche situata a nord del fiume Esino ed alla parte meridionale della provincia di Rimini.\nI romani, per controllare l\"Ager gallicus\", fondarono sulla costa le colonie romane di \"Sena Gallica\" (Senigallia, sorta attorno al 284 a.C. con la formula della \"colonia civium Romanorum\") e \"Ariminum\" (Rimini, 268 a.C.). Successivamente furono fondate \"Fanum Fortunae\" (Fano, dopo il 207 a.C.) , \"Pisaurum\" (Pesaro, 184 a.C.) e \"Aesis\" (Jesi, 155 a.C.)\nNel 232 a.C. la \"lex Flaminia de agro Gallico et Piceno viritim dividundo\" (\"Legge Flaminia sul territorio gallico e piceno da dividersi individualmente\"), voluta da Gaio Flaminio Nepote, organizz\u00f2 l'amministrazione dell'entroterra, creando una rete di \"praefecturae\" che dalla met\u00e0 del I secolo a.C. assunsero la dignit\u00e0 di \"municipia\", tra le quali si ricordano \"Aesis\" (Jesi), Suasa, Ostra, \"Forum Sempronii\" (Fossombrone).\nLa costruzione della via Flaminia nel 220 a.C. che attraversava l\"ager\" lungo la valle del \"Mataurus\" (Metauro) influenz\u00f2 gli equilibri di questo territorio che si trov\u00f2 collegato all'Urbe da questa importante via consolare.\nInquadramento amministrativo.\nDopo la riorganizzazione amministrativa augustea (I secolo a.C.) della penisola italica, l\"ager Gallicus\" fu unito all'Umbria ed entr\u00f2 a far parte della regione denominata \"Regio VI Umbria et ager Gallicus\".\nCon la riorganizzazione amministrativa dell'Italia effettuata da Diocleziano nel 297 d.C. l'ex \"Ager Gallicus\" venne distaccato dall'Umbria romana e fu unito al Piceno, costituendo la provincia detta \"Flaminia et Picenum\". \nSuccessivamente sotto l'imperatore Teodosio I (379-395) i confini vennero nuovamente modificati: il territorio a sud dell'Esino fu denominato \"Picenum Suburbicarium\"; il territorio a nord del fiume fu invece inserito nella provincia detta \"Flaminia et Picenum Annonarium\". In questa nuova denominazione il termine Piceno indic\u00f2 anche il territorio a nord dell'Esino, probabilmente per ricordare il fatto che l'ager gallicus, prima che vi si insediassero i Galli Senoni, era abitato dai Piceni."}
{"id": "121747", "revid": "237161", "url": "https://it.wikipedia.org/wiki?curid=121747", "title": "Penisola iberica", "text": "La penisola iberica si trova all'estrema propaggine sud-occidentale dell'Europa; ha una superficie di ed \u00e8 amministrativamente divisa tra cinque Paesi, bench\u00e9 i due maggiori, Spagna e Portogallo, ne assommino da soli quasi tutta l'estensione (pur essendo estesi anche nel continente Africano, solo insularmente il Portogallo) Andorra \u00e8 il pi\u00f9 piccolo Paese indipendente della penisola, mentre Gibilterra \u00e8 un territorio d'oltremare britannico. Parte della Francia (Alta Cerdagna) un tempo di lingua maggioritaria catalana prima della francesizzazione forzata un tempo era sotto la Spagna e si trova geograficamente nella penisola iberica. La popolazione ammonta a 56.730.914 abitanti.\nSepara il Mar Mediterraneo dall'Oceano Atlantico e ha un confine naturale parziale con Francia nella catena dei Pirenei.\nLa sua forma \u00e8 rozzamente rettangolare e per effetto di ci\u00f2 gran parte del suo territorio \u00e8 lontana dal mare, il che causa nette differenze climatiche fra le parti costiere e quelle pi\u00f9 interne.\nIl nome della regione deriva dagli Iberi, denominazione degli antichi abitanti del luogo (originari di tale regione) attribuita da Erodoto.\nEtimologia.\nSi deve ai Greci il nome \"Iberia\". Citato infatti da Erodoto nel V secolo a.C., indicava popolazioni stanziate presso il fiume \"Iber\" (forse l'Ebro, ma non necessariamente). I Romani latinizzarono il nome in \"Hiberia\", tuttavia denominarono sempre le loro province iberiche come \"Hispania\", utilizzando il toponimo cartaginese \"Span\" o \"Spania\", forse con il significato di \"occulto\" (per indicare un paese nascosto o remoto). Da ci\u00f2 deriv\u00f2 la coincidenza ed intercambiabilit\u00e0 dei concetti di \"iberico\" e \"ispanico/spagnolo\" e di \"Iberia\" e \"Spagna\"; tale intercambiabilit\u00e0 venne meno solo nel corso dell'Et\u00e0 moderna quando il termine \"Spagna\" passer\u00e0 soprattutto ad indicare (prima di fatto, poi ufficialmente) l'entit\u00e0 statuale comprendente gran parte della Penisola, mentre \"Iberia\" ad indicare la Penisola nel suo insieme.\nGeografia fisica.\nI confini della penisola iberica sono vasti. A nord confina con l\u2019oceano atlantico. A est confina con la Francia e con il mar Mediterraneo. A sud confina con Gibilterra e mar mediterraneo. A ovest confina con l\u2019oceano atlantico.\nAltopiani.\nLa maggior parte del territorio continentale della penisola \u00e8 costituita da un grande altopiano, la Meseta, con un'altezza media di circa 600-800\u00a0m. Questa conformazione \u00e8 all'origine del clima continentale che ne caratterizza le regioni non costiere.\nSistemi montuosi.\nI sistemi montuosi principali sono:\nIdrografia.\nL'idrografia \u00e8 pesantemente condizionata dalla presenza di estesi altipiani e dalla scarsit\u00e0 delle precipitazioni sulla maggior parte della penisola.\nFiumi.\nLa rete fluviale della penisola \u00e8 ricca, ma di portata regolare sono solo i brevi fiumi del nord, grazie al clima umido oceanico. L'inclinazione prevalente della meseta verso ovest orienta verso l'Atlantico lo sbocco di gran parte dei fiumi peninsulari eccetto uno, ovvero l'unico fiume importante che sbocca nel Mediterraneo: l'Ebro. Per la forza delle maree oceaniche, i fiumi che sfociano nell'atlantico hanno tutti uno sbocco a estuario. I maggiori sono, da nord a sud:\nIl principale fiume che sfocia nel Mediterraneo \u00e8 l'Ebro (lungo 910 km), che nasce nella Cordillera Cant\u00e0brica e il cui ampio e complesso bacino attraversa tutto il corpo della Penisola da nordovest a sudest. \u00c8 il fiume di maggiore portata della Penisola, soggetto a piene invernali e primaverili, attraversa fra l'altro Saragozza, e finisce in un delta a due bracci sede della zona umida pi\u00f9 vasta del Mediterraneo occidentale, sede di grandi coltivazioni di riso e classificata parco naturale.\nLaghi.\nNon ci sono laghi rilevanti, la regione \u00e8 attraversata principalmente da fiumi.\nCoste.\nLa maggiore esposizione costiera (55%) \u00e8 rivolta verso l'Atlantico, separato dal versante mediterraneo (che sviluppa circa 1.660\u00a0km di costa) dallo stretto di Gibilterra. Le coste sono ripide e montuose nella fascia settentrionale (tanto da formare, in Galizia, una sorta di fiordi, detti \"r\u00ecas\"), poi digradano dal Portogallo meridionale e diventano generalmente pianeggianti sul versante mediterraneo.\nLa costa nord est del versante Atlantico \u00e8 denominata golfo di Biscaglia, quella a sud-ovest Golfo di Cadice. La costa mediterranea \u00e8 denominata (procedendo da sud verso nordest): \"Costa del Sol\", \"Costa Blanca\", \"Costa del Azahar\", \"Costa Daurada\", \"Costa Brava\".\nIsole.\nDi fronte alla Costa del Azahar \u00e8 posto l'arcipelago delle Baleari, composto da due gruppi di isole di diversa natura geologica: a nordest le Gimnesie, di cui le principali sono Maiorca, Minorca e Cabrera; pi\u00f9 vicine alla costa le Pitiuse: Ibiza, Formentera e i loro isolotti.\nGeografia politica.\nPoliticamente la penisola iberica \u00e8 divisa in vari Stati e dipendenze elencati nella tabella seguente:\nStoria.\nEpoca preistorica: Iberi, Celti, Celtiberi.\nNel nord della penisola popolazioni autoctone (dette solo convenzionalmente Iberi, come si \u00e8 visto sopra) hanno lasciato tracce fin dall'epoca neolitica: risalgono a circa 15.000 anni prima dell'era moderna le straordinarie pitture rupestri delle grotta di Altamira, attribuite a cacciatori neolitici, e ancora in Cantabria sono state scavate (VI millennio a.C.) strutture megalitiche e fondi di capanne a Penha Oviedo.\nIl territorio, che doveva essere scarsamente popolato, fu successivamente occupato dai Celti, battagliera popolazione indoeuropea le cui varie trib\u00f9, migrando dalle originarie pianure dell'Europa centrale, si espansero a partire dal III millennio a.C. verso occidente (fino all'Irlanda e poi lungo la costa atlantica ispanica) e verso sud (i Celti), in parte assoggettando le popolazioni autoctone e in parte mischiandosi ad esse (qui, i Celti stanziati nella meseta centrale divennero i Celtiberi, quelli localizzati a nordovest e ad ovest si chiamarono Lusitani).\nEpoca protostorica: Fenici, Cartaginesi, Greci, Etruschi.\nLa diffusione dell'uso dei metalli nelle civilt\u00e0 mediterranee orientali determin\u00f2 la crescita del traffico marittimo finalizzato agli scambi nell'intero bacino. Ne consegu\u00ec, sulle coste (comprese le Baleari) e lungo il corso dei fiumi maggiori della penisola iberica, l'avvicendarsi lungo il I millennio a.C. di molti insediamenti di popolazioni provenienti da oriente: sono attestate presenze fenicio-cartaginesi (800/750-625/600) nel Sud, poi greche (625/600-540/530) - di cui la pi\u00f9 nota e certa \u00e8 Cadice, in Andalusia; di Tartesso, bench\u00e9 citatissima, non si \u00e8 mai definito con esattezza il sito; infine anche etrusche a partire dal 590/570 con un apice dal 570/560 al 540/530.\nLa convivenza di queste colonie, in forte concorrenza tra loro e con le popolazioni preesistenti, fu a volte pacifica e a volte no; certo le Guerre Puniche ne costituirono la fase conclusiva, ad esclusivo beneficio dei Romani.\nEpoca romana: le \"Provincia Hispania\" dal II secolo a.C. al V secolo.\nFu nella Penisola iberica che si costituirono, nel 197 a.C., le prime due province romane fuori dalla Penisola italica: la Hispania citerior, comprendente la fascia costiera ad est dal basso corso dell'Ebro fino a Carthago Nova e la Hispania superior, che occupava la zona a sud-ovest. La Penisola restava tuttavia solo parzialmente conquistata, perdurando l'influenza dei Cartaginesi a sud e la resistenza delle bellicose popolazioni lusitane e celtibere a nord. La colonizzazione romana pot\u00e9 dirsi definitiva solo con la distruzione di Numanzia nel 133 a.C., e da allora le \"Hispaniae\" si avviarono a diventare le province tra le pi\u00f9 ricche e meglio romanizzate del successivo impero.\nAugusto ne riorganizz\u00f2 la suddivisione amministrativa in 3 province: la Betica (\"Provincia Hispania Ulterior Baetica\"), con capitale Cordova, corrispondente all'odierna Andalusia; la Lusitania (\"Provincia Hispania Ulterior Lusitania\"), comprendente l'odierno Portogallo centro-meridionale e parte della Spagna centrale, separata dalla Betica dal fiume Guadiana e con capitale Merida; e la Tarraconensis (\"Provincia Hispania Citerior\", la pi\u00f9 ampia, estesa dalla Catalogna alla Galizia e al nord del Portogallo, con capitale Tarragona).\nI regni barbarici di Vandali, Suebi e Visigoti (409-711).\nLa dissoluzione del sistema imperiale romano provocata dalla pressione delle popolazioni centroeuropee raggiunse, gi\u00e0 nel V secolo, l'estremo occidente d'Europa. Per primi arrivarono dalla Gallia, nel 409, assieme ai Suebi ed agli Alani, i Vandali, partiti dai paesi baltici sotto la spinta degli Unni, che occuparono rapidamente l'intera Penisola per poi passare in Nordafrica e invadendo, in seguito, anche le Baleari, la Corsica, la Sardegna, la Sicilia. Della loro breve dominazione rimasero nella Penisola iberica pochi gruppi nel territorio centrale.Mentre i Suebi costituirono un regno nel nord-ovest della penisola, che fu conquistato dai Visigoti, nel 585.Furono i Visigoti, autorizzati dall'Imperatore Onorio a stanziarsi in Gallia, che, nel 416, passati in Spagna, per conto dell'imperatore, sconfissero gli Alani e i Vandali Silingi e costrinsero i Vandali Asdingi nella Betica, e poi, nel 429, in Africa, assieme agli Alani superstiti. Per alcuni decenni il regno dei Visigoti si estese dalla Gallia all'Oceano Atlantico, per poi ridursi, dopo il 509 alla sola penisola iberica e la Settimania poi con l'abbandono dell'arianesimo, nel III Concilio di Toledo, nel 589, sembr\u00f2 consentire l'integrazione del popolo barbarico nella tradizione latina, ormai ufficialmente cristiana, nel regno di Toledo.\nIl dominio musulmano e la \"Reconquista\" (711-1492).\nL'invasione dei musulmani tocc\u00f2 nel 710 Algeciras (sullo stretto di Gibilterra) con una serie di incursioni guidate da Tarif ibn Malik. La vera occupazione inizi\u00f2 per\u00f2 nel 711 in seguito alla spedizione organizzata dal berbero Tariq ibn Ziyad che dette il suo nome al promontorio antistante la costa africana (Jabal T\u00e0riq, \"la Montagna di T\u00e0riq).\nI suoi 7.000 uomini attaccarono il 19 luglio 711 l'esercito visigoto sul Rio Barbate (o sul fiume Guadalete) e travolsero re Roderigo grazie alla defezione di Achila, figlio del precedente re Vitiza, che intendeva vendicare il padre, il cui trono era stato usurpato appunto da Roderigo.\nI musulmani avanzarono rapidamente e conquistarono \u00c9cija, Cordova e Toledo, insediando a Cordova un loro governo che dipendeva dal governatorato nordafricano di Qayrawan. Nel giugno 712, altri 18 mila uomini vennero a rafforzare la presenza islamica e da quel momento il \"bilad al-Andalus\" divenne sempre pi\u00f9 potente e in grado di controllare stabilmente il territorio.\nL'etimologia della parola Andalusia o al-Andalus che una \"lectio facilior\" propone imperterrita da tempo come \"paese dei Vandali\" non ha alcun motivo logico ed etimologico di esistere. \u00c8 sufficientemente dimostrato dagli studiosi pi\u00f9 accreditati che la parola deriva invece dal goto \u201cLandahlauts\u201d (lotti terrieri), i \"feudi\" cio\u00e8 attribuiti ai nobili visigoti. Gli Arabi apposero il loro articolo determinativo \"al\" a tale parola, originando l'aggettivo \"al-Landahlautsiyya\". L'espressione originaria era dunque \"bil\u00e0d al-landahlautsiyya\" (paese dei feudi gotici) che si semplific\u00f2 in \"bil\u00e0d al-andalusiyya\" e che origin\u00f2 il toponimo \"al-Andalus\".\nL'avanzata arabo-berbera islamica coinvolse la Settimania, la Linguadoca e il Rossiglione. Nel 725 Anbasa ibn Suhaym al-Kalbi conquist\u00f2 Carcassonne giungendo fino a N\u00eemes, Autun e Luxeuil, fruendo del valido aiuto del duca franco d'Aquitania Oddone I. Nel 732 il governatore \u2018Abd al-Rahm\u0101n ibn \u2018Abd All\u0101h al-Gh\u0101fiq\u012b penetr\u00f2 verso Tours ma Carlo Martello, Maggiordomo di palazzo d'Austrasia, lo sconfisse a Poitiers in una battaglia che le fonti arabe chiamarono del \"bal\u0101t al-shuhad\u0101\"' (il lasticato dei m\u00e0rtiri).\nBloccato questo tentativo di espansione oltre i Pirenei, Pelayo, nobile visigoto cristiano, si ritagli\u00f2 nel 722, con la battaglia di Covadonga, nelle Asturie, un regno che sar\u00e0 chiamato asturleonese per il fatto di avere come propria capitale Le\u00f3n (la romana \"Legio Septima Gemina\"). Suo figlio Alfonso I il Cattolico allarg\u00f2 i confini del regno all'Astorga, alla Vecchia Castiglia e a buona parte della Galizia, all'\u00c1lava e al versante meridionale dei monti cantabrici. Tra varie vicende di conversioni all'Islam e ribellioni di nobili, il dominio arabo, inizialmente poco strutturato ma efficace, si stabilizz\u00f2 per alcuni secoli nella maggior parte della Penisola iberica. Alcune fonti considerano in effetti inadeguata la definizione di \"Reconquista\" per la storia della Penisola iberica tra il 718 e il 1492, e preferiscono definire questo lungo periodo, caratterizzato dalla coesistenza tra regni cristiani ed emirati musulmani, come \"conquista cristiana\" della Penisola contro il dominio musulmano che si era consolidato nel sud.\nIl punto pi\u00f9 alto della presenza araba in al-Andalus fu il califfato indipendente stabilito nel X secolo da 'Abd al-Rahm\u00e0n III, che apr\u00ec per le regioni interessate un'epoca di grande tolleranza, prosperit\u00e0 e sviluppo delle citt\u00e0 (Cordova fu a quel tempo la citt\u00e0 pi\u00f9 grande dell'Europa occidentale, con i suoi 500.000 abitanti).Tra alleanze dinastiche e guerre di religione assimilate alle Crociate (non a caso la parola \"cruzada\" \u00e8 spagnola), tra battaglie vinte e sempre pi\u00f9 spesso perdute dai califfi, la fine del Medioevo trov\u00f2 comunque la Penisola divisa in quattro regni cristiani (Castiglia, Aragona, Navarra, assorbita a met\u00e0 del XVI secolo dalla Castiglia) e Portogallo pi\u00f9 il sultanato musulmano di Granada.\nIl 1492 \u00e8 l'anno che segna alcuni eventi epocali che orienteranno la storia della Penisola iberica nei secoli successivi: la caduta di Granada, la cacciata degli ebrei (l'Inquisizione era arrivata alla corte di Castiglia nel 1478) e la scoperta dell'America.Da qui in poi la storia della Penisola iberica diventa la storia dei suoi Stati nazionali.\nIberismo.\nNel XVIII secolo, attraverso le idee di alcuni pensatori iberici e a partire dai fatti che portarono Italia e Germania all'indipendenza, nasce l'iberismo, non un vero e proprio movimento, ma un'idea secondo la quale la penisola iberica deve essere unita politicamente. Tra i sostenitori di ci\u00f2 vi era lo scrittore portoghese Jos\u00e9 Saramago."}
{"id": "121751", "revid": "365417", "url": "https://it.wikipedia.org/wiki?curid=121751", "title": "Morgana", "text": ""}
{"id": "121755", "revid": "827882", "url": "https://it.wikipedia.org/wiki?curid=121755", "title": "Amato", "text": ""}
{"id": "121762", "revid": "1305772", "url": "https://it.wikipedia.org/wiki?curid=121762", "title": "Olifante", "text": "Olifante \u00e8 una scrittura alternativa e arcaica per \"elefante\". Il termine pu\u00f2 oggi essere riferito a:"}
{"id": "121765", "revid": "88740", "url": "https://it.wikipedia.org/wiki?curid=121765", "title": "Amati", "text": ""}
{"id": "121766", "revid": "1877347", "url": "https://it.wikipedia.org/wiki?curid=121766", "title": "Olifante (strumento musicale)", "text": "L'olifante \u00e8 uno strumento per produrre suoni, un corno da caccia ricavato da una zanna di elefante, utilizzato nel Medioevo. L'olifante \u00e8 caratterizzato da decorazioni a rilievo, suddivise in tre fasce circolari riproducenti scene di caccia e di lotta fra animali. Ogni fascia \u00e8 separata dall'altra da elementi decorativi geometrici. Sono presenti tre supporti per appenderlo a tracolla.\nStoria.\nLa parola \"olifante\" deriva dall'antico francese \"olifant\" a sua volta dal latino \"elephantus\", \"elefante\".\nNel Medioevo cristiano il corno fu un materiale usato per realizzare oggetti di pregio tra cui persino calici, anche se quest'ultimo uso fu presto proibito.\nDurevole invece fu la consuetudine medievale di adoperare ogni sorta di corni di ruminanti per farne vasi potori (vasi usati nell'antichit\u00e0 per contenere bevande; dal latino \"potorius\", \"che serve per bere\", dalla stessa radice di \"potare\", \"bere\"): molti di essi finirono nei tesori delle chiese e divennero reliquiari o vasi per l'olio santo; negli inventari del Quattrocento e Cinquecento sono descritti come zampe di grifo e si attribuivano loro poteri amuletici contro il male e il veleno, come per i corni di unicorno comuni nei tesori principeschi del Rinascimento.\nSi facevano di corno anche i corni da caccia o per segnale, ma i pi\u00f9 preziosi, gli olifanti, si ricavavano dall'avorio delle zanne d'elefante: se ne hanno nei musei e nei tesori delle chiese, di fattura orientale o bizantina con decorazioni specialmente di animali, che risalgono ai secoli dal IX al XII, e fin nell'XI secolo con rappresentazioni del circo che ricordano quelle degli antichi dittici; molti divennero poi reliquiari. Nel Medioevo erano adoperati corni di varia specie ma di forma pressoch\u00e9 uniforme: differivano se mai in certi particolari e negli ornamenti pi\u00f9 o meno ricchi.\nServivano ugualmente per dare segnali nelle cacce, nelle adunanze e nelle battaglie.\nGli avori pi\u00f9 antichi vennero portati dalla Sierra Leone tra la fine del Quattrocento ed i primi del Cinquecento, eseguiti dagli artisti della popolazione Sapi su richiesta dei portoghesi. Elemento caratteristico dello stile Sapi-portoghese \u00e8 il disegno delle teste umane; un altro carattere tipico \u00e8 la leggerezza delle decorazioni a rilievo che lascia libera buona parte della superficie.\nI corni, usati in Africa per trasmettere messaggi di guerra, si presentavano bene come corni da caccia.\nL'Olifante di Orlando.\nSi conserva tuttora nel museo del duomo di Praga un corno che si pensa che sia quello che Rolando, secondo la leggenda, suon\u00f2 a Roncisvalle, sebbene la \"Chanson de Roland\" racconta di come i suoi pezzi (l'eroe soffi\u00f2 talmente forte nello strumento, per avvisare l'avanguardia dell'esercito di Carlo Magno, che l'olifante si ruppe) siano stati deposti sul colle di Saint-Seurin a Bordeaux, dove riposerebbero \"altri cinque mila valorosi\" morti nella battaglia. Orlando esit\u00f2 fino all'ultimo prima di dare l'allarme al suo re, Carlo Magno. Cominci\u00f2 poi a suonare con tutte le sue forze, tanto che ne mor\u00ec. Il messaggio era arrivato a Carlo, ma ormai era troppo tardi."}
{"id": "121768", "revid": "1305772", "url": "https://it.wikipedia.org/wiki?curid=121768", "title": "D'Amato", "text": ""}
{"id": "121769", "revid": "1543377", "url": "https://it.wikipedia.org/wiki?curid=121769", "title": "Sesta malattia", "text": "La sesta malattia (chiamata anche roseola, roseola infantum, esantema critico, esantema subitum o febbre dei tre giorni) \u00e8 una malattia infettiva che si manifesta soprattutto nei bambini tra i 6 mesi ed i due anni di et\u00e0. La si definisce \"sesta\" malattia in quanto \u00e8 considerata come la sesta malattia diagnosticata, in ordine cronologico, che si manifesta tipicamente nell'infanzia dopo morbillo, scarlattina, rosolia, morbo di Dukes (o quarta malattia) ed eritema infettivo (o quinta malattia).\nEziologia.\nLa sesta malattia \u00e8 causata dall'Herpes Virus umano di tipo 6B (HHV6B). L'herpes virus di tipo 6A (HHV6A) al contrario non presenta sintomi; gli herpes virus di tipo 6 sono presenti in tutto il mondo e quasi tutta la popolazione umana adulta risulta sieropositiva.\nNel 1990 \u00e8 stato isolato l'Herpes Virus umano di tipo 7 (HHV7), contratto (solitamente tra i 2 e i 5 anni) dal 95% dei bambini senza presentare sintomi o con sintomatologia del tutto sovrapponibile a quella del tipo 6 ma con occasionalmente sintomi influenzali, febbre, vomito, diarrea, basso conteggio dei leucociti, e convulsioni.\nTrasmissione.\nLa trasmissione avviene per via rinofaringea, con starnuti o tosse e penetra attraverso le vie aeree superiori o la congiuntiva.\nPeriodo di incubazione.\nCirca 9 giorni (da 5 a 15 giorni)\nViene chiamata sesta malattia in quanto, tra le malattie esantematiche, \u00e8 la sesta in ordine cronologico di identificazione, anche se ci sono delle eccezioni.\nEpidemiologia.\nEsclusivamente i bambini tra i 6 ed i 18 (max 24) mesi di et\u00e0. Le infezioni primarie negli adulti sono rare ma possono colpire (e, qualora si presentino, manifestano sintomi pi\u00f9 gravi), e le riattivazioni sono solitamente asintomatiche a meno che l'adulto sia immunosoppresso (ad esempio dopo un trapianto di organo, o in presenza di AIDS conclamata).\nContagiosit\u00e0.\nSoprattutto durante la fase febbrile della malattia, quindi prima o contemporaneamente alla comparsa delle manifestazioni cutanee.\nSintomi e segni.\nNella maggior parte dei casi la malattia decorre in forma paucisintomatica. Nei casi clinicamente manifesti si distinguono due periodi:\nPeriodo pre esantematico (enantema).\nIl periodo pre esantematico ha una durata di circa 3-4 giorni, inizia con febbre elevata, in genere sui 39-41\u00a0\u00b0C, malessere generale, raffreddore, arrossamento del faringe con mal di gola, presenza di piccole vescicole sui pilastri tonsillari, congiuntivite, irritabilit\u00e0, talvolta vomito o diarrea. Compare inoltre una linfoadenopatia diffusa alle catene occipitali, latero-cervicali e retroauricolari. Talora pu\u00f2 rendersi manifesta anche una meningite di lieve entit\u00e0. Frequente il meningismo con tensione delle fontanelle e con possibili convulsioni febbrili.\nPeriodo esantematico.\nDopo 3-5 giorni, in corrispondenza con la scomparsa della febbre che avviene per crisi, compare un esantema morbilli-rubeoliforme (fini macule-papule) che interessa prima il tronco ed il collo e successivamente si diffonde al viso e alle estremit\u00e0 scomparendo poi rapidamente nell'arco di 24-48 ore senza desquamazione. In alcuni casi irritabilit\u00e0 e nervosismo.\nNegli ultimi giorni di malattia si possono avere dolori muscolari ed articolari.\nDiagnosi.\nSi basa sull'osservazione clinica ed entra in diagnosi differenziale con la rosolia per l'aspetto dell'esantema e per il coinvolgimento dei linfonodi cervicali e retro-auricolari. Pu\u00f2 essere talora scambiato con il morbillo, una reazione da farmaci (importante l'anamnesi farmacologica), manifestazioni allergiche cutanee, infezioni da \"Enterovirus\" e \"Morbillivirus\". Una diagnosi di certezza si stabilisce attraverso l'isolamento dei virus nella saliva o nel sangue oppure attraverso la PCR. A causa della natura benigna della malattia queste costose metodiche non vengono utilizzate.\nPrognosi e Complicanze.\nLa prognosi \u00e8 buona, uniche complicanze le convulsioni in corrispondenza delle puntate febbrili nei bambini predisposti.\nTerapia.\nLa terapia \u00e8 solo di supporto. Una copertura antibiotica blanda va scartata, e comunque considerata utile solo ed esclusivamente nel caso in cui si debbano affrontare eventuali complicazioni all'apparato respiratorio, per scongiurare le quali bastano i normali accorgimenti come evitare le correnti d'aria ed ossigenare l'ambiente. Si somministrano antifebbrili, solo se il bimbo \u00e8 sintomatico, come paracetamolo orale (in base all'et\u00e0, distanza minima di somministrazione 3 ore) o sciroppo di ibuprofene (in base al peso, distanza minima di somministrazione 8 ore, 4 ore dal paracetamolo). Idratare il bambino \u00e8 fondamentale. Se compaiono le convulsioni febbrili non si utilizzano anticonvulsivanti. Se disponibile somministrare diazepam 0.8\u00a0mg/kg per via rettale e portare il bambino al pronto soccorso pi\u00f9 vicino, per escludere cause non benigne di convulsioni (peraltro rare)."}
{"id": "121770", "revid": "182193", "url": "https://it.wikipedia.org/wiki?curid=121770", "title": "Arrows Grand Prix International", "text": "La Arrows Grand Prix International \u00e8 stata una scuderia britannica di Formula 1, con sede a Milton Keynes, fondata nel 1977 dal finanziere italiano Franco Ambrosio e dagli ex-componenti della squadra Shadow Alan Rees, Jackie Oliver, Dave Wass e Tony Southgate. Oltre ad essere l'acronimo (ancorch\u00e9 imperfetto) dei nomi dei fondatori, il nome della squadra significa \"frecce\" in inglese.\nStoria.\nArrows Grand Prix International.\nFondata nel novembre del 1977, la Arrows doveva inizialmente avere sede in Italia e chiamarsi \"Ambrosio Racing Team\", dal nome del suo principale sponsor. Il personale proveniva in gran parte dalla Shadow (squadra precedentemente sponsorizzata da Ambrosio), cos\u00ec come il pilota di punta Riccardo Patrese, cui venne poi affiancato Rolf Stommelen. In soli 53 giorni venne realizzata la prima monoposto, la Arrows FA1, che fece il proprio debutto al Gran Premio del Brasile, suscitando immediate polemiche, in quanto venne considerata una copia identica della Shadow DN9 e Don Nichols, proprietario di quest'ultima scuderia, intent\u00f2 una causa legale contro la Arrows, rivendicando la propriet\u00e0 intellettuale dei progetti.\nI risultati in pista videro Patrese subito molto competitivo: al Gran Premio del Sudafrica riusc\u00ec anche a portarsi in testa alla corsa, conducendola fino a quando non cedette il propulsore. Nella gara seguente riusc\u00ec inoltre a conquistare i primi punti mondiali per la scuderia, al Gran Premio degli Stati Uniti disputato a Long Beach, e il primo podio, cogliendo il secondo posto in Svezia alcune gare pi\u00f9 tardi. \nLa situazione all'interno del team, per\u00f2, si fece presto problematica: Ambrosio venne infatti indagato ed arrestato in Italia per reati di tipo finanziario e ritir\u00f2 il sostegno economico alla scuderia, mentre l'Alta corte di Londra giudic\u00f2 la Arrows colpevole di plagio nei confronti della Shadow, condannandola ad una multa di cinquecentomila dollari e alla distruzione degli esemplari delle sue vetture, poi cedute gratuitamente come parziale risarcimento a Nichols. Nonostante le gravi difficolt\u00e0, i tecnici Tony Southgate e Dave Wass riuscirono a progettare e costruire una nuova monoposto, la A1, in poco pi\u00f9 di un mese.\nNel settembre 1978, al via del Gran Premio d'Italia sul circuito di Monza, Patrese fu coinvolto nell'incidente che cost\u00f2 la vita a Ronnie Peterson; accusato apertamente da James Hunt di avere compiuto una manovra tale da innescare la collisione, venne forzosamente escluso dal Gran Premio seguente per volont\u00e0 degli altri piloti. Un'inchiesta avrebbe in seguito appurato in via definitiva la totale estraneit\u00e0 del pilota padovano all'accaduto. Patrese ottenne infine un quarto posto in Canada, permettendo alla scuderia di chiudere al decimo posto in classifica costruttori. Nonostante ci\u00f2 la FOCA, adducendo a motivo il contenzioso con la Shadow, imped\u00ec che alla Arrows venissero erogati i bonus economici previsti per i risultati ottenuti in gara.\nNel 1979 a Patrese venne affiancato Jochen Mass e, a partire da met\u00e0 stagione, fu schierata la Arrows A2, vettura \"estrema\" e caratterizzata dall'assenza di appendici aerodinamiche, presto soprannominata \"supposta\". Essa fu caratterizzata da problemi di bilanciamento e consent\u00ec raramente ai due piloti di ottenere risultati di rilievo: la stagione venne chiusa con appena cinque punti iridati.\nNel 1981 Patrese conquist\u00f2 l'unica pole position della storia della squadra, a Long Beach, conducendo poi la gara finch\u00e9 non venne costretto al ritiro da problemi meccanici. Ben meno performante fu il compagno Siegfried Stohr, che non riusc\u00ec mai ad andare a punti; il team fu peraltro coinvolto in un grave incidente al via del Gran Premio del Belgio, allorch\u00e9 Stohr, che scattava dalle retrovie, entr\u00f2 in collisione con Patrese (rimasto fermo in griglia col motore spento) investendo il meccanico Dave Luckett, imprudentemente entrato in pista per tentare di riavviare il propulsore. In quell'anno la Arrows si piazz\u00f2 all'ottavo posto nella classifica del mondiale costruttori. \nDopo un paio d'anni interlocutori, nel 1984 l'apporto dei motori BMW turbocompressi e la sponsorizzazione dell'industria del tabacco Barclay contribuirono a migliorare i risultati: la Arrows fin\u00ec nona nel campionato costruttori e ottava l'anno successivo.\nNel 1987 la BMW ritir\u00f2 la propria collaborazione e i motori in dotazione al team furono rinominati Megatron: tuttavia la squadra inglese riusc\u00ec comunque a disputare la sua stagione migliore, finendo quinta nel 1988 (anno che concluse la prima era dei motori turbocompressi) grazie ai frequenti piazzamenti in zona punti dei due piloti Eddie Cheever e Derek Warwick. In questo periodo arriv\u00f2 alla direzione tecnica della Arrows il giovane ingegnere Ross Brawn, che successivamente pass\u00f2 alle vetture sport prototipo nel 1989.\nFootwork Arrows.\nNel 1990 l'uomo d'affari giapponese Kazuo Ito decise di investire nel team Arrows e le vetture cominciarono quindi a scendere in pista con il logo \"Footwork\" come sponsor principale sulle fiancate. Il patron Jackie Oliver, in ristrettezze finanziarie, decise l'anno dopo di cedere il pacchetto azionario di maggioranza del team alla compagnia nipponica, che modific\u00f2 il nome della squadra in Footwork Arrows e raggiunse un accordo con la Porsche per la fornitura di motori. I risultati furono per\u00f2 disastrosi: la casa tedesca forn\u00ec un motore eccessivamente ingombrante e poco potente e gi\u00e0 durante la stagione 1991 la \"partnership\" venne interrotta per ripiegare sui propulsori Cosworth, poi sostituiti nel 1992 dai giapponesi Mugen. \nIl nome Footwork fu mantenuto fino alla stagione 1996, quando il ritiro dell'investitore giapponese comport\u00f2 il ritorno alla vecchia denominazione Arrows, di nuovo sotto il controllo di Jackie Oliver.\nTWR Arrows.\nNel marzo del 1996 l'uomo d'affari britannico Tom Walkinshaw acquist\u00f2 una rilevante quota azionaria della squadra e a settembre ingaggi\u00f2 per la stagione 1997 il fresco campione del mondo Damon Hill: per coprirne economicamente l'oneroso contratto, la seconda macchina venne affidata al brasiliano Pedro Paulo Diniz, titolare di un \"portafoglio\" di munifici sponsor personali. In tal modo le monoposto inglesi poterono, per la prima e unica volta nella storia, sfoggiare i numeri 1 e 2.\nLe risorse economiche racimolate e l'ingaggio di un pilota d'alto profilo non furono per\u00f2 sufficienti per far compiere alla Arrows il \"salto di qualit\u00e0\": la monoposto A18, progettata da Frank Dernie, \"gommata\" Bridgestone (marchio all'esordio in Formula 1) e spinta da un motore V10 a marchio Yamaha preparato in esclusiva dalla Judd (parimenti una novit\u00e0 nel \"circus\"), era infatti meccanicamente fragile ed aerodinamicamente imperfetta, palesando in particolare un cronico deficit di deportanza. Un qualche miglioramento si ebbe con l'ingaggio dell'esperto John Barnard alla direzione tecnica: il 10 agosto 1997, al Gran Premio d'Ungheria, Hill si qualific\u00f2 in terza posizione e in gara (beneficiando anche dell'eccezionale resa degli pneumatici Bridgestone all'Hungaroring) riusc\u00ec a portarsi al comando; l'obiettivo della vittoria svan\u00ec a causa di un guasto al cambio nei giri finali, che lo fece retrocedere al secondo posto. Fu per\u00f2 un risultato isolato: nel resto della stagione il pilota britannico and\u00f2 a punti solo in Gran Bretagna (sesto), mentre Diniz ci riusc\u00ec unicamente al Gran Premio del Lussemburgo (quinto), laddove i ritiri furono rispettivamente sei e undici.\nNel corso degli anni seguenti Walkinshaw acquist\u00f2 anche le rimanenti quote di Oliver, diventando amministratore unico della Arrows. Nel 1998 il nuovo patron rilev\u00f2 la Brian Hart Ltd e assunse a pieno titolo il motorista Brian Hart, che nel 1998 realizz\u00f2 per la monoposto A19 il motore Arrows 72. Nuovamente allo sforzo non corrispose una crescita di rendimento: i piloti Pedro Diniz e Mika Salo andarono a punti solo tre volte (per un totale di sei lunghezze racimolate), ritirandosi in pi\u00f9 della met\u00e0 delle gare in calendario.\nIn vista della stagione 1999 il main sponsor Danka ritir\u00f2 il suo appoggio al team. A stretto giro fece la sua fugace apparizione il faccendiere nigeriano Malik Ado Ibrahim, sedicente \"principe della trib\u00f9 Igbira\", che promise un investimento da 125 milioni di dollari in favore della Arrows, adducendo a garanzia una fideiussione della banca d'investimento britannica Morgan-Grenfell, facente parte del gruppo Deutsche Bank. Walkinshaw accett\u00f2 e stipul\u00f2 con Ibrahim la cessione di una quota azionaria di circa il 30%, con la promessa di superare il 50% a transazione completata; di fatto per\u00f2 la liquidit\u00e0 promessa non si materializz\u00f2 e l'unico apporto dell'oscuro personaggio fu l'apposizione del misterioso marchio T-minus (che a suo dire era in procinto di essere lanciato per la produzione e la vendita di bevande energetiche, abbigliamento e motociclette) sulla carrozzeria delle monoposto. Venuta alla luce la sua inconsistenza imprenditoriale, il \"principe\" si volatilizz\u00f2 e la sua quota azionaria venne rilevata a fini di risarcimento dalla Morgan-Grenfell, che concesse alla Arrows una linea di credito e rilev\u00f2 gli spazi pubblicitari liberati da Ibrahim.\nLa monoposto A20, che come l'anno prima era motorizzata \"in proprio\", scont\u00f2 la defezione di John Barnard e Brian Hart, che si erano chiamati fuori lamentando la pochezza delle risorse disponibili. La scelta dei piloti fu dettata da ragioni economiche: a Pedro de la Rosa, che godeva dell'appoggio economico della Repsol, fu affiancato Toranosuke Takagi, che portava in dote lo sponsor PIAA dalla cessata Tyrrell. Dopo un esordio promettente in Australia, con lo spagnolo a punti (sesto) e il giapponese subito dietro, la stagione vide la Arrows costantemente nelle retrovie, talora sopravanzata finanche dalla Minardi e \"salvata\" dal fondo classifica solo dall'ancor pi\u00f9 infimo rendimento della BAR. De la Rosa mostr\u00f2 comunque di aver buone doti di guida e venne riconfermato, mentre Takagi (peraltro a disagio perch\u00e9 incapace di comprendere e parlare fluentemente l'inglese) non colse alcun risultato soddisfacente e venne licenziato a fine anno.\nNella stagione 2000 la Arrows benefici\u00f2 dell'apporto di Orange SA (che divenne \"title sponsor\") e di Paul Stoddart, imprenditore australiano gi\u00e0 attivo nelle categorie motoristiche minori col team European Racing (che pertanto cambi\u00f2 nome in European Arrows); al confermato De la Rosa e al nuovo acquisto Jos Verstappen fu affidata la Arrows A21 motorizzata \"Supertec\". Questo era un motore non potentissimo ma comunque valido, specialmente dopo lo sviluppo approntato durante la stagione, cui prese parte anche un giovanissimo Mark Webber, che defin\u00ec la monoposto \"superiore alla media\". Grazie anche ad un'aerodinamica azzeccata e ad una buona stabilit\u00e0, l'A21 riusc\u00ec ad marcare giri veloci in vari circuiti; sia Verstappen che De la Rosa riuscirono ad essere competitivi con la parte centrale dello schieramento di quell'anno e ad andare regolarmente a punti (il pilota spagnolo sfior\u00f2 finanche il podio in Austria, quando venne fermato da un guasto meccanico).\nNel 2001 il passaggio al motore Asiatech e l'abbandono di gran parte dello staff (nonch\u00e9 la defezione di Stoddart, che decise di acquistare la Minardi) indebolirono molto la squadra: Walkinshaw decise di sostituire De la Rosa con il debuttante Enrique Bernoldi, titolare di una munifica sponsorizzazione a marchio Red Bull. La stagione fu estremamente dura e il solo Verstappen riusc\u00ec a strappare un punto iridato, piazzandosi sesto nel Gran Premio d'Austria.\nLa chiusura.\nNel 2002 Tom Walkinshaw raggiunse un accordo per l'utilizzo dei motori Ford-Cosworth V10, conferm\u00f2 Bernoldi e licenzi\u00f2 Verstappen, sostituendolo con Heinz-Harald Frentzen, resosi disponibile a seguito della chiusura della Prost Grand Prix. \nLa Arrows si trov\u00f2 per\u00f2 senza fondi a met\u00e0 della stagione: Walkinshaw in alcuni casi \"tapp\u00f2\" il deficit attingendo al proprio patrimonio personale e tent\u00f2 di trattare la cessione del team dapprima alla Red Bull e quindi all'ex manager BAR Craig Pollock (che si era detto intenzionato a trasformarla nella \"squadra clienti\" della Renault, tornando ai motori Supertec o introducendo in Formula 1 il marchio Nissan), in entrambi i casi vanamente, anche per l'aperta ostilit\u00e0 del partner Morgan-Grenfell, che aveva visto disattese le proprie richieste di ripianamento del passivo a fronte del credito concesso alla squadra. Diversi fornitori, collaboratori e dipendenti del team (tra cui lo stesso Frentzen) iniziarono a citare in giudizio la scuderia per i ritardi nel pagamento degli onorari.\nNell'estremo tentativo di salvare la situazione, al Gran Premio di Francia venne chiesto ai piloti di girare lentamente in qualifica, in modo tale da non ottenere il \"pass\" per la gara. La FIA per\u00f2 diffid\u00f2 la squadra dal reiterare tale comportamento, minacciando di comminarle l'onerosa multa prevista in caso di mancata partecipazione ad una tappa del mondiale, sicch\u00e9 il successivo Gran Premio di Germania venne corso regolarmente. La defezione si concretizz\u00f2 quindi al Gran Premio d'Ungheria; a stretto giro Frentzen, esasperato, decise di rescindere unilateralmente il contratto in essere. La Arrows decise di non rimpiazzarlo e si present\u00f2 al weekend di gara del Belgio con la sola macchina di Bernoldi, che per\u00f2 pot\u00e9 girare solo nelle prove libere del venerd\u00ec: allorch\u00e9 si venne a sapere che le trattative di Walkinshaw per la cessione della scuderia erano nuovamente naufragate, il personale smont\u00f2 le attrezzature e abbandon\u00f2 platealmente il paddock.\nFu questo l'epilogo della storia della Arrows, che non si present\u00f2 alle ultime tre gare stagionali e venne messa in liquidazione forzata, trascinando nella bancarotta anche la TWR.\nUn consorzio capitanato dalla Phoenix Finance - guidata da Charles Nickerson, un amico di Walkinshaw - compr\u00f2 una parte delle dotazioni del team, specificamente i motori, pensando di unirli alle altre dotazioni acquistate dalla fallita Prost Grand Prix, al fine di partecipare al mondiale 2002 o 2003; la FIA, per\u00f2, non concesse loro l'autorizzazione a gareggiare. Anni pi\u00f9 tardi, nel 2006, la neonata Super Aguri acquist\u00f2 i telai della Arrows A21 come base per la costruzione della SA05. \nUn dettaglio curioso riguarda Verstappen, al quale nel 2003 la Scuderia Ferrari aveva offerto un contratto come collaudatore: onestamente il pilota rifiut\u00f2, per mantenere la parola data in precedenza alla Arrows.\nLa sorte dei telai Arrows.\nI telai rimasti e i loro diritti di propriet\u00e0 intellettuale furono pi\u00f9 tardi acquistati da Paul Stoddart, allora alla guida del team Minardi, che li considerava una possibile alternativa ai telai usati dalla sua squadra. Il nuovo team Super Aguri rilev\u00f2 le vecchie vetture del 2002 e le fece correre (con alcune modifiche) con la sigla di SA05 nelle prime gare della stagione 2006. Al Gran Premio di Germania 2006 ha debuttato una nuova versione chiamata SA06, ma basata comunque sullo stesso telaio. Il team stesso aveva sede nella vecchia fabbrica Arrows a Leafield."}
{"id": "121771", "revid": "120792036", "url": "https://it.wikipedia.org/wiki?curid=121771", "title": "Pulpito", "text": "Il pulpito (dal latino \"pulpitum\" che significa impalcatura, piattaforma) indica una piattaforma rialzata usata per scopi civili e religiosi.\nNell'antica Roma.\nNell'antica Roma il pulpito indicava il luogo elevato dal quale il magistrato romano amministrava la giustizia, un palco dal quale parlavano gli oratori e, come faceva Vitruvio, il palcoscenico su cui recitavano gli attori.\nUso cristiano.\nCon l'avvento del cristianesimo e la trasformazione della societ\u00e0, in epoca medievale si identifica il pulpito con il palco da cui parla il predicatore. Successivamente divenne un elemento obbligatorio per le chiese romaniche.\nAttualmente tale struttura \u00e8 raramente utilizzata, anche grazie ai moderni sistemi di amplificazione che consentono al sacerdote di essere udito chiaramente anche dall'altare.\nIl pulpito pu\u00f2 essere in legno, marmo o anche ferro battuto ed \u00e8 collocato nella navata centrale della chiesa, normalmente accanto all'altare maggiore. Fra i pi\u00f9 antichi vi \u00e8 quello di Sant'Ambrogio a Milano, risalente all'XI secolo. \nPu\u00f2 essere costituito da una struttura ornamentale poggiata al pavimento, sulla cui sommit\u00e0 si pone il predicatore, o rialzato, addossato a un pilastro o parete della chiesa, con una scala di accesso, una piattaforma circolare o quadra (o poligonale) contornata da un parapetto e destinata ad ospitare il predicatore, una copertura (paracielo) di forma rotonda o quadra, in armonia con quella della piattaforma, che ha la funzione d'impedire la dispersione della voce dell'oratore verso l'alto, riflettendola verso il basso.\nNelle chiese cristiane, il pulpito si differenzia dall'ambone o pergamo: quest'ultimo \u00e8 esclusivamente dedicato alla proclamazione delle letture bibliche e, di regola, non alla predicazione.\nFamosi per il loro corredo di sculture sono: il pulpito del duomo di Modena (facente parte di un pontile-tramezzo); il pulpito di Sant'Andrea a Pistoia; il pulpito del battistero di Pisa; il pulpito del duomo di Pisa; il pulpito del duomo di Siena; il pergamo di Guglielmo nel duomo di Cagliari."}
{"id": "121772", "revid": "228587", "url": "https://it.wikipedia.org/wiki?curid=121772", "title": "Come stare soli", "text": "Come stare soli \u00e8 una raccolta di saggi di Jonathan Franzen, comparsi su riviste (\"Harper's\", \"New Yorker\") tra il 1994 e il 2001 e raccolti in volume nel 2002.\nGli articoli tracciano il percorso di un intellettuale contemporaneo, da apocalittico a (parzialmente) integrato. In mezzo al guado, la palude della depressione, motivo esistenziale sul quale l'autore ritorna esplicitamente in pi\u00f9 occasioni. \nAll'inizio degli anni novanta Franzen sperimenta sulla sua pelle la crisi del progetto artistico su cui ha impostato la sua carriera sin dall'inizio (\u201cQuando finii il college, nel 1981, non ero al corrente della morte del romanzo sociale\u201d). I suoi primi due romanzi, pur riscotendo un discreto successo di critica e di pubblico, non suscitano nessuna reazione a parte \u201cun'altra pagella di buoni voti da parte dei critici [\u2026] una discreta quantit\u00e0 di denaro; e il silenzio dell'irrilevanza\u201d. Le statistiche sul calo dei lettori di narrativa, il trionfo della cultura dell'immagine, l'avvento dei profeti \u201ccybervisionari\u201d con le loro previsioni su un futuro interamente digitale: tutto sembra congiurare contro l'antica professione del romanziere. Pi\u00f9 in profondit\u00e0, l'opulenta societ\u00e0 americana degli anni novanta sembra non aspettarsi pi\u00f9 nulla dalla narrativa e dall'arte. (\u201cImmaginiamo che l'esistenza umana sia definita da un Dolore. [\u2026] Se consideriamo la religione e l'arte come i metodi storicamente preferiti per venire a patti con questo Dolore, che ne \u00e8 dell'arte quando i nostri sistemi tecnologici ed economici e persino le nostre religioni commercializzate sono ormai abbastanza sofisticati da collocare ognuno di noi al centro del proprio universo di scelte e gratificazioni?\u201d) La societ\u00e0 non ha bisogno di letteratura, ma di narcotici: e ne produce in abbondanza, \u201csotto forma di Tv, cultura popolare e oggetti di ogni tipo\u201d. Ci\u00f2 che rende particolarmente efficace la descrizione dei \u201cnarcotici\u201d \u00e8 che l'autore non nasconde di averne fatto uso a pi\u00f9 riprese, e di sentirne ancora bisogno: \u00e8 il caso, per esempio, della televisione. Come nella miglior tradizione apocalittica, l'apparecchio televisivo \u00e8 considerato un oggetto diabolico, ma il rapporto che l'autore intrattiene col \u201cvecchio aggeggio ingombrante\u201d nascosto letteralmente nell'armadio, rasenta il grottesco. (\u201cMi chiedo se possa esistere un'immagine pi\u00f9 tetra della codipendenza delle centinaia di ore che ho passato con un pezzo di filo di rame tagliente stretto fra indice e pollice per migliorare la qualit\u00e0 dell'immagine del mio televisore\u201d).\nAnche se le pagine apocalittiche di Franzen \u2013 quelle in cui l'autore indaga sulla sua depressione, e ne fornisce le coordinate storiche e sociali \u2013 sono le pi\u00f9 intense, nei saggi in cui compaiono sono gi\u00e0 rielaborate sotto un nuovo punto di vista. Esemplare sotto questo aspetto la sorte del saggio \u201cPerch\u00e9 scrivere romanzi\u201d, che ai tempi dalla sua apparizione su \u201cHarper's\u201d nel 1996 col titolo \"Forse sognare\" era stato considerato un manifesto del romanzo sociale, da cui Franzen stava piuttosto prendendo congedo: rileggendolo sei anni dopo, l'autore si rende conto che \u201cnei cinque anni trascorsi da quando avevo scritto il saggio, ero riuscito a dimenticare che a quell'epoca ero un individuo molto arrabbiato e con la testa piena di teorie. Il fatto che gli americani guardino tantissima Tv e leggano poco Henry James mi provocava un'angoscia apocalittica\u201d.\nLa \u201cfuga di uno scrittore in crisi dalla prigione dei suoi pensieri rabbiosi\u201d comincia con una scoperta fondamentale: la solitudine. Contattato da una studiosa di scienze sociali che sta conducendo una rigorosa ricerca scientifica sul \u201cpubblico della narrativa seria in America\u201d, l'autore scopre di appartenere sin dall'infanzia a una tipologia di lettore ben definita: l'isolato sociale, che sin dall'infanzia vive la sua esperienza di lettura come dialogo con un \u201cessenziale mondo immaginario\u201d. Questo mondo essenziale non \u00e8 un rifugio, tutt'altro: nella opere narrative questi lettori riconoscono una sensazione d'imprevedibilit\u00e0 che \u00e8 un tratto distintivo della loro esistenza (si tratta spesso di migranti, o persone che vivono comunque una realt\u00e0 molto diversa da quella dei genitori). La buona narrativa descrive i conflitti rifuggendo le facili soluzioni, e tornando sempre sui \u201cproblemi fondamentali\u201d.\nIn fondo, \u00e8 sempre il vecchio tema del dialogo coi classici: ma Franzen lo vive come una scoperta liberatoria. \u201cCome potevo non sentirmi estraniato? Io ero un lettore. La mia essenza mi aspettava da sempre, e adesso mi dava il benvenuto. D'improvviso mi accorsi di quanto fossi ansioso di costruire e abitare un mondo immaginario\u201d. Solo ora, deponendo parzialmente le ambizioni del suo progetto di romanzo sociale, Franzen pu\u00f2 riscoprire il piacere di leggere e di scrivere dei personaggi e dei luoghi che ama. Il suo terzo romanzo, arenatosi da tempo sotto il peso \u201cdel mio presunto dovere nei confronti di una chimerica cultura di massa\u201d, si rimette in moto: si tratta naturalmente di \"The Corrections\", che uscir\u00e0 nel 2001 (\"Le correzioni\", Einaudi, 2002).\nChe cos'\u00e8 esattamente la solitudine di Franzen? Non sembra avere molto a che vedere con torri d'avorio o ritorni al privato. L'intellettuale non rinuncia a indagare la societ\u00e0 in cui vive e a pronunciare sentenze anche molto critiche. Non rinuncia nemmeno, se invitato, a comparire in un talk show televisivo (perlomeno ci prova, com'\u00e8 testimoniato dal racconto autobiografico \"Ci vediamo a St Louis\", dove una troupe televisiva costringe l'autore a tornare nei luoghi dei suoi lutti familiari). Ma la scoperta di appartenere a una comunit\u00e0 extratemporale di lettori e scrittori lo riconcilia coi suoi contemporanei. Non \u00e8 pi\u00f9 costretto a fare concorrenza (una ben misera concorrenza) alla cultura di massa: in fondo l'elitarismo della letteratura \u00e8 sempre esistito, anche se \u201csi era fugacemente eclissato nel periodo d'oro del romanzo\u201d.\nCos\u00ec il \u201csublime sdegno\u201d dei tempi di \"Forse sognare\" lascia il posto a un tono pi\u00f9 bonario nei confronti di una realt\u00e0 nella quale l'intellettuale progressivamente accetta di vivere, rinunciando a molti eccessi ideologici. Molti saggi raccolti nel volume testimoniano questo mutato atteggiamento. Raccontando la malattia del padre, in quella che \u00e8 quasi un'appendice alle pagine pi\u00f9 autobiografiche delle Correzioni, Franzen ammette di aver rifiutato dapprima l'idea della malattia di Alzheimer (\u201cmi sembrava un altro aspetto della medicalizzazione dell'esperienza umana\u201d) nel tentativo di salvare un'individualit\u00e0 annullata dalla casistica medica (\u201c\u2026mi dispiace vedere il significato personale staccarsi da certi errori di mio padre, come confondere la moglie con la suocera, una cosa che allora mi parve bizzarra e misteriosa e dalla quale racimolai ogni sorta di nuove e importanti intuizioni sul matrimonio dei miei genitori. A quanto pare, il mio senso della personalit\u00e0 individuale era illusorio\u201d).\nSe nel suo ultimo romanzo Franzen aveva descritto impietosamente l'involuzione liberista della societ\u00e0 attraverso lo smantellamento di una compagnia ferroviaria privata, in \"Lettere smarrite\" l'argomento \u00e8 capovolto: si tratta di dar conto del crollo sistemico di una grande azienda pubblica, il servizio postale di Chicago, travolto dalla burocrazia, dalla corruzione e dall'ipocrisia del politically correct. Perfino il vero nemico numero uno della societ\u00e0 americana, \u201cGreat Tobacco\u201d, \u00e8 affrontato da Franzen con insospettabile tolleranza in \"Setacciare le ceneri\": fumatore pentito ma non redento, Franzen si scopre in un qualche modo solidale con le aziende fornitrici di sigarette, capri espiatori del risentimento popolare, e comunque colpevoli di aver \u201cvenduto l'anima ai consulenti legali\u201d (il saggio documenta come la strategia suicida di negare la nocivit\u00e0 del fumo fosse una scelta portata fino in fondo dagli avvocati dei produttori). In \"Unit\u00e0 di controllo\" Franzen documenta in presa diretta i paradossi di uno dei pi\u00f9 fiorenti business americani: l'amministrazione carceraria. Da una parte del muro, i giovani \u201cneri e latini\u201d obbligati a svolgere \u201cper un dollaro l'ora o anche meno, i lavori umili che da liberi si rifiutavano di svolgere per il minimo salariale\u201d; dall'altra parte, gli abitanti della cittadina che ha deciso di ospitare un carcere di massimo rigore, illusi e poi frustrati da una struttura che promette sicurezza ma non d\u00e0 occupazione.\nIn altri saggi il nucleo tematico della solitudine diventa riflessione sul concetto (problematico) di privacy: ma anche in questo caso, e in un momento in cui le libert\u00e0 personali sembrano messe a dura prova dalla pervasivit\u00e0 della tecnologia, Franzen spiazza il lettore invertendo i termini della questione: non \u00e8 la privacy che manca agli statunitensi, anzi: nell'era dei forum elettronici e dell'esplosione dei quartieri residenziali la verit\u00e0 \u00e8 che \u201csiamo sommersi dalla privacy\u201d. Quello che invece va scomparendo \u00e8 uno spazio pubblico, \u201cdove ogni cittadino \u00e8 il benvenuto e dove la sfera puramente privata \u00e8 esclusa o limitata\u201d. Perci\u00f2, paradossalmente, il caso Clinton-Lewinsky, esploso nell'\u201cultimo grande, poderoso bastione della vita pubblica americana\u201d \u00e8 l'unica, e definitiva violazione della privacy, mentre l'espansione suburbana ha causato la fine delle \u201cbuone maniere\u201d, dei \u201ccomportamenti adulti che si imparano meglio in luoghi pubblici come i marciapiedi\u201d. Ma nonostante le spinte centrifughe, la grande citt\u00e0 polifunzionale resiste, e rimane il luogo ideale dove imparare a stare soli. \u00c8 qui che lo scrittore-lettore Franzen decide di restare. A costo di ridursi a razzolare nei rifiuti, come al termine di uno dei pezzi pi\u00f9 autobiografici e divertenti, \"Materiale di recupero\". Qui l'arte della riparazione dei vecchi utensili (una macchina da scrivere, una poltrona, un vecchio computer) diventa, pi\u00f9 che una sfida al \u201ctecnoconsumismo\u201d, ma una vera e propria metafora della pratica letteraria.\n\u201cL'obsolescenza \u00e8 il prodotto principale della nostra passione nazionale per la tecnologia, e io sono ormai convinto che l'obsolescenza non sia un male ma una meraviglia: non la perdizione, ma la salvezza. Pi\u00f9 il progresso tecnologico diventa precipitoso, pi\u00f9 cresce il volume dei detriti obsoleti. E i detriti non sono soltanto materiali. Sono anche una religione arrabbiata, la rinascita di ideologie controculturali, i nuovi disoccupati, gli eterni disadattati. Tutto ci\u00f2 garantisce che gli scrittori non saranno mai soli. L'ineluttabile obsolescenza \u00e8 il nostro patrimonio\u201d."}
{"id": "121773", "revid": "1821847", "url": "https://it.wikipedia.org/wiki?curid=121773", "title": "Storia dell'isola di Capri", "text": "L'isola di Capri \u00e8 situata nel golfo di Napoli e nel golfo di Salerno, tra la penisola sorrentino-amalfitana. Di origine calcarea, la sua sezione pi\u00f9 bassa \u00e8 al centro, mentre i suoi lati sono alti e circondati per lo pi\u00f9 da spaventosi precipizi, dove si trovano numerose grotte. La sua orografia \u00e8 composta, ad ovest dalle pendici del monte Solaro e, ad est dal monte Tiberio \nLo storico e geografo greco Strabone nella sua \"Geografia\", riteneva che Capri fosse stata un tempo unita alla terraferma. Questa sua ipotesi \u00e8 stata poi confermata sia dall'analogia geologica che lega l'isola alla penisola sorrentina sia da alcune scoperte archeologiche.\nCoesistono sull'isola due realt\u00e0 urbane, diverse tanto per la naturale separazione geografica quanto per tradizioni e origine etnica: Capri e Anacapri. Tale differenziazione si spiega con la naturale vicinanza di Capri al mare: la presenza del porto ha infatti agevolato gli scambi commerciali e culturali con il Regno di Napoli e determinato, di conseguenza, un suo maggiore benessere economico.\nLe due comunit\u00e0 erano in eterno conflitto, impegnate a difendere ognuna i propri diritti, esasperate dalla mancanza di vera autonomia che le costrinse ad accettare, nel corso dei secoli, le pressanti pretese degli amministratori inviati dal continente come controllori dell'economia locale.\nCapri fu visitata da diversi imperatori che fecero costruire ben dodici ville.\nEpoca preistorica.\nLe prime scoperte di epoca preistorica si ebbero pi\u00f9 di duemila anni fa, quando, in epoca romana, dagli scavi per la costruzione delle prime fabbriche imperiali vennero alla luce resti di animali scomparsi decine di migliaia di anni prima e tracce di vita di uomini primitivi dell'et\u00e0 della pietra. La vicenda \u00e8 documentata dallo storico Svetonio (75-140 d.C.) che descrive l'interesse mostrato dall'imperatore Augusto nel custodire resti di vita primordiale ritrovati a Capri nella sua casa, adibita quasi a primo museo della storia di paleontologia e paletnologia (\"Vitae Caesarum\", 2, 72).\nI racconti di Svetonio vennero confermati dai lavori di scavo del 1905-1906, quando, per un ampliamento del Grand Hotel Quisisana, all'inizio della Valle di Tragara, sotto uno strato di materiale eruttivo e un banco di argilla rossa del Quaternario, affondate in limo essiccato, derivato da un antico bacino lacustre, vennero alla luce ossa gigantesche di mammiferi estinti come l'Elephas primigenius (mammut), il \"Rhinoceros merckii\" e l'\"Ursus spelaeus\".\nFu il medico e naturalista Ignazio Cerio (Ignacio el Cartero) a riconoscere e a conservare questi fossili insieme ad armi in pietra, quali quarzite scheggiate e appuntite, triangolari o amigdaloidi (a forma, cio\u00e8, di mandorla). \nAltre importanti scoperte sono state fatte nella grotta delle Felci, situata sopra Marina Piccola, in localit\u00e0 \"Le Parate\", a \"Petrara\", in via Tiberio e via Krupp, a \"Campitello\" e alla \"Grotta del Pisco\", tutti ritrovamenti che hanno sottolineato la presenza di vita dalla fine dell'et\u00e0 neolitica all'et\u00e0 del bronzo.\nEpoca greca.\nLa colonizzazione greca di Capri e dell'intera Campania affonda le sue origini nella leggenda. Non fu un processo omogeneo, come ben testimoniato dalla differenziazione dei culti e dei racconti leggendari delle varie colonie: Capri, Sorrento e, in generale, il versante orientale del Golfo di Napoli, erano legati al culto delle sirene, mentre il versante occidentale, con Pithecusa (Ischia), dipendeva storicamente e religiosamente da Cuma ed era fedele al culto di Apollo oracolo.\n\u00c8 Ulisse, l'eroe leggendario dell'Odissea, l'emblema dei coraggiosi marinai che, attraverso rischiosi e lunghi viaggi, giunsero in Sicilia e nell'Italia meridionale, creando cos\u00ec le prime comunit\u00e0 greche. L'opera omerica non sembra pura invenzione poetica, dal momento che pare essere confermata anche dalla toponomastica. E anche la successiva tradizione letteraria colloca la maggior parte delle avventure dell'Odissea in Sicilia e nel versante occidentale dell'Italia meridionale. Le Sirene, ad esempio, vengono descritte da Servio, nel suo \"Commento all'Eneide\" (\"In Aen.\", 5, 864), come creature met\u00e0 uccello e met\u00e0 donna (una cantava, una suonava il flauto e una la lira) che sarebbero vissute prima a Pelorias e poi a \"Capreae\" (antico nome dell'isola), adescando i marinai con i loro canti (ma Servio, pi\u00f9 realisticamente, annota che si trattava di prostitute che mandavano in rovina i marinai).\nLa presenza dello \"scoglio delle Sirene\" a Marina Piccola \u00e8 frutto forse della fantasia di qualche erudito del Settecento venuto a conoscenza del commento di Servio. \u00c8 anche vero, per\u00f2, che l'idea che le Sirene risiedessero a Capri \u00e8 favorita dalle caratteristiche naturali dell'isola, ricca di distese verdi e di pericolosi precipizi che la rendono tanto simile alla descrizione di Omero e all'isola fiorita descritta da Esiodo.\nA partire dall'VIII secolo a.C., i Greci cominciarono a percorrere tutto il Golfo di Napoli e, secondo Livio (8, 22, 5-6), si insediarono inizialmente sull'isola di Ischia e, sulla terraferma, a Cuma; solo pi\u00f9 tardi giunsero a Capri.\nLa storia della colonizzazione, inoltre, lega leggendariamente Capri al popolo dei Teleboi, abitanti delle coste dell'Acarnania e delle isole greche dello Ionio. Virgilio, infatti, narra nell'Eneide che uno dei nemici di Enea era Ebalo, figlio della ninfa Sebetide e di Telone, re dei Teleboi di Capri e signore di gran parte della Campania:\nNel VII e VIII secolo a.C. tutta la vita politica e marittima del Golfo di Napoli gravitava intorno a Cuma, mentre Capri non ebbe una funzione altrettanto importante.\nLo storico Strabone racconta che \"nei tempi antichi a Capri vi erano due cittadine in seguito ridotte ad una sola\" (\"Geografia\", 5, 4, 9, 38).\nSicuramente una delle due cittadine era collocata dove sorge l'odierna Capri. Ci\u00f2 \u00e8 confermato dalla presenza di resti delle mura di fortificazione, costruite con grandi massi di calcare pseudopoligonale nella parte inferiore e da blocchi squadrati nella parte superiore, visibili dalla terrazza della funicolare e in un tratto alle falde del Castiglione; questi, insieme ad altri tratti andati ormai distrutti, chiudevano l'antico abitato (V-IV secolo a.C.). Sembra, inoltre, che la prima cittadina fosse anch'essa il risultato di due nuclei: uno, in alto, tra il monte San Michele e il Castiglione e l'altro in prossimit\u00e0 del porto.\nPer quanto riguarda la seconda cittadina, tante ipotesi sono state avanzate, ma la pi\u00f9 attendibile \u00e8 quella che la riconduce ad Anacapri in base anche all'esistenza della Scala Fenicia che la collegava al porto.\nFin dalla sua prima colonizzazione, quindi, la naturale conformazione dell'isola port\u00f2 alla creazione di due comunit\u00e0, una a levante con alture digradanti verso le marine a settentrione e meridione, e una a ponente costituita da un grande altopiano, dalle scoscese pendici del Solaro e priva di possibilit\u00e0 di approdo.\nFu cos\u00ec che l'isola di Capri ebbe un abitato alla marina (Capri) e uno sul monte (Anacapri), come le isole greche dell'Egeo. A differenza di Capri che aveva due marine d'approdo (la Grande e la Piccola), Anacapri ne era priva e dovette cercare un collegamento con la marina dell'altra cittadina attraverso un sentiero rupestre che diede origine alla Scala Fenicia; scavata in parte nella roccia, la scala risale tortuosamente il ripido pendio, congiungendo il porto ad Anacapri. Da rilevare che, nonostante la sua denominazione, non pu\u00f2 essere stata realizzata dai fenici, ma fu opera dei coloni greci.\nEpoca romana.\nUna suggestiva veduta doveva cogliere coloro che navigavano attraverso il Golfo di Napoli in epoca imperiale, quando Capri, bella gi\u00e0 nelle sue forme naturali, era anche arricchita da prestigiose costruzioni: a est sorgeva la fortezza di Tiberio, vicino al porto il palazzo di Augusto e sulla sommit\u00e0 della Scala Fenicia la villa imperiale successivamente sostituita dalla villa San Michele di Axel Munthe.\nIl ruolo rivestito da Capri in epoca romana fu notevole. La svolta che segn\u00f2 la storia dell'isola fu nel 29 a.C., quando Cesare Ottaviano, tornando dall'Oriente, sbarc\u00f2 a Capri dove, secondo il racconto di Svetonio, una quercia vecchissima cominci\u00f2 a dar segni di vita. Il futuro Augusto, interpretando questo come un segno favorevole, tolse Capri dalla dipendenza di Napoli (sotto la quale viveva dal 328 a.C.), dando in cambio la pi\u00f9 grande e fertile isola di Ischia e facendola diventare dominio di Roma (\"Vitae Caesarum\", 2, 92).\nFu cos\u00ec che la comunit\u00e0 greca presente a Capri venne a contatto con quella romana e l'isola inizi\u00f2 la sua vita imperiale, diventando il soggiorno prediletto di Augusto e dimora di Tiberio per dieci anni, centro quindi della vita mediterranea di Roma. Oltre all'interesse per la raccolta di fossili ed armi preistoriche, ad Augusto si devono la nuova costituzione giuridico-amministrativa dell'isola, affidata come \"patrimonium principis\" a liberti \"procuratores\", e le prime fabbriche imperiali.\nNel racconto di Svetonio sull'ultimo viaggio di Augusto (\"Vitae Caesarum\" 2, 98, 4) si narra che egli fosse solito chiamare la citt\u00e0 \"Apragopolis\", cio\u00e8 \"citt\u00e0 del dolce far niente\", e con quel nome venisse battezzata tutta l'isola, o perlomeno la parte di essa dove sembrava fosse situata anche la tomba del suo fondatore Masgaba.\nAugusto mor\u00ec a Nola nell'agosto del 14 d.C. Suo successore fu Tiberio il quale tanto eredit\u00f2 la predilezione per Capri, che vi si trasfer\u00ec per dieci anni, abbandonando la dimora imperiale di Roma.\nL'isola, priva di porti naturali, ma ricca di scoscesi dirupi, piacque al nuovo imperatore per la sua naturale inaccessibilit\u00e0. Ben presto, per\u00f2, la necessit\u00e0 di essere continuamente in contatto con il governo e la flotta di Miseno lo fecero ricredere; di conseguenza sent\u00ec l'esigenza di creare un porto alla \"Grande Marina\", dove la spiaggia meglio lo consentiva e dove ancora sorge: la presenza di alcuni resti dell'antico porto lungo le pendici di Palazzo a mare ne fanno per\u00f2 supporre l'esistenza gi\u00e0 in epoca di Augusto. La nuova infrastruttura e l'eccelsa Torre del Faro a villa Jovis, destinata a trasmettere e ricevere notizie dal faro del Capo Atheneo (nella penisola sorrentina) e da quello di Miseno, attraverso fumate e fuochi, permisero una migliore comunicazione dell'isola con l'impero.\nDurante un viaggio lungo le coste campane e laziali, un malore costrinse Tiberio a fermarsi in una villa a Miseno, dove mor\u00ec il 16 marzo del 37 d.C.\nMerito di Augusto e Tiberio fu la costruzione di numerose ville imperiali. Le tre pi\u00f9 importanti furono villa Jovis, Damecuta e Palazzo a Mare. Quest'ultima, secondo Maiuri, fu residenza ufficiale di Augusto, preferita al nucleo residenziale di Torre per la sua vicinanza all'approdo e la sua collocazione all'ombra e in luogo poco ventilato (fattori favorevoli alla cagionevole salute dell'imperatore).\nLe notevoli dimensioni delle nuove ville e l'aumento della popolazione comportarono la realizzazione di cisterne per l'approvvigionamento idrico mediante la raccolta di acqua piovana.\nDiverse soluzioni interessarono le ville capresi, come quella di villa Jovis, dove pi\u00f9 cisterne vennero riunite nel corpo centrale della villa. Ma, per la maggior parte, erano cisterne scavate nel vivo della roccia, ricoperte di buon intonaco signino a tenuta idraulica, intercomunicanti e intramezzate da muri per meglio permetterne l'utilizzazione e la distribuzione, provviste, le pi\u00f9 vaste e profonde, di vasche di sedimentazione e di scale di discesa per l'annuale svuotamento e rinettamento, coperte da una volta che funzionava da piano raccoglitore.\nOltre le cisterne delle ville venne realizzato un pubblico serbatoio nella localit\u00e0 di Soprafontana o di Maruscello.\nPer quanto riguarda l'abitato, Maiuri parla di uno spostamento della popolazione verso la marina, lungo le contrade Aiano, Campodipisco, Villanova e Truglio, dove sorger\u00e0 la chiesa di San Costanzo.\nIl Medioevo.\nCon la fine dell'epoca imperiale, Capri ritorn\u00f2 a far parte dello Stato napoletano e inizi\u00f2 a diventare il centro di scorrerie e di saccheggi da parte di pirati, ben motivati dalla posizione dell'isola sulla rotta fra Agropoli ed il Garigliano.\nNell'866 passa sotto il dominio di Amalfi, per decisione dell'imperatore Ludovico II, che desiderava premiare gli amalfitani per i servigi offertigli nella lotta contro i saraceni e nella liberazione del vescovo di Napoli Attanasio, imprigionato da Sergio duca di Napoli nell'isola di Megaride, attuale Castel dell'Ovo. La dipendenza di Capri da Amalfi, che aveva rapporti frequenti con l'Oriente, \u00e8 particolarmente evidente nell'arte e nell'architettura, nelle quali furono introdotti, sui saldi stilemi classici, moduli bizantini ed islamici (come l'impiego delle volte estradossate).\nNonostante questi diversi influssi artistici, quattro chiese sono riuscite a conservare i loro originari caratteri e la loro semplicit\u00e0, rimanendo incontaminate da rifacimenti posteriori: la Chiesa di Sant'Anna, quella di San Michele, quella di Santa Maria di Costantinopoli e la parrocchia di San Costanzo.\nNel 987 venne consacrato il primo vescovo caprese per ordine di Papa Giovanni XV, nella chiesa di San Costanzo, prima cattedrale dell'isola, sorta nel borgo medievale e intorno alla quale si raccoglieva la popolazione che risiedeva presso Marina Grande.\nCapri, abbandonata a s\u00e9 stessa e flagellata da numerose scorrerie musulmane, vide i propri abitanti costretti ad abbandonare Marina Grande per rifugiarsi sulle alture ai piedi del Castiglione. A quanto pare, per\u00f2, quest'ipotesi sembra sia stata messa in discussione dall'esame del disegno cartografico opera del geografo arabo Edrisi, nella quale \u00e8 evidente la presenza di una zona abitata intorno al porto. La stessa presenza, tra l'altro, della chiesa di San Costanzo fa pensare che la popolazione, avvistata una nave saracena, si mettesse in salvo dietro le mura della citt\u00e0 alta e nella grotta di Castiglione, pregando San Costanzo suo protettore.\nCon gli Angioini, Capri ebbe il suo primo signore nel conte Giacomo Arcucci, che nel 1371 fond\u00f2 la Certosa di San Giacomo nella valle fra il Castiglione e il Monte Tuoro, su un territorio donato dalla regina Giovanna I, prima regale protettrice della casa angioina. Numerosi furono i privilegi concessi dalla monarca e da diversi papi alla Certosa, i cui monaci, grazie al prestigio acquisito, poterono rivestire un ruolo politicamente e socialmente influente.\nIntanto, sull'isola continuavano a configurarsi due realt\u00e0 urbane, opposte \"l'una all'altra come due isole\", come afferma Berardi, \"spazio plurale per decisione culturale pi\u00f9 che per conformazione geografica e dunque per costruzione storica pi\u00f9 che per natura\". L'astio si trasform\u00f2 in concorrenza nei vantaggi fiscali e alimentari.\nPer quanto riguarda l'insediamento medievale, esso trova collocazione a brevissima distanza da Marina Grande dove \u00e8 situata la coeva chiesa di S. Costanzo (anche se non ne esiste alcuna testimonianza diretta), mentre in seguito si trasfer\u00ec tra le pendici del Monte San Michele e quelle del Monte Solaro.\nQuest'ultimo agglomerato urbano \u00e8 stato interessato da due distinti fenomeni di formazione urbana, come viene mostrato da Berardi, dei quali uno, il settore orientale, \u00e8 da considerarsi originario, mentre il secondo, il settore occidentale, che si sviluppa intorno al Palazzo Arcucci, poi diventato Palazzo Cerio, sarebbe dovuto ad una evoluzione successiva, frutto di un potere non locale legato all'ammiraglio del Regno di Napoli. Tra questi due insediamenti, fra il XVII e il XVIII secolo, venne creata un'area di continuit\u00e0 rappresentativa: la piazza.\nIl settore orientale (via Longano, via Sopramonte e via Le Botteghe) costitu\u00ec inizialmente la totalit\u00e0 dell'abitato formatosi forse intorno alla chiesa della Madonna delle Grazie, quando la scarsa popolazione della piana di S. Costanzo decise di trasferirsi sulle alture, per potersi difendere dalle incursioni dal mare. L'insediamento \u00e8 definito, a nord, dalle mura greche, sulle quali si sono impostate quelle medioevali, costituite dai fronti stessi delle costruzioni, il che \u00e8 una costante del sistema difensivo locale. A sud, che corrisponde a via Le Botteghe, troviamo probabilmente disposte due porte, una a sud-est nell'innesto con via Fuorlovado ed una a nord all'imboccatura della piazzetta. La densit\u00e0 abitativa, in modo diverso, diventa pi\u00f9 sporadica a nord-est, sul pendio ripido del monte San Michele, e a sud-est sul versante che scende verso la Certosa. Ci\u00f2 \u00e8 dovuto probabilmente al fatto che la ripidit\u00e0 del terreno costituiva, insieme al monastero ben fortificato, un elemento di difesa difficilmente raggiungibile dal mare.\nIl sistema risulta organizzato da strutture che rendono legati gli edifici che lo compongono: la via spesso corre al disotto delle case mentre queste ultime, che la scavalcano, comunicano tra di loro, in modo indipendente, anche al di sopra di essa. A quanto pare, la citt\u00e0, consapevole dell'insufficienza di qualunque difesa, escogit\u00f2 un modo per potersi segmentare in infiniti punti a livello del suolo, attraverso i suoi innumerevoli e minuscoli vicoli curvilinei che, al momento opportuno, era possibile chiudere per poter poi comunicare a livello superiore. \u00c8 come se ad una citt\u00e0 di strade ne fosse sovrapposta un'altra, le cui parti sono collegate da sistemi indipendenti che creano una citt\u00e0 superiore, anche grazie alla complicit\u00e0 dei cittadini che potevano percorrere l'intero insediamento dopo aver bloccato i vicoli sottostanti ai nemici.\nIl versante occidentale, sviluppatosi oltre il Largo Cerio, verso via Madre Serafina, si organizzava differentemente: era legato ai nobili e alla Corte, era sede di una societ\u00e0 diversa di patrizi, dei loro seguiti e dei loro ospiti, lentamente emersa nel corso del XIV secolo. Nello stesso Largo, in corrispondenza del quale troviamo la scalinata che lo collega alla piazzetta, doveva in quell'epoca essere situato il convento di Santo Stefano di cui si dice che la torre campanaria sia ci\u00f2 che resta.\nDominio spagnolo.\nIl 24 ottobre 1496 Federico I di Napoli stabil\u00ec la parit\u00e0 tra Capri ed Anacapri, riconoscendo a questa le stesse franchigie ed immunit\u00e0 dell'altra, separandone le amministrazioni e le rendite, atto confermato poi dal Generale Consalvo di Cordova \"il Gran Capitano\", primo vicer\u00e9 della dinastia spagnola di Ferdinando il Cattolico.\nCome tutta la penisola Sorrentino-amalfitana, l'isola di Capri far\u00e0 parte dell'antico e prestigioso Principato di Salerno.\nIntanto, le continue scorrerie dei pirati degenerarono durante l'impero di Carlo V ed il governo del suo grande vicer\u00e9 Don Pietro di Toledo, quando le flotte corsare guidate dallo spietato Kheir-ed-Din, soprannominato il Barbarossa, saccheggiarono e incendiarono Capri non meno di sette volte. La peggiore incursione si ebbe nel 1535, quando il Barbarossa si impadron\u00ec di Capri ed incendi\u00f2 il castello di Anacapri, le cui rovine da allora recano il nome di Castello Barbarossa. Nel 1553 una seconda invasione, che si risolse nel saccheggio e nell'incendio della Certosa, fu compiuta dall'ammiraglio Dragut. Il pericolo di incursioni come queste port\u00f2 Carlo V ad autorizzare gli abitanti a girare armati, e nuove torri vennero costruite a difesa dell'isola, accanto a quelle gi\u00e0 esistenti del Castiglione e di Torre Materita.\nSolo la conquista da parte della Francia degli stati barbareschi nel 1830 pose fine alla pirateria.\nIl XVII secolo vede Capri afflitta da numerosi contrasti interni, a noi noti grazie alle numerose rimostranze inviate dai vescovi dell'isola alla sede pontificia ed ai vicer\u00e9 di Napoli contro il capitano del re o contro i monaci della Certosa. Contraria a queste lotte per i beni mondani fu suor Madre Serafina, che, votata alla povert\u00e0 e alla carit\u00e0, fond\u00f2 un ramo dell'ordine delle carmelitane e fece costruire il primo convento a Capri con la piccola eredit\u00e0 ricevuta dalla madre e dallo zio (suoi genitori spirituali, morti a causa della peste del 1656) e con gli aiuti ricevuti dall'arcivescovo di Amalfi e dal vicer\u00e9 di Napoli. La cerimonia di inaugurazione si ebbe nel 1678. Annessa al convento di Santa Teresa era la chiesa del Salvatore inaugurata nel 1685, opera dell'architetto Dionisio Lazzari.\nNegli anni successivi, tra 1673 e il 1691, la religiosa fond\u00f2 altri cinque conventi sulla terraferma ed un altro ad Anacapri mantenendo cos\u00ec una promessa fatta all'arcangelo Michele, che nel liberare Vienna dai Turchi aveva ascoltato una sua preghiera. Di quest'ultimo convento si possono ammirare, oltre le mura che circondano la Casa Timberina dietro la parrocchia di Santa Sofia, la chiesa barocca di San Michele a pianta ottagonale con il suo pavimento in maiolica raffigurante la cacciata di Adamo ed Eva dal Paradiso.\nIn questo periodo, in cui Capri viveva invasioni piratesche ed intrighi ecclesiastici, comparve sull'isola il suo primo turista, Jean Jacques Bouchard, il cui diario, ritrovato nel 1850, rimane una testimonianza importantissima di quegli anni. In esso egli descrive con cura i caratteri paesaggistici e culturali capresi, riuscendo a raccogliere in soli due giorni molte pi\u00f9 notizie di chi, dopo di lui, pot\u00e9 fermarsi pi\u00f9 tempo.\nDal periodo borbonico in poi.\nFra i regnanti della dinastia borbonica, Carlo III e il figlio Ferdinando IV furono quelli che mostrarono pi\u00f9 interesse per l'isola. In un periodo di grande fervore per le scoperte archeologiche (si pensi agli scavi di Ercolano e Pompei), Carlo III affid\u00f2 al governatore dell'isola l'incarico di registrare le antichit\u00e0. Il suo interesse, per\u00f2, era dovuto alla volont\u00e0 di abbellire a arricchire gli arredi della Reggia di Caserta (si pensi alle quattro colonne di S. Costanzo trasformate in lastre e cornici) piuttosto che al desiderio di ampliare la cultura e le conoscenze del tempo.\nPi\u00f9 tardi, Ferdinando diede il permesso a Norbert Hadrawa di compiere devastanti scavi, allo scopo di assicurarsi antiche sculture e marmi da riutilizzare nei suoi palazzi.\nA quegli anni risale il dissotterramento di Villa Jovis, che assicur\u00f2 alla cattedrale di Santo Stefano (Capri) il pi\u00f9 bel pavimento di marmo della villa imperiale.\nNei primi anni dell'Ottocento l'aspra lotta fra Napoleone I e l'Inghilterra coinvolse anche Capri. L'occupazione della citt\u00e0 da parte dei francesi (gennaio 1806) non lasci\u00f2 tranquille le truppe inglesi, le quali, sbarcate sull'isola nel maggio dello stesso anno, sotto la guida di Sir W. Sidney Smith, riuscirono ad avere la meglio sui loro nemici. Gli inglesi per due anni agirono incontrastati, vi stabilirono una nutrita guarnigione e realizzarono alcune opere di fortificazione che resero l'isola una \"Piccola Gibilterra\", causando per\u00f2 danni irreparabili alle rovine delle ville imperiali. In quel periodo Capri contava circa 3.000 abitanti.\nIl solo che riusc\u00ec a annientare le forze inglesi fu Gioacchino Murat, il 4 ottobre del 1808: attraverso un attacco simulato sui due approdi di Marina Grande e Marina Piccola distolse l'attenzione degli inglesi dalla costa occidentale, da dove i francesi riuscirono a risalire la scogliera e a costringere i nemici alla resa e a far loro precipitare in mare un cannone, poi ritrovato sott'acqua nel 2000. Poco dopo la conquista di Capri, i privilegi della Certosa furono annullati da Murat, e il 12 novembre del 1808 i monaci furono obbligati a lasciare l'isola.\nI francesi qui rimasero fino alla fine della potenza napoleonica e alla restaurazione borbonica (1815), quando Ferdinando IV di Napoli rientr\u00f2 a Napoli e con il nome di Ferdinando I, secondo le disposizioni del congresso di Vienna, divenne sovrano del Regno delle Due Sicilie.\nCapri pot\u00e9 uscire dal lungo periodo di letargo che aveva caratterizzato quegli ultimi anni, affacciandosi all'Ottocento con una nuova veste. Divent\u00f2 meta di numerosi viaggiatori che la visitarono e ne ammirarono la natura e la celebre Grotta Azzurra, divenuta intanto famosa in tutto il mondo.\nA partire dai primi anni del Novecento, approdarono a Capri, per rimanervi pi\u00f9 o meno a lungo, Vladimir Lenin, Maksim Gor'kij, Jacques d'Adelsw\u00e4rd-Fersen, Marguerite Yourcenar, Friedrich Alfred Krupp, Pablo Neruda, Curzio Malaparte, Norman Douglas, Sibilla Aleramo, Monika Mann, Roger Peyrefitte.\nMeta di poeti, pittori e scrittori, Capri cominci\u00f2 a conoscere un nuovo sviluppo economico, che pot\u00e9 ovviare al decadimento dell'agricoltura, frutto anche della cacciata dei monaci dall'isola. Parallelamente, diminu\u00ec la produzione del vino e quella della seta, poi scomparsa completamente insieme alla produzione del corallo.\nTra il 1927 e il 1946 i due comuni dell'isola furono aggregati in un unico comune. Dopo il 2000 \u00e8 stato riproposto il ritorno ad un'unica entit\u00e0 amministrativa sull'isola."}
{"id": "121780", "revid": "1305772", "url": "https://it.wikipedia.org/wiki?curid=121780", "title": "Procione", "text": ""}
{"id": "121789", "revid": "1632387", "url": "https://it.wikipedia.org/wiki?curid=121789", "title": "Predicato", "text": "Il predicato (dalla lingua latina \"praedicatum\", \"ci\u00f2 che viene affermato\") \u00e8 un elemento della frase (una parola o un gruppo di parole) o una frase elementare che pu\u00f2 costituire insieme al soggetto una frase completa, fornendo al soggetto stesso il significato logico della sua esistenza nella frase. In italiano il predicato \u00e8 per lo pi\u00f9 un sintagma composto da un verbo o un verbo servile unito a un aggettivo o a un avverbio. Il predicato pu\u00f2 essere un gruppo di parole comprensivo (io \"sono felice\") o racchiudere altri elementi della frase (io ti \"ho\" \"visitato\"). Il predicato esprime solitamente una relazione fra soggetto e oggetto (\"Anna prende il libro\", \"Mario corre\") e viene quindi definito \"predicato verbale\", oppure esprime una qualit\u00e0 o uno stato relativo al soggetto (si parler\u00e0 allora di \"predicato nominale\"): \"il pane \u00e8 buono\" (\"\u00e8\" svolge la funzione di \"copula\"), \"la Liguria \u00e8 parte dell'Italia\". Il verbo essere, per\u00f2, pu\u00f2 avere funzione anche di predicato verbale quando assume il significato di \"stare\", \"trovarsi\" e \"appartenere\".\nDi conseguenza il verbo \"essere\" forma quasi sempre il predicato nominale, tranne nelle tre eccezioni sopra riportate.\nIn molte lingue la sequenza di soggetto, predicato e oggetto in una frase \u00e8 prestabilita. Le lingue fortemente flessive, come il latino o il tedesco, hanno una maggiore libert\u00e0 di posizione rispetto alle lingue meno flessive, come l'italiano. In una frase sono considerati elementi costituenti fondamentali il soggetto, il verbo e l'oggetto.\nIn molte lingue \u00e8 comune la sequenza fissa di soggetto, predicato e oggetto. \u00c8 questo il caso anche dell'italiano.\nSegue una lista delle sequenze sintattiche pi\u00f9 comuni in varie lingue del mondo:\nNelle lingue in cui \u00e8 frequente la frase nominale, spesso la posizione dell'aggettivo indica la funzione \"attributiva\" o \"predicativa\". \u00c8 il caso del latino: \"pulchra mulier\" (bella donna), \"mulier pulchra\" (la donna \u00e8 bella), ma anche di altre lingue come il russo o l'egiziano.\nA volte la variazione dell'ordine dei costituenti pu\u00f2 essere variato per dare un effetto espressivo o stilistico all'enunciato: \"tutto mi hanno rubato!\" (per esigenza di \"enfasi\") oppure per ragioni foniche in composizioni poetiche: \"cos\u00ec percossa e attonita / la terra al nunzio sta\"."}
{"id": "121797", "revid": "74801", "url": "https://it.wikipedia.org/wiki?curid=121797", "title": "Cuna", "text": "I Cuna (noti anche come Kuna, Tule, Cuna-Cuna o Indiani di San Blas) sono un popolo di lingua chibcha di circa unit\u00e0. La maggior parte (pi\u00f9 di persone) abitano le Isole San Blas, a Panama. Esistono altre comunit\u00e0 nel Dari\u00e9n (Paya, Pucuro, Arquia-Makilakuntiwala) e a Caiman Nuevo, sul golfo di Uraba, in Colombia.\nCaratteristiche.\nL'economia dei Cuna si fonda sulla pesca, integrata dall'agricoltura (mais, patate dolci, canna da zucchero, tabacco e frutti tropicali), allevamento e caccia. Diverse famiglie estese, composte cio\u00e8 da molte generazioni, vivono nella stessa casa, in villaggi o in vere e proprie citt\u00e0.\nNelle comunit\u00e0 del continente il modello tradizionale di insediamento \u00e8 lungo i fiumi. Le abitazioni non sono raggruppate, ma separate. Generalmente c'\u00e8 un breve sentiero tra la casa e la riva. Gli insediamenti sono circondati dalla giungla recisa in modo netto; i campi per l'agricoltura sono distanti dalle case. Nelle Isole San Blas, le comunit\u00e0 sono fisicamente organizzate come citt\u00e0, attraversate da strade, e le abitazioni sono adiacenti. Le citt\u00e0 delle Isole di San Blas hanno scuole, negozi, ambulatori e una o pi\u00f9 case del congresso, dove si continuano a svolgere gli incontri politici e cerimoniali dei Cuna. Queste case del congresso esistono anche nelle comunit\u00e0 del continente. La differenza nei modelli di stanziamento corrisponde alle diverse tendenze di intensit\u00e0 nel processo di modernizzazione. Le localit\u00e0 del continente non sono situate vicino alle grandi strade come nelle isole e sono lontane dalle grandi citt\u00e0.\nLe case sono grandi abitazioni matrilocali dove risiedono le coppie pi\u00f9 anziane, le loro figlie sposate, i nipoti, i pronipoti e i relativi generi. Le case generalmente tengono insieme tre o quattro generazioni. Il complesso abitativo di solito include una cucina e una o pi\u00f9 case-dormitorio. La maggior parte dei Cuna dorme sulle amache, che sono legate alle travi di supporto della casa. I vestiti vengono appesi a canne di bamb\u00f9 sospese tra i travicelli o sono riposti in scatole di legno o di cartone. La maggior parte delle case hanno muri di bamb\u00f9 e tetti fatti di paglia, ma alcuni Cuna hanno costruito case di cemento con tetti di lamiera ondulata.\nLe donne Cuna indossano gonne lunghe fino alle caviglie e camicette dai variopinti disegni, sulle quali sono cucite le \"molas\" caratteristiche pezze formate da diversi strati ritagliati di tessuto colorato, e spesso portano un anello d'oro al setto nasale, bracciali su tutto l'avambraccio e cavigliere fino al polpaccio.\nNella societ\u00e0 dei Cuna discendenza, eredit\u00e0 e successione avvengono in linea materna. Gli uomini detengono l'autorit\u00e0, particolarmente nella sfera pubblica, ma sempre in virt\u00f9 di uno status ottenuto per discendenza matrilineare. Il capovillaggio mantiene l'ordine e i contatti con le autorit\u00e0 statali.\nLo sciamano, chiamato \"nele\", \u00e8 l'intermediario tra il mondo umano e quello degli spiriti e il depositario delle tradizioni.\nSimboli.\nLa bandiera nazionale della repubblica fu alzata pochi giorni dopo la dichiarazione dell'indipendenza (25 febbraio 1925). La repubblica ebbe termine nel 1930, ma la bandiera non spar\u00ec del tutto e rest\u00f2 come simbolo locale, ancor oggi in uso. Le proporzioni sono circa 5/6. I colori non hanno un significato particolare, ma trovano riscontro nei riti e nelle credenze tribali; sono gli stessi della mola, tradizionale capo d'abbigliamento femminile. La svastica (kikir), come presso altri popoli, \u00e8 simbolo della forza vitale.\nPaya-Pucuro.\nPanama accoglie anche due villaggi, Paya e Pucuro. Si tratta di in una zona di conflitto armato, nel bel mezzo di un corridoio strategico usato da narcotrafficanti, paramilitari e gruppi guerriglieri per trasportare beni e mercanzie da un lato all'altro della frontiera che separa Colombia e Panama. Si stima che attualmente vi abitino circa un migliaio di cuna. La maggior parte degli abitanti di Paya e Pucuro \u00e8 stata convertita alle religioni cristiana cattolica ed evangelica tra il 2003 ed il 2004, durante la \"Guerra di religione dell'Urab\u00e0\". In quegli anni, numerose squadre di missionari appartenenti a differenti religioni visitarono le comunit\u00e0 di Paya e Pucuro (arrivando in elicottero nel bel mezzo della selva del Dari\u00e9n) con l'obiettivo di eliminare gli ultimi culti animisti locali, di acculturare gli indigeni e di sviluppare progetti di sviluppo economico e comunitario in territorio cuna. L'attivit\u00e0 dei missionari ha allontanato dalle comunit\u00e0 i guaritori e gli sciamani. Oggigiorno Paya e Pucuro vivono in uno stato di squilibrio comunitario, dato che le autorit\u00e0 tradizionali stanno emigrando verso i villaggi di San Blas e che i giovani stanno emigrando verso la citt\u00e0 di Panama o verso le zone commerciali intorno a Colon."}
{"id": "121799", "revid": "125701051", "url": "https://it.wikipedia.org/wiki?curid=121799", "title": "Cappella degli Scrovegni", "text": "La cappella degli Scrovegni \u00e8 un museo civico di Padova.\nIn precedenza cappella privata, ospita un noto ciclo di affreschi di Giotto dei primi anni del XIV secolo, considerato uno dei capolavori dell'arte occidentale.\nLa navata \u00e8 lunga , larga e alta ; l'abside \u00e8 costituito da una prima parte a pianta quadrata, profonda e larga , e da una successiva, a forma poligonale a cinque lati, profonda e coperta da cinque unghiature nervate.\nDal 2021 fa parte dei patrimoni dell'umanit\u00e0 UNESCO nel sito dei cicli di affreschi del XIV secolo di Padova.\nI dipinti celati all'interno della cappella degli Scrovegni diedero il via a una rivoluzione pittorica che si svilupp\u00f2 in tutto l'arco del Trecento e che influenz\u00f2 la storia della pittura.\nStoria.\nCostruzione e decorazione della cappella.\nLa cappella fu commissionata da Enrico degli Scrovegni, figlio di Rinaldo, facoltoso usuraio padovano, che agli inizi del Trecento aveva acquistato da un nobile decaduto, Manfredo Dalesmanini, l'area dell'antica arena romana di Padova. Qui provvide a edificare un sontuoso palazzo, di cui la cappella era oratorio privato e futuro mausoleo familiare.\nChiam\u00f2 ad affrescare la cappella il fiorentino Giotto, il quale, dopo aver lavorato con i francescani di Assisi e di Rimini, era a Padova chiamato dai frati minori conventuali ad affrescare la sala del Capitolo, la cappella delle benedizioni e forse altri spazi nella Basilica di Sant'Antonio.\nInfondata \u00e8 la voce secondo cui Enrico Scrovegni avrebbe commissionato la Cappella come atto d'espiazione del peccato commesso dal padre, che Dante Alighieri, qualche anno dopo la conclusione del ciclo giottesco, pone all\"Inferno\" tra gli usurai.\nSebbene storicamente l'edificio sia sempre stato definito come titolato alla Vergine Annunciata, dopo alcuni studi si \u00e8 riproposta la titolazione probabilmente ragionata al tempo dello Scrovegni, Santa Maria della Carit\u00e0, che non ha evidentemente avuto seguito. Quello che \u00e8 certo \u00e8 che la chiesa fu sempre solennizzata in occasione della festa dell'Annunciazione (25 marzo) e che poco distante il circuito dell'arena sorse una confraternita laica sotto il nome della Vergine Annunciata, la Scuola dell'Annunciata. \nMenzioni antiche trecentesche (Riccobaldo Ferrarese, Francesco da Barberino, 1312-1313) certificano la presenza di Giotto al cantiere. La datazione degli affreschi \u00e8 deducibile con buona approssimazione da una serie di notizie: l'acquisto del terreno avvenne nel febbraio dell'anno 1300, il vescovo di Padova Ottobono dei Razzi autorizz\u00f2 la costruzione prima del 1302 (data del suo trasferimento al Patriarcato di Aquileia); la prima consacrazione si ebbe nella ricorrenza della Festa dell'Annunciazione, il 25 marzo 1303; il 1\u02da marzo 1304 papa Benedetto XI concesse l'indulgenza a chi avesse visitato la cappella e un anno dopo, sempre nella ricorrenza del 25 marzo (1305), la cappella veniva consacrata. Nell'arco di tempo tra il 25 marzo 1303 e il 25 marzo 1305 si colloca dunque il lavoro di Giotto.\nPer inciso, nel \"Giudizio Universale\" della Cappella, un raggio di luce ogni 25 marzo passa tra la mano di Enrico e quella della Madonna.\nGiotto dipinse l'intera superficie interna dell'oratorio con un progetto iconografico e decorativo unitario, ispirato da un teologo agostiniano di raffinata competenza, recentemente identificato da Giuliano Pisani in Alberto da Padova. Tra le fonti utilizzate vi sono molti testi agostiniani, i \"Vangeli apocrifi\" dello \"pseudo-Matteo\" e di \"Nicodemo\", la \"Legenda Aurea\" di Jacopo da Varazze e, per qualche dettaglio iconografico, le \"Meditazioni sulla vita di Ges\u00f9\" dello pseudo-Bonaventura, oltre a testi della tradizione medievale cristiana, tra cui \"Il Fisiologo\".\nQuando lavora alla decorazione della Cappella il grande maestro dispone di una squadra di una quarantina di collaboratori e si sono calcolate 625 \"giornate\" di lavoro, dove per giornata non si intende l'arco delle 24 ore, ma la porzione di affresco che si riesce a dipingere prima che l'intonaco si secchi (cio\u00e8 non sia pi\u00f9 \u201cfresco\u201d).\nRifacimento dell'abside.\nNel gennaio del 1305, quando i lavori alla cappella stavano per concludersi, gli Eremitani, che vivevano in un convento li vicino, protestarono con veemenza perch\u00e9 la costruzione della cappella, andando oltre gli accordi presi, si stava trasformando da oratorio in una vera e propria chiesa con tanto di campanile, creando dunque concorrenza alle attivit\u00e0 degli Eremitani. Si ignora come la vicenda si sia conclusa, ma \u00e8 probabile che in seguito a queste rimostranze la Cappella degli Scrovegni abbia subito l'abbattimento della monumentale parte absidale con ampio transetto (documentata nel \"modellino\" dipinto da Giotto nell'affresco in controfacciata), dove lo Scrovegni aveva progettato di inserire il proprio mausoleo sepolcrale: la datazione pi\u00f9 tarda degli affreschi dell'abside (post 1320) confermerebbe questa ipotesi.\nLa zona absidale, che tradizionalmente \u00e8 la pi\u00f9 significativa di un edificio sacro e che ospita anche la tomba di Enrico e della sua seconda moglie, Iacopina d'Este, presenta un restringimento inconsueto e trasmette un senso di incompletezza, quasi di disordine. Anche nel riquadro inferiore destro dell'arco trionfale, sopra il piccolo altare dedicato a Caterina d'Alessandria, la perfetta simmetria giottesca \u00e8 alterata da una decorazione a fresco - con due tondi con busti di sante e una lunetta che rappresenta Cristo in gloria e due episodi della passione, la preghiera nell'orto del Getsemani e la flagellazione -, che crea un effetto di squilibrio. La mano \u00e8 la stessa che affresca gran parte della zona absidale, un pittore ignoto, il Maestro del coro Scrovegni, che opererebbe nel terzo decennio del Trecento, una ventina d'anni dopo la conclusione del lavoro di Giotto. Il punto focale del suo intervento sono sei grandi scene sulle pareti laterali del presbiterio, dedicate all'ultima fase della vita terrena della Madonna, coerentemente con il programma affrescato da Giotto.\nPeriodo moderno.\nLa cappella era originariamente collegata attraverso un ingresso laterale al palazzo Scrovegni, abbattuto nel 1827 per ricavarne materiali preziosi e far spazio a due condomini. Il Palazzo era stato fatto erigere seguendo il tracciato ellittico dei resti dell'antica arena romana. La cappella fu ufficialmente acquisita dalla municipalit\u00e0 di Padova con atto notarile nel 1881, un anno dopo il mandato del Consiglio Comunale nella seduta del 10 maggio 1880. Subito dopo l'acquisto i condomini furono abbattuti e la cappella fu oggetto di restauri, non sempre felici. Nel giugno del 2001, dopo vent'anni di indagini e studi preliminari, l'Istituto Centrale per il Restauro del Ministero per i Beni e le Attivit\u00e0 Culturali e il Comune di Padova avviarono il restauro degli affreschi di Giotto, sotto la guida di Giuseppe Basile. Un anno prima erano stati completati gli interventi sulle superfici esterne dell'edificio e si era inaugurato l'adiacente Corpo Tecnologico Attrezzato (CTA), dove i visitatori, in gruppi di massimo venticinque per volta, sono chiamati a sostare una quindicina di minuti per sottoporsi a un processo di deumidificazione e depurazione dalle polveri. Nel marzo del 2002 la Cappella fu riconsegnata al mondo in tutto il suo ritrovato splendore. Restano aperti alcuni problemi, come l'allagamento della cripta sottostante la navata per la presenza di una falda acquifera, o i cordoli in cemento introdotti agli inizi degli anni sessanta del XX secolo in sostituzione degli originali lignei (con evidenti ripercussioni sulla diversa elasticit\u00e0 dell'edificio).\nDescrizione.\nLe storie di Gioacchino ed Anna, Maria e Cristo.\nL'aula si presenta interamente affrescata su tutte e quattro le pareti. Giotto stese gli affreschi su tutta la superficie, organizzati in quattro fasce dove sono composti i pannelli con le storie vere e proprie dei personaggi principali divisi da cornici geometriche. La forma asimmetrica della cappella, con sei finestre solo su un lato, determin\u00f2 il modulo della decorazione: una volta scelto di inserire due riquadri negli spazi tra le finestre, si calcol\u00f2 poi l'ampiezza delle fasce ornamentali per inserirne altrettanti di eguale misura sull'altra parete.\nIl ciclo pittorico, incentrato sul tema della salvezza, ha inizio dalla lunetta in alto sull'Arco Trionfale, quando Dio decide la riconciliazione con l'umanit\u00e0 affidando all'arcangelo Gabriele il compito di cancellare la colpa di Adamo con il sacrificio di suo figlio fatto uomo. Prosegue con le \"Storie di Gioacchino ed Anna\" (primo registro, parete sud), le \"Storie di Maria\" (primo registro, parete nord), ripassa sull'Arco Trionfale con le scene dell\"Annunciazione\" e della \"Visitazione\", cui seguono le \"Storie di Cristo\" (secondo registro, pareti sud e nord), che continuano, dopo un passaggio sull'Arco Trionfale (\"Tradimento di Giuda\"), sul terzo registro, pareti sud e nord. L'ultimo riquadro della Storia Sacra \u00e8 la Pentecoste. Subito sotto si apre il quarto registro con i monocromi dei \"vizi\" (parete nord) e i monocromi delle \"virt\u00f9\" (parete sud). La parete ovest (o controfacciata) reca il grandioso \"Giudizio Universale\". Questo il dettaglio delle varie scene:\nArco trionfale (lunetta)\nPrimo registro, parete sud\nPrimo registro, parete nord\nArco trionfale\nSecondo registro, parete sud\nSecondo registro, parete nord\nArco trionfale\nTerzo registro, parete sud\nTerzo registro, parete nord\nControfacciata\nLa volta rappresenta l'ottavo giorno, il tempo dell'eterno, il tempo di Dio, con otto pianeti (i tondi che racchiudono i sette grandi profeti dell'Antico Testamento e Giovanni Battista) e due grandi soli (Dio e la Madonna con il bambino), mentre il blu del cielo \u00e8 trapunto di stelle a otto punte (il numero otto, coricato, simboleggia l'infinito).\nLe allegorie a monocromo dei \"Vizi\" e delle \"Virt\u00f9\".\nIl quarto registro delle due pareti laterali, quello pi\u00f9 in basso, riporta il percorso con quattordici \"Allegorie\" a monocromo che simboleggiano i \"Vizi\" sulla sinistra (\"Stultitia, Inconstantia, Ira, Iniusticia, Infidelitas, Invidia, Desperatio\") e le \"Virt\u00f9\" sulla destra (quattro cardinali, \"Prudencia, Fortitudo, Temperantia, Iusticia\", e tre teologali, \"Fides, Karitas, Spes\"), alternate a specchiature in finto marmo. Il nome del vizio o della virt\u00f9 \u00e8 scritto in alto in latino e indica chiaramente che cosa rappresentino queste immagini. Rappresentano il percorso del settimo giorno (quello che sta tra la nascita della Chiesa e il Giudizio Universale).\nVizi e virt\u00f9 corrispondenti si fronteggiano a coppia, in modo da simboleggiare il percorso verso la beatitudine, da effettuarsi superando con la cura delle virt\u00f9 gli ostacoli posti dai vizi corrispondenti, seguendo uno schema filosofico-teologico di ascendenza agostiniana. Questo schema evidenzia compiutamente il rigoroso disegno filosofico-teologico presente nel programma della Cappella degli Scrovegni ed \u00e8 la chiave per chiarire altri punti della decorazione che erano ritenuti \"oscuri\" o frutto di \"approssimazione\". Tale innovativa lettura \u00e8 stata operata da Giuliano Pisani. I vizi non sono i tradizionali vizi capitali (superbia, invidia, ira, accidia, avarizia, gola, lussuria). Le sette virt\u00f9 contrapposte non rispecchiano l'ordine tradizionale.\nSi tratta di due percorsi terapeutici e di salvezza: il primo porta alla guarigione dai vizi tramite le virt\u00f9 cardinali opposte, conducendo l'umanit\u00e0 alla Giustizia, che realizza le condizioni della pace e dunque del Paradiso Terrestre e della felicit\u00e0 terrena. In particolare, la \"Stultitia\" rappresenta l'incapacit\u00e0 di distinguere il bene dal male (siamo nella sfera della conoscenza) e pu\u00f2 essere curata dalla medicina della \"Prudentia\", l'intelligenza etica, che consente di discernere le cose da desiderare e quelle da evitare. La \"Fortitudo\", fortezza o saldezza d'animo, trionfa grazie alla forza di volont\u00e0 sulle lubriche oscillazioni dell\"Inconstantia\", la \u201cmancanza di una sede stabile\u201d, un insieme di leggerezza, volubilit\u00e0 e incoerenza (siamo nella sfera della volont\u00e0). La \"temperantia\", l'equilibrio interiore che assicura il dominio stabile della volont\u00e0 sugli istinti e mantiene i desideri entro i limiti dell'onest\u00e0, \"\"\u00e8 la terapia atta a vincere le passioni, simboleggiate dall'ira (siamo fin qui in piena sintonia con la filosofia greca antica, ripresa dai latini e da sant'Agostino). Prudenza, fortezza, temperanza sono virt\u00f9 della sfera etica individuale, e hanno come oggetto di riferimento la cura di s\u00e9. La virt\u00f9 etica si esplica nella sua messa in pratica, con atti e comportamenti che riguardano sia la sfera personale, sia quella sociale, perch\u00e9 coinvolgono i rapporti con il prossimo e quelli degli uomini tra loro: da qui i concetti etici di Giustizia e Ingiustizia, la coppia centrale del ciclo giottesco: \"Iniustitia \u2013 Iustitia.\" La perfetta \u201ccentralit\u00e0\u201d della Giustizia \u00e8 sottolineata \"anche visivamente\" da Giotto: sopra le virt\u00f9 (e dall'altro lato sopra i vizi) corre infatti, lungo l'intera parete, una treccia architettonica, in cui un solo elemento, quello posto sulla verticale esatta della testa della Giustizia (e dall'altro lato dell'Ingiustizia) appare perfettamente in asse, mentre tutti gli altri piegano o verso sinistra o verso destra, in direzione rispettivamente dell'abside e della controfacciata. Chi \u00e8 giunto alla giustizia ha di fatto praticato una \u201cterapia umana\u201d dell'anima, che lo ha portato alla felicit\u00e0 terrena, usando la \"medicina animi\" delle virt\u00f9 cardinali, che sono virt\u00f9 morali e intellettuali, con cui ha curato i vizi contrari.\nPer aspirare al Paradiso celeste occorrono invece gli insegnamenti divini, la rivelazione della verit\u00e0 che supera e trascende la ragione umana, la pratica delle virt\u00f9 teologali. La \u201cterapia divina\u201d muove dal ripudio delle false credenze (\"Infidelitas\") attraverso la fiducia (\"Fides\") nella parola di Dio; supera con l'amore (\"Karitas\") l'egoismo e l'avidit\u00e0, che portano a guardare con occhi malevoli (\"Invidia\") quel prossimo che \u00e8 fatto a immagine e somiglianza di Dio; e alimenta infine la speranza, attesa attiva delle benedizioni future, che nasce dalla \u201cfiducia\u201d in Dio e nella sua parola e dall'amore ricambiato verso di Lui e verso l'umanit\u00e0 intera.\nLe fonti di un simile straordinario disegno sono state individuate da Pisani in alcuni passi di diverse opere di Sant'Agostino. Tutto trova perfetta rispondenza: il tema della \u201cterapia dei contrari\u201d, l'ordine sequenziale delle virt\u00f9 cardinali e delle virt\u00f9 teologali, la centralit\u00e0 della giustizia. Giotto \u00e8 evidentemente ispirato da un teologo di raffinata cultura e sensibilit\u00e0, ritratto in ginocchio con il modellino della Cappella sulle spalle nella scena della controfacciata, in cui Enrico Scrovegni lo porge alla Madonna. Giotto lo indica dunque come l'ideatore della Cappella e per una serie convergente di indizi \u00e8 stata proposta da G. Pisani la sua identificazione con il grande teologo agostiniano Alberto da Padova (1269 circa - 1328).\nLa controfacciata con Il Giudizio Universale.\nIl Giudizio Universale occupa l'intera controfacciata. Al centro esatto c'\u00e8 la mandorla iridata con Cristo Giudice. Ai due lati i dodici apostoli, seduti in trono, creano un piano che taglia la scena in orizzontale: nella parte superiore Giotto dipinge le schiere angeliche, in quella inferiore, a destra, l'orrore dell'Inferno e, a sinistra, due processioni di eletti disposte in parallelo su piani sovrapposti. La grande croce crea una linea verticale che prosegue idealmente fino alla vetrata centrale della grande finestra trilobata, simbolo della trinit\u00e0 divina. In alto due angeli stanno arrotolando il cielo, come fosse un tappeto, mostrando in tutto il loro splendore le porte della Gerusalemme celeste. Sulla croce una tabella porta questa iscrizione: \u00ab\"Hic est Iesus Nazarenus rex Iudeorum\"\u00bb, \u00abCostui \u00e8 Ges\u00f9 Cristo Nazareno, re dei Giudei\u00bb, formula attestata solo in opere di Cimabue e che appare anche sulla croce lignea che Giotto realizz\u00f2 per la Cappella e che si trova ora nel vicino museo civico agli Eremitani. In basso si aprono le tombe e fuoriescono i defunti, nudi, gi\u00e0 in carne e ossa, destati dallo squillo delle lunghe trombe con cui quattro angeli, ai quattro punti estremi della mandorla di Cristo, annunciano l'ora solenne del giudizio.\n\u00abLa croce separa in verticale lo spazio dei giusti da quello dei reprobi. Un fiume di fuoco, diviso in quattro bracci che squarciano d'una luce sinistra il regno di Satana, si stacca dalla mandorla iridata del Cristo e trascina all'ingi\u00f9, con la violenza di un vortice, i dannati, nudi, abbrancati e straziati da diavoli irsuti e orrendi. Un gigantesco, osceno Lucifero domina la scena: dalla bocca gli pende la parte posteriore di un uomo che sta ingurgitando, un altro gli fuoriesce dall'ano. \u00c8 l'orco disgustoso delle favole! Il suo colore, come quello di tutti i diavoli, \u00e8 il blu ciano, il blu nerastro della morte. Siede su due draghi che addentano e ingoiano altri corpi. Dalle orecchie gli fuoriescono serpenti che a loro volta afferrano e addentano i dannati, uno dei quali ha in testa una tiara papale. Tutt'intorno \u00e8 un'orgia di orrori, con uomini e donne sottoposti a torture efferate. Le nudit\u00e0 maschili e femminili sono rappresentate con un realismo crudo e un'evidenziazione inusuale degli organi sessuali. Alcuni peccati sono chiaramente indicati, altri invece sono suggeriti dalle pene attraverso allusioni simboliche o per contrappasso: nello spazio tra le prime due lingue di fuoco ci sono dannati con al collo un sacchetto bianco, a sottolinearne l'avidit\u00e0 e l'attaccamento al denaro. In drammatica solitudine, poco sotto un gruppo di impiccati, Giuda Iscariota \u00e8 appeso per il collo, le braccia abbandonate penzoloni, come se il suicidio della disperazione lo marchiasse per l'eternit\u00e0: unico fra i dannati indossa una veste bianca che si apre sul davanti e scopre il ventre squarciato e gli intestini penzolanti.\u00bb\nNella parte alta dell'affresco ci sono due angeli che arrotolano il cielo, simbolo della fine del tempo umano (rappresentato dal Sole e dalla Luna) e dell'inizio di quello divino, dell'eternit\u00e0. Dietro si scorge la distesa aurea della Gerusalemme celeste.\nLe immagini dipinte da Giotto sotto il trono di Cristo Giudice.\nSotto il trono di Cristo Giudice la critica giottesca ha ritenuto di vedere i simboli degli evangelisti (o tetramorfo dell\"Apocalisse di Giovanni\": da sinistra a destra ci sarebbero l'aquila di Giovanni, il bue di Luca, l'uomo alato di Matteo, il leone alato di Marco). Ma Giotto non ha affatto dipinto questo. A questa errata lettura ha posto rimedio l'analisi di Giuliano Pisani: sotto il trono di Cristo Giudice sono rappresentati, da sinistra a destra, un'orsa con un luccio, un centauro, un'aquila e un leone alato, simboli che costituiscono un \"unicum\" e che trovano ampia spiegazione in diverse fonti.\nLa volta.\nLa volta con le stelle a otto punte (simbolo dell'ottavo giorno, la dimensione dell'eternit\u00e0) su un cielo blu, simbolo della sapienza divina, ottenuto con azzurrite. Essa \u00e8 attraversata da tre fasce trasversali che creano due grandi riquadri, al centro dei quali due tondi rappresentano la \"Madonna col Bambino\" e il \"Cristo benedicente\"; otto \"Profeti\" (sette \"nevi\u00ecm\" dell\"Antico Testamento\" e Giovanni Battista) fanno loro corona, quattro per riquadro. Le tre fasce trasversali hanno motivi simili a quelli delle incorniciature della pareti, con inserti che raffigurano \"Santi e angeli\" in quella pi\u00f9 vicina all'altare, e \"Santi\" (probabilmente i precursori di Cristo) nelle altre due.\nIl \"portale\" \u00e8 simbolo della Fede in Cristo mentre la luce solare dell'alba che irrompe dalla rotonda finestra dell'abside \u00e8 la luce del Cristo risorto. Sulla volta stellata \u00e8 presente l'immagine del Cristo Pantocratore benedicente: Egli ha pollice, anulare e mignolo uniti (simbolo della Trinit\u00e0), mentre indice e medio sono intrecciati (simbolo della doppia natura umana e divina di Cristo, nature in lui inscindibili contrariamente a quanto predicavano gli eretici seguaci del catarismo). Del resto l'idea di Dio trino ed uno si ripete attraverso varie simbolog\u00ece. Tre sono le absidi (una reale e due dipinte in prospettiva). Nell'arco trionfale, un ideale triangolo unisce il trono di Dio Padre con l'arcangelo Gabriele, a sinistra, e l'Annunciata, a destra. Sulla parete di fondo Cristo-Giudice \u00e8 sceso dal trono-trifora (la finestra divisa in tre parti). Le triplette proseguono negli affreschi. Per citare qualche esempio: tre volte le porte di Gerusalemme, tre volte il tabernacolo del Tempio (\"Cacciata di Gioacchino, Presentazione di Maria, Presentazione di Ges\u00f9\"), tre volte il cenacolo, tre volte l'asino crist\u00f2foro (\"Natale, Fuga in Egitto, Palme\").\nPresbiterio, abside e sacrestia.\nPresbiterio, abside e sacrestia sono spazi cui oggi il pubblico non pu\u00f2 accedere.\nI primi due si possono cogliere dalla navata, a una distanza breve, ma che compromette comunque la lettura dei capolavori di Giovanni Pisano, una \"Madonna con bambino\" tra due Angeli, posti sull'altare.\nTotalmente sottratta \u00e8 invece la visione, in una nicchia del lato destro del coro, della \"Madonna del latte\" di Giusto de' Menabuoi, che fu a Padova dal 1370 circa all'anno della morte, 1391, o dell'affresco di medesimo soggetto che si trova in un'identica nicchia sulla parete di fronte, nel lato sinistro, e che \u00e8 da attribuire forse al medesimo artista. Letteralmente sequestrata nella sacrestia e dunque totalmente invisibile al pubblico \u00e8 la statua orante di Enrico, che era sicuramente all'interno della Cappella, dove tutti la potevano vedere.\nLe sei grandi scene sulle pareti laterali del presbiterio sono state affrescate dal cosiddetto Maestro del coro Scrovegni e sono dedicate all'ultima fase della vita terrena della Madonna, coerentemente con il programma affrescato da Giotto. La fonte \u00e8 in alcuni vangeli apocrifi, che sono alla base anche del racconto di Iacopo da Varazze nella \"Legenda Aurea\". Il percorso di lettura prende avvio in alto, sulla parete di sinistra, e scende per poi risalire lungo la parete opposta. Rappresentano le seguenti sei scene:\nStile.\nRispetto alle \"Storie di san Francesco\", le scene hanno una composizione narrativa pi\u00f9 semplice e chiara e un minor affollamento dei personaggi. Si assiste a un maggiore affinamento dei mezzi espressivi, ad una pi\u00f9 forte padronanza della composizione per gli effetti narrativi, dei gesti, delle posture, delle espressioni, della crom\u00eca.\nLe figure hanno un volume ancora pi\u00f9 reale che ad Assisi, avvolte da ampi mantelli attraverso cui si capisce la modellazione dei corpi sottostanti. La stesura pittorica \u00e8 pi\u00f9 morbida e densa, con un modellato pi\u00f9 fuso che d\u00e0 alle figure un risalto pi\u00f9 pieno e meno tagliente.\nLe scene hanno la solennit\u00e0 degna della loro sacralit\u00e0, i volti e i gesti mostrano i moti pi\u00f9 intimi dell'anima. Le figure protagoniste sono sempre maestose e importanti, in un inimitabile equilibrio tra la \"gravitas\" della statuaria classica e le eleganze della cultura gotica, con espressioni sempre concentrate e profonde. Pi\u00f9 libero \u00e8 l'approccio alle figure di contorno, vivacissime nelle fisionomie, nei gesti e negli atteggiamenti. Senza rinunciare all'alta intonazione narrativa, l'artista mette in luce in queste figure particolari di crudo realismo tipici della vita di tutti i giorni. Giotto coglie lo sguardo e i sentimenti dei personaggi che partecipano alle scene da protagonisti, manifestando ognuno la propria personalit\u00e0 tanto che dai volti traspaiono lo stupore, il dolore, la disperazione, la gioia, l'attesa, la spiritualit\u00e0, i pi\u00f9 diversi sentimenti.\nAnche le architetture di sfondo, una delle caratteristiche pi\u00f9 evidenti di Giotto, non presentano pi\u00f9 incertezze e concessioni allo sfondo irreale. Sono chiare e reali, proporzionate con le figure che interagiscono con esse. Per esempio nella \"Presentazione della Vergine al Tempio\" vi sono pi\u00f9 forme combinate che creano un notevole gioco di vuoti e pieni, con zone aperte in piena luce e recessi coperti in una fitta ombra. Anche la \"Cacciata dei mercanti dal Tempio\" presenta un'articolata costruzione tridimensionale (eloquente \u00e8 il gesto minaccioso del Cristo infuriato che alza il pugno), oppure nella scena delle \"Nozze di Cana\". La prospettiva \u00e8 meno aggettante rispetto agli \"affreschi di Assisi\", ma ci\u00f2 \u00e8 da mettere in relazione con il minor spazio della cappella rispetto alla Basilica superiore di san Francesco e alla necessit\u00e0 di circoscrivere maggiormente l'alta intonazione narrativa delle scene.\nUn altro raggiungimento tecnico di questi affreschi \u00e8 la rappresentazione dell'aureola in scorcio prospettico nelle figure di profilo, in sintonia con il rispetto dello spazio in tutte le raffigurazioni.\nI preziosi pigmenti che da tutto il bacino del Mediterraneo arrivavano a Venezia furono sicuramente approvvigionati per il lavoro del maestro a Padova: rosa, gialli, arancioni e l'azzurrite, che d\u00e0 un tono intenso agli sfondi dei cieli.\nNel celeberrimo \"Compianto sul Cristo morto\" i personaggi hanno espressioni di vero dolore e i loro gesti amplificano con realismo la drammaticit\u00e0 della scena. La composizione appare molto raffinata, con un gioco di linee oblique parallele che indirizzano lo sguardo dello spettatore inequivocabilmente verso il nodo della scena, dove Maria abbraccia con incredula disperazione le spalle e le braccia del figlio morto. Le pose dei personaggi sono quanto mai varie: san Giovanni di profilo con le braccia spalancate in una costernata sorpresa, la donna con le mani sotto al mento, la misteriosa figura di spalle in primo piano a sinistra. Alcuni hanno notato come le pose patetiche del \"Compianto\" siano derivate probabilmente da un sarcofago antico a Padova, il \"Sarcofago di Meleagro\", ma comunque Giotto ha dimostrato un pieno dominio nella pittura per l'espressione di valori universali.\nAnche in altre scene Giotto usa figure di spalle, per dare alle scene ritmo e l'effetto di quotidiana casualit\u00e0 nella quale lo spettatore possa riconoscere il proprio mondo. Nella famosa scena dell\"Incontro alla Porta d'Oro\" rappresent\u00f2 con gesti teneri il primo bacio dell'arte italiana (e ultimo per lungo tempo). Dietro di loro un'emblematica figura coperta da un mantello nero mostra soltanto met\u00e0 del suo volto, mentre a sinistra un pastore sta arrivando: colto durante il movimento \u00e8 raffigurato solo per met\u00e0 nella scena.\nUn altro straordinario momento \u00e8 quello della \"Cattura di Cristo\", dove un gioco di linee simili a quelle del \"Compianto\", fa convergere lo sguardo al serratissimo incrocio faccia a faccia tra Cristo e Giuda.\nSi pu\u00f2 quindi dire che Giotto ha attuato una \"riscoperta del vero\" (il vero dei sentimenti, delle passioni, della fisionomia umana, della luce, e dei colori) \"nella certezza di uno spazio misurabile\", anticipando la prospettiva del Quattrocento.\nStato di conservazione.\nRispetto alle \"Storie di san Francesco\" ad Assisi, la Cappella degli Scrovegni mostra uno stato di conservazione migliore; gli sfondi realizzati con azzurrite appaiono quindi pi\u00f9 intensi. Nel 2001 gli affreschi giotteschi hanno ricevuto una serie di interventi di restauro e conservazione che hanno riguardato il recupero delle zone pi\u00f9 a rischio e della disomogeneit\u00e0 cromatica. Alcuni di questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/96.\nAstronomia e pittura.\nNell\"Adorazione dei Magi\" Giotto ha raffigurato la cometa di Halley che aveva osservato al suo passaggio nel 1301."}
{"id": "121801", "revid": "47767", "url": "https://it.wikipedia.org/wiki?curid=121801", "title": "Ciaikovskij", "text": ""}
{"id": "121802", "revid": "124669987", "url": "https://it.wikipedia.org/wiki?curid=121802", "title": "Partito Ba'th", "text": "Il Partito del Risorgimento Arabo Socialista (), meglio noto come Partito Ba\u02bfth Arabo Socialista o pi\u00f9 semplicemente Ba\u02bfth (, ossia \"il Risorgimento\"), \u00e8 stato un partito politico panarabo, fondato nel secondo dopoguerra dai siriani Michel \u02bfAflaq e \u1e62al\u0101\u1e25 al-D\u012bn al-B\u012b\u1e6d\u0101r.\nStoria.\nProdromi.\nUn'importante azione di quello che a lungo \u00e8 rimasto l'unico partito politico arabo di massa fu svolta anche da Zak\u012b al-Ars\u016bz\u012b di Alessandretta: un alawita siriano che espose un programma irredentistico per la sua citt\u00e0 (che, in base agli accordi di pace nel primo dopoguerra, era stata attribuita alla neo-costituita Repubblica di Turchia), in nome di un ideale panarabo che poi si travaser\u00e0 nel programma del partito \"Ba\u02bfth\".\nLa dimensione non confessionale del partito \u00e8 sottolineata proprio dalla eterogeneit\u00e0 religiosa dei tre fondatori: alawita al-Ars\u016bz\u012b, cristiano ortodosso \u02bfAflaq e musulmano sunnita al-B\u012b\u1e6d\u0101r cos\u00ec come Akram al-\u1e24ur\u0101n\u012b che pi\u00f9 tardi raggiunger\u00e0 il gruppo e sar\u00e0 il responsabile dell'aggiunta dell'aggettivo \u201csocialista\u201d. Nel 1939 al-Ars\u016bz\u012b divise il suo movimento in due branche: una definita \"Partito Nazionalista Arabo\" e l'altra, con impronta eminentemente culturale, chiamata appunto \"Ba\u02bfth\".\nInteressante \u00e8 ricordare come le letture preferite di \u02bfAflaq e al-B\u012b\u1e6d\u0101r fossero state a Parigi (dove entrambi si trovarono a studiare dal 1929 alla Sorbona) tanto Nietzsche quanto Giuseppe Mazzini, Karl Marx, Friedrich Engels, Lenin, Andr\u00e9 Gide e Romain Rolland. In patria, una volta tornati in Siria e avviata la loro professione di docenti di scuola media superiore, \u00e8 meritevole di menzione il loro avvicinamento ai dibattiti stimolati del Partito Comunista Siriano.\nQuesta intesa cess\u00f2 per\u00f2 dopo la costituzione del Fronte Popolare in Francia (1936), con la mancata restaurazione dei conculcati diritti del popolo siriano e con la subordinazione di fatto dei comunisti siriani ai loro \u201cfratelli\u201d francesi, \nLa nascita.\nNel 1940 nasce il \"Ba\u02bfth\" ma le sue dimensioni sono ancora trascurabili tre anni dopo allorch\u00e9, per ammissione stessa di \u02c1Aflaq al I congresso del partito nel 1947, i membri regolari partecipanti erano appena una decina, per giungere alla rispettabile cifra di 4.500 solo nel 1952 grazie all'ingresso nel partito di un buon numero di studenti, di insegnanti, di avvocati e di medici.\nNel novembre di quell'anno il \"Ba\u02bfth\" si fonde con il Partito Socialista Arabo di Akram al-\u1e24ur\u0101n\u012b, un siriano di Ham\u0101 di estrazione sociale particolarmente disagiata (\u02bfAflaq e al-B\u012b\u1e6d\u0101r provenivano invece da famiglie di medio-piccoli possidenti e commercianti, tant'\u00e8 vero che B\u012bt\u0101r aveva avuto un nonno alto dignitario religioso, assai rinomato al Cairo e a Istanbul, le due pi\u00f9 importanti citt\u00e0 islamiche del tempo). Akram al-\u1e24ur\u0101n\u012b portava in dote un gran numero di iscritti provenienti dalla classe contadina e, gi\u00e0 nel primo convegno da lui organizzato nel 1952 ad Aleppo per tutelare gli interessi degli agricoltori, i partecipanti simpatizzanti erano gi\u00e0 40.000.\nHur\u0101n\u012b veniva da una lunga militanza nelle file del Partito Socialista Siriano, organizzazione assai peculiarmente \u201csocialista\u201d, molto forte nel vicino Libano in cui l'aveva fondata Ant\u016bn Sa\u02bfdeh che sar\u00e0 pi\u00f9 tardi impiccato dalle autorit\u00e0 francesi. Dopo questa militanza Hur\u0101n\u012b era stato animatore di un piccolo partitino fondato dal cugino \u02bfUthm\u0101n (il Partito della Giovent\u00f9 - \"\u1e24izb al-shab\u0101b\"). Fu per affinit\u00e0 ideologiche ma anche per la sua capacit\u00e0 di galvanizzare le masse e per il seguito di cui godeva all'interno del mondo contadino che la fusione ebbe luogo nel 1952 e, se il programma d'azione doveva rimanere essenzialmente quello del \"Ba\u02c1th\", la denominazione di Partito Arabo della Rinascita si accrebbe per\u00f2 dell'aggettivo \u201csocialista\u201d.\nIl direttivo fu costituito da 3 ba\u02bfthisti (lo stesso \u02bfAflaq, al-B\u012b\u1e6d\u0101r e al-Sayyid) mentre del Partito Socialista Arabo entravano lo stesso al-\u1e24ur\u0101n\u012b e il cristiano ortodosso Ant\u016bn Maqdis\u012b, professore universitario a Damasco.\nDopo la fusione, per tutti gli anni '50 si assiste all'allargamento della base di consenso in Siria, in Iraq e in Giordania ma, mentre in Siria e Giordania si avviavano lunghe e inconcludenti precisazioni ideologiche che indebolirono non poco il partito (giungendo a far definire tutto ci\u00f2 \u201cBabele\u201d al noto studioso iracheno Hanna Batatu), in Iraq le basi ideologico-dottrinarie elaborate essenzialmente da \u02bfAflaq riscuotevano attenta udienza.\nOccorre dire che il maggior ideologo del \"Ba\u02bfth\" era per\u00f2 in parte responsabile di questa confusione: nel suo pensiero si affrontano infatti, in modo non sempre esemplarmente chiaro, concezioni nazionalistiche, individualistico-illuministiche e democratico-radicaleggianti, di stampo quasi giacobino. Le parole d'ordine del \"Ba\u02bfth\" furono essenzialmente tre, riflesse fedelmente nel motto: \u201cunit\u00e0 araba, libert\u00e0 e socialismo\u201d, dove l'espressione \"unit\u00e0 araba\" indicava il collegamento \u201cinevitabile\u201d, al di l\u00e0 delle contingenti contrapposizioni, fra le varie realt\u00e0 presenti nei vari Paesi arabi mentre il termine \u201clibert\u00e0\u201d era da intendersi tanto in senso generale, per la nazione araba, quanto per l'individuo, come affrancamento dal bisogno e dallo sfruttamento. Maggiore attenzione merita invece l'ultima parola d'ordine: socialismo.\nSi osserver\u00e0 che il socialismo ebbe - ed abbia ancora - un significato per il movimento panarabo del tutto distante da quello elaborato in ambito marxista e semmai pi\u00f9 vicino per alcuni aspetti a quello della Prima Internazionale Socialista. Al contrario del marxismo, il socialismo arabo non \u00e8 collegato a una visione materialistica della vita ed anzi il \"Ba\u02bfth\" si vantava di aver elaborato con la sua dottrina una sorta di socialismo \u201cspirituale\u201d, ripudiando ogni forma di lotta di classe, ritenuta un \u201cfattore di divisione interna e di conflitti\u201d giacch\u00e9 \u00ab\"tutte le differenze fra i figli [di questa nazione araba] sono incidentali e false\"\u00bb, mentre l'ateismo era del tutto assente ed era tutelato il diritto all'eredit\u00e0 e alla libera iniziativa privata in campo economico: retaggi questi dell'Islam che considera la prima come uno dei pilastri della societ\u00e0 civile e la seconda come forse la migliore attivit\u00e0 dell'uomo (\"al-k\u0101sib \u1e25ab\u012bb All\u0101h\", ossia \"chi guadagna \u00e8 amato da Dio\").\nIl \"Ba\u02bfth\" in Iraq.\nIn Iraq l'ideologia ba\u02bfthista penetr\u00f2 lentamente e con molta difficolt\u00e0, forse per la diversa struttura del paese rispetto a Siria e Giordania e per la diversa dialettica politica interna. Tra i personaggi pi\u00f9 interessanti da ricordare, veri e propri pionieri del \"Ba\u02bfth\" iracheno, annoveriamo Fayez Ism\u0101\u02bf\u012bl, non a caso un originario di Alessandretta che studiava all'Universit\u00e0 di Baghdad, figlio di un artigiano alawita, nonch\u00e9 Wasf\u012b al-Gh\u0101nim, uno studente universitario fratello di un ba\u02bfthista di un certo rilievo siriano: Wah\u012bb al-Gh\u0101nim. Un terzo personaggio fu Sulaym\u0101n \u02bf\u012as\u00e0, un poeta sunnita di Aleppo.\nLa branca irachena nasceva per terza, dopo quella siriana originaria (1947) e quella giordana, sorta nel 1949. Unit\u00e0 base era la \"firqa\" (divisione), con almeno 12 uomini. Due o pi\u00f9 \"firqa\" costituivano una \"shu\u02bfba\" (sezione) e 2 o pi\u00f9 di esse originavano un \"fir\u02bf\" (branca) che era composta in pratica dai responsabili degli affari amministrativi, culturali, del Lavoro, dello Sport e delle Finanze oltre che dai membri dell'Ufficio Politico. Al vertice era collocato il Decano (\"\u02bfAm\u012bd\").\nCol tempo tale strutturazione cambi\u00f2 alquanto, cos\u00ec come si articolarono meglio i rapporti fra le varie branche del partito all'interno del mondo arabo: essenzialmente in Siria, Giordania, Libano e Iraq stesso, ogni paese godendo di un Comando regionale e di un Segretario regionale mentre si andava fortemente ridimensionando la figura dell\"'\u02bfAm\u012bd\" mentre \u02bfAflaq diventava Segretario Generale del Comando Nazionale, l'organismo che doveva coordinare i Comandi regionali.\nIl partito svolse un ruolo tutto sommato minimo nel periodo di presidenza del gen. \u02bfAbd al-Kar\u012bm Q\u0101sim, stretto fra l'ideale di un neutralismo socialisteggiante (tanto da godere dell'iniziale supporto del Partito Comunista Iracheno) e quello di un gruppo di politici, usciti vittoriosi con il colpo di Stato del 1958, favorevole ad un neutralismo isolazionista (Partito Nazional Democratico e il gen. \u02bfAbd al-Sal\u0101m \u02bf\u0100rif).\nIl \"Ba\u02bfth\" e \u02bfAbd al-Kar\u012bm Q\u0101sim.\nIl partito partecip\u00f2 al tentativo di assassinio di Q\u0101sim dell'autunno del 1959 (cui prese parte il giovanissimo Saddam Hussein), nella convinzione di poter in tal modo imprimere una decisa accelerata al processo di costruzione di un'entit\u00e0 panaraba, di fatto rallentata da Q\u0101sim dopo le iniziali espressioni verbali panarabe dei primi tempi. Non \u00e8 troppo strano se del complotto furono preavvertiti elementi del vecchio partito di destra dell\"Istiql\u0101l\" ed in special modo quel Sidd\u012bq Shanshal che era stato capo della propaganda di Rash\u012bd \u02bfAl\u012b al-Kayl\u0101n\u012b nel 1941, che sembra certo abbia fornito i mezzi finanziari per l'impresa.\nIl complotto naturalmente inveleniva i rapporti di Q\u0101sim col \"Ba\u02bfth\" e faceva registrare nuovi consensi al Partito Comunista (in particolare lusinghieri successi si ebbero nelle elezioni scolastiche ed universitarie), cose tutte che rendevano inquieti i circoli panarabi non-qasemiani ed anti-comunisti, ritenuti a torto o a ragione ostili al panarabismo, e che, neppure troppo curiosamente, dovettero tuttavia subire i duri colpi dello stesso Q\u0101sim.\nIl \"Ba\u02bfth\" in quegli anni dovette ricostruirsi interamente. Perseguitati i militanti e imprigionati l'uno dopo l'altro, lo stesso Rik\u0101b\u012b dovette rifugiarsi in Siria, lasciando le sorti del partito nelle mani di H\u0101zem Jaww\u0101d, cugino di Rik\u0101b\u012b, presto affiancato da una triade: Fay\u1e63al \u1e24ab\u012bb al-Khayz\u0101r\u0101n, \u1e6c\u0101lib Shab\u012bb (un ex-comunista) e \u02bfAl\u012b \u1e62\u0101li\u1e25 al-Sa\u02bfd\u012b;, il vero ricostruttore del partito in quegli anni oscuri, che aveva militato nell\"Istiql\u0101l\". Curdo arabizzato, di religione sciita, egli guid\u00f2 un Comando del partito \"Ba\u02bfth\" cui afferivano altre 7 persone di spicco, 4 sciiti e 3 sunniti (ivi compresi i 3 anzidetti personaggi), due dei quali gi\u00e0 simpatizzanti dell\"Istiql\u0101l\".\nQuesta volta, per tentare di abbattere Q\u0101sim, fu organizzato un piano con l'ausilio di militari, fra cui il generale a riposo A\u1e25mad \u1e24asan al-Bakr (iscrittosi nel 1960), di 48 anni e gi\u00e0 coinvolto, poco dopo il 1958, in un complotto contro Q\u0101sim, proveniente da una famiglia che era in ottimi rapporti con i maggiori esponenti della trib\u00f9 Beg\u0101t di Tikr\u012bt. Assieme a lui il trentasettenne generale \u1e62\u0101li\u1e25 Mahd\u012b \u02bfAmm\u0101sh (iscritto dal 1952) e \u02bfAbd al-Satt\u0101r \u02bfAbd al-La\u1e6d\u012bf (pi\u00f9 tardi uscito dal partito per far parte del Governo di \u02bfAbd al-Rahm\u0101n \u02bf\u0100ref).\nIl complotto riusc\u00ec, grazie anche all'alleanza con \u02bfAbd al-Sal\u0101m \u02bf\u0100rif, e Q\u0101sim fu trucidato con 5.000 suoi sostenitori, facendo precedere il tutto dall'eliminazione di alcuni esponenti militari comunisti che si temeva avrebbero potuto reagire efficacemente al complotto (uccisione del generale dell'aviazione Jal\u0101l al-Awq\u0101t\u012b, superiore di \u02bfAmm\u0101sh, esonerato e imprigionato pochi giorni prima del nuovo \"putsch\"). In base ad alcune rivelazioni (re \u1e24usayn di Giordania a Muhammad Hassaneyn Haykal, direttore del quotidiano egiziano \"al-Ahr\u0101m\") dietro il tutto la CIA non avrebbe svolto un ruolo insignificante.\nNel febbraio del 1963 i membri del partito \"Ba\u02bfth\" erano ormai non meno di 15\u00a0000 ma la gestione del potere non fu assolutamente esente da forme di acceso personalismo, come ebbe a denunciare lo stesso \u02bfAflaq, mentre saliva la fama di al-Sa\u02bfd\u012b e del col. Mundhir al-Wand\u0101w\u012b, guida di una cosiddetta \u201cGuardia Nazionalista\u201d, i cui organici crebbero in pochi mesi dalle 5.000 unit\u00e0 iniziali fino alle 34.000 dell'agosto 1963: vero strumento di repressione che riusc\u00ec rapidamente ad alienarsi le simpatie dei partiti e dei movimenti che avevano inizialmente veduto con favore il colpo di Stato del 1963.\nLa conflittualit\u00e0 peraltro non mancava neppure all'interno del partito e gi\u00e0 l'ala militare si scontrava con l'ala civile, la mancanza di programmi aggravava il quadro d'insieme, una certa aria di \u201creazione\u201d inquinava le coscienze laiche del partito (abrogazione delle norme di equiparazione fra uomini e donne in campo ereditario, perch\u00e9 \u201cnon in armonia con la \"shar\u012b\u02bfa\"\u201d) mentre in situazione non dissimile versava la Siria, dove veniva di fatto eliminato politicamente il vecchio gruppo fondatore del partito. Iniziava cos\u00ec la parabola discendente del partito \"Ba\u02bfth\".\nSi cominci\u00f2 a parlare di \u201csinistra\u201d e \u201cdestra\u201d del partito fra gli stessi aderenti. Polemiche virulente furono scatenate contro al-Sa\u02bfd\u012b dai suoi avversari (peraltro sconfitti in un'elezione per il Congresso Regionale Iracheno) che giunsero ad accusare di \u201cterrorismo psicologico\u201d \u02bfAflaq (alleato all'ala militare di destra, anche se per al-Sa\u02bfd\u012b gli avversari erano di \u201cdestra\u201d tutti). Sa\u02bfd\u012b si pronunci\u00f2 a quel punto per un \u201cmarxismo\u201d molto \"sui generis\", dal momento che indubbie sono le sue responsabilit\u00e0 per l'eccidio di militanti comunisti e che tali dichiarazioni appaiono del tutto strumentali per vincere, con una consimile corrente siriana, le elezioni nel VI Congresso Nazionale, mettendo in disparte \u02bfAflaq e la sua corrente tradizionale classica). Cominci\u00f2 a sgretolarsi il quadro d'insieme di un partito apparentemente in florida crescita, specie quando nel novembre 1963 nuove elezioni per il Comando Regionale iracheno furono imposte, armi alla mano, da un gruppo di ufficiali guidati dal col. al-Mahdaw\u012b e, al termine di questo nuovo \u201cputsch nel putsch\u201d, al-Sa\u02bfd\u012b e alcuni fra i suoi pi\u00f9 fedeli seguaci furono costretti letteralmente a prendere un aereo militare per un esilio a Madrid.\nLa scissione.\nNel 1966, il partito Ba\u02bfth originale si divise in due fazioni: una met\u00e0 era guidata dai siriani, che rappresentavano la sinistra interna, favorevoli al socialismo arabo; un'altra met\u00e0 era guidata dagli iracheni, che rappresentavano la destra interna e che erano pi\u00f9 improntati su una forma araba di fascismo. Entrambe le fazioni del Ba'ath mantennero (e mantengono tuttora) lo stesso nome, ma con una accanita rivalit\u00e0, tanto che la fazione siriana sostenne la Repubblica Islamica dell'Iran nella Guerra Iran-Iraq."}
{"id": "121804", "revid": "11959", "url": "https://it.wikipedia.org/wiki?curid=121804", "title": "Ba'th", "text": ""}
{"id": "121806", "revid": "125185771", "url": "https://it.wikipedia.org/wiki?curid=121806", "title": "Chewbecca", "text": "Chewbecca (\"Chewbacca\"), soprannominato Chewbe (\"Chewie\"), \u00e8 un personaggio dell'universo di \"Guerre stellari\", uno Wookiee alto pi\u00f9 di 2 metri e co-pilota della nave di Ian Solo, il \"Millennium Falcon\".\nSaggio e grande tecnico, ha molta dimestichezza con la tecnologia; \u00e8 perfettamente in grado di capire il Basic Galattico, ma a causa della propria struttura fisica non pu\u00f2 parlarlo, per questo risponde nella sua lingua natia, lo Shyriiwook.\nIl personaggio.\nRuolo nella saga e descrizione.\nChewbecca \u00e8 uno Wookiee nato all'incirca nel 200 BBY sul pianeta di Kashyyyk, pianeta natale della propria specie. Far\u00e0 la conoscenza del giovane contrabbandiere Ian Solo di cui diventer\u00e0 leale amico e co-pilota a bordo del \"Millennium Falcon\". \nAlto pi\u00f9 di due metri, Chewbecca \u00e8 interamente coperto da una folta pelliccia di pelo e indossa solo una bandoliera. La sua arma preferita \u00e8 il \"Bowcaster Wookiee\" (un'arma simile a una balestra che emette raggi di energia come i blaster). Chewbecca \u00e8 in grado di capire la lingua degli umani, il basic galattico, ma non \u00e8 fisicamente in grado di parlarlo, motivo per cui parla solo nella sua lingua nativa, lo Shyriiwook (che suona come il verso di un animale ringhia), che a sua volta viene compresa dagli altri personaggi senza bisogno di un interprete. \nIdeazione e sviluppo.\nGeorge Lucas ebbe l'ispirazione per Chewbecca dopo aver visto il suo cane seduto sul sedile del passeggero della propria auto. Si dice che il nome di Chewbecca derivi da \"\u0441\u043e\u0431\u0430\u043a\u0430\" (sobaka), la parola russa per \"cane\"\".\"\nNella trilogia originale, in \"La vendetta dei Sith\" e il \"Il risveglio della forza\" Chewbecca \u00e8 stato interpretato da Peter Mayhew, scelto appositamente per il ruolo per la sua altezza di 2 metri e 18 cm. Per le riprese di \"Il risveglio della forza\", Mayhew \u00e8 stato affiancato da Joonas Suotamo, il quale a partire da \"Gli ultimi Jedi\" ha preso definitivamente il suo posto nel costume dello Wookiee a causa dell'aggravarsi delle condizioni di salute di Mayhew. \nPer Mayhew sono stati creati cinque costumi simili: nei tre film originali i costumi erano realizzati di peli di yak e mohair. Il costume originale \u00e8 stato creato da Stuart Freeborn e sua moglie Kay Freeborn, che hanno lavorato a mano la sezione del busto. Sotto il costume si potevano intravedere soltanto gli occhi azzurri di Mayhew, ma molti fan potevano riconoscerlo facilmente dai suoi gesti, e i suoi collaboratori affermarono di essere in grado di capire quando un sostituto stava prendendo il suo posto. \nLa caratteristica \"voce\" di Chewbecca \u00e8 stata creata dal sound designer dei film originali, Ben Burtt, combinando registrazioni di versi di trichechi, leoni, cammelli, orsi, tigri e tassi. Uno degli elementi pi\u00f9 importanti nella voce dello Wookiee era il verso di un orso nero di nome Tarik, dell'Happy Hollow Zoo di San Jose, in California. \nApparizioni.\nFilm.\nTrilogia Originale.\nIl personaggio compare per la prima volta in \"Guerre stellari\" e in tutti i film della prima trilogia come co-pilota del \"Millennium Falcon\": Obi-Wan Kenobi lo avvicina per primo nella locanda di Mos Eisley. Il primo incontro tra la Principessa Leila Organa e Chewbe non fu dei migliori e lo Wookiee venne frettolosamente definito \"tappeto ambulante\". Le avventure e il comune sentimento verso Ian Solo, di amore la prima e di fraterna amicizia il secondo, crearono una solida amicizia tra i due. Aiuter\u00e0 Luke e Leila a liberare Ian dal palazzo di Jabba the Hutt e sar\u00e0 fondamentale durante la battaglia sulla Luna boscosa di Endor.\n\"La vendetta dei Sith\".\nCompare in alcune scene dell'ultimo episodio della Trilogia Prequel, \"\", sebbene qui il suo ruolo sia poco definito, tranne che come espediente narrativo per congiungere i \"prequel\" con la trilogia classica. La sua conoscenza del maestro Yoda non ha rilevanza, ma non crea neanche alcuna discrepanza coi film degli anni 70-80. In questo film Chewbeccca \u00e8 presente durante la battaglia di Kashyyyk, il suo pianeta natale, e ha permesso, insieme con il generale Wookiee Tarfful, la fuga del Maestro Yoda quando l'Imperatore Palpatine ha ordinato ai Cloni di uccidere i Jedi (vedi l'Ordine 66).\nTrilogia Sequel.\nChewbecca appare anche in \"\", ambientato circa trent'anni dopo \"Il ritorno dello Jedi\", sempre al fianco di Ian. Quando questi viene ucciso dal figlio Ben Solo, alias Kylo Ren, lo Wookiee impazzisce dal dolore e dalla rabbia, e lo ferisce con uno colpo della sua balestra laser, prima di fuggire assieme a Rey e Finn. Nel film successivo, dopo aver trovato Luke su Ahch-To, Chewbecca stavolta \u00e8 al fianco di Rey come co-pilota del Falcon. Aiuter\u00e0 infine Rey, Finn, Poe Dameron, C-3PO e BB-8 a sconfiggere il malvagio Darth Sidious, che si \u00e8 scoperto ancora vivo. Sconfitto poi il perfido Signore dei Sith, Chewbecca partecipa alla vittoria finale insieme ai suoi compagni.\n\"Solo: A Star Wars Story\".\nIn questo film, riveste un ruolo relativamente importante, essendo il compagno del giovane Ian Solo, durante le sue avventure. In questo film viene mostrato il momento in cui Ian e Chewbecca si sono incontrati la prima volta, cosi come il momento in cui i due pilotano il Falcon attraversando la rotta di Kessel.\nTelevisione.\n\"The Clone Wars\".\nCompare in alcuni episodi della serie televisiva \"\".\n\"Legends\".\nFumetti.\nChewbecca ha contratto un \"debito di vita\" Wookiee verso Ian Solo, dovuto al fatto che questo gli ha salvato la vita prima di \"Episodio IV - Una nuova speranza\": nel fumetto intitolato \"Chewbecca\" (facente parte dell'Universo espanso) viene raccontato di come era stato ordinato a Ian Solo, allora pilota della Flotta Stellare Imperiale, di distruggere uno shuttle pieno di schiavi Wookiee, tra cui Chewbecca; Solo si rifiut\u00f2 e liber\u00f2 gli Wookiee e per questo fu cacciato dalle forze armate imperiali, ma da allora \u00e8 diventato amico inseparabile di Chewbecca per tutta la vita. Nel corso della sua carriera di contrabbandiere compie diverse avventure assieme a Ian, talvolta cacciandosi nei guai: vennero infatti chiusi in isolamento nella nave-prigione imperiale \"Purge\" nell'1 BBY, per poi venire liberati dalla dottoressa Zahara Cody, aiutandola a fuggire assieme a un giovane, Trig Longo, da un gruppo di morti viventi che aveva invaso la nave. Chewbecca era molto vicino ai figli di Ian e Leila, diventando una sorta di \"zio\" per i tre bambini.\nRomanzi.\nIl romanzo \"Vector Prime\" di R. A. Salvatore (ambientato nella serie \"The New Jedi Order\") racconta la morte di Chewbecca sul pianeta Sernpidal (25 ABY). Chewbecca si sacrifica per salvare la vita di Anakin Solo, figlio di Ian; questo lutto sconvolge la maggior parte dei personaggi principali della saga: Ian Solo ha una crisi e si rifugia nell'alcol e nelle stelle, e inoltre ritiene Anakin parzialmente responsabile dell'evento.\nTelevisione.\nChewbecca ha avuto piccoli ruoli nel programma televisivo \"The Star Wars Holiday Special\", in cui \u00e8 stata presentata la sua famiglia: il padre Attichitcuk (o Itchy), la moglie Mallatobuck (Malla) e il figlio Lumpawarrump (Lumpy). La famiglia \u00e8 anche apparsa in alcuni libri di Guerre stellari, in particolare in \"The Wookiee Storybook\", nei due romanzi \"The Hutt Gambit\" e \"Rebel Dawn\" di A. C. Crispin e nella trilogia \"Black Fleet Crisis\" di Michael P. Kube-McDowell, dove Lumpy esegue il rito di passaggio e prende il nome di Lumpawaroo (Waroo). Pi\u00f9 tardi sono stati introdotti anche altri membri della famiglia: la sorella Kallabow e i cugini Dryanta e Jowdrrl.\nIl personaggio di Kallabow \u00e8 stato usato per collegare Chewbecca con il nipote Lowbecca, cavaliere Jedi del Nuovo Ordine di Luke Skywalker."}
{"id": "121807", "revid": "5545", "url": "https://it.wikipedia.org/wiki?curid=121807", "title": "Chewbacca", "text": ""}
{"id": "121808", "revid": "184755", "url": "https://it.wikipedia.org/wiki?curid=121808", "title": "Futurshow", "text": "Il Futurshow \u00e8 stata una manifestazione fieristica dedicata all'Information &amp; Communications Technology, nata a Bologna nel 1996 e proseguita per otto edizioni. Nel corso degli anni era divenuta una delle pi\u00f9 importanti fiere del settore in Italia.\nDescrizione.\nLa manifestazione organizzata dal Gruppo Sabatini ha avuto la sua prima edizione nella primavera del 1996 presso i padiglioni della Fiera di Bologna. Caratterizzata nel suo titolo da un originale sistema di datazione spostato di 1000 anni nel futuro (ad esempio la prima edizione era denominata \"Futurshow 2996\"), con i 327.000 visitatori nell'edizione 1997 che arrivarono a 470.000 nell'ultima edizione bolognese del 2002 era arrivata a contendere allo SMAU il ruolo di prima manifestazione del settore in Italia per numero di visitatori.\nA causa della crisi dell'Hi-Tech che aveva costretto ad un ridimensionamento e ripensamento della struttura delle pi\u00f9 importanti fiere tecnologiche mondiali e a contrasti con il Comune di Bologna l'edizione 2003 della manifestazione non si tenne e nel 2004 il Gruppo Sabatini trasfer\u00ec il Futurshow presso la Fiera di Milano non senza suscitare polemiche. La prima edizione milanese \"Futurshow 3004\" che aveva avuto tra l'altro come ospite Bill Gates, secondo gli organizzatori ebbe un \nrisultato soddisfacente. L'edizione 2005 venne rinviata al 2006 e poi annullata definitivamente."}
{"id": "121809", "revid": "6923", "url": "https://it.wikipedia.org/wiki?curid=121809", "title": "Monte Pisano", "text": "Il Monte Pisano, noto anche con la forma plurale Monti Pisani (da non confondere con la denominazione omonima delle Colline pisane), \u00e8 un sistema montuoso di modeste dimensioni facente parte del Subappennino Toscano, situato nella parte centro-nord della Toscana, e separa Pisa e Lucca.\nIl nome corretto \u00e8 al singolare, ma la forma plurale \u00e8 pi\u00f9 diffusa, e in questa molti comprendono anche i Monti d'Oltreserchio. In realt\u00e0 i \"monti\" sono tutti di altezza inferiore ai 1000\u00a0m, ed alcuni poco pi\u00f9 che colline. La catena del Monte Pisano forma un prolungamento delle Alpi Apuane tra il Serchio e l'Arno. La vetta pi\u00f9 alta \u00e8 il Monte Serra (917\u00a0m), che ospita sulla sommit\u00e0 dei ripetitori radio-televisivi. Si estendono principalmente da nord-ovest verso sud-est, in forma ovale.\nTerritorio.\nIl territorio dei Monti pisani comprende i comuni di Capannori, Lucca, Buti, Calci, San Giuliano Terme, Vicopisano e Vecchiano.\nIn questo territorio sono presenti numerosi insediamenti medioevali e resti di fortificazioni. Nel versante settentrionale i principali centri di interesse sono costituiti dagli antichi borghi del Compitese, il paese di Vorno, le ville di Coselli, le localit\u00e0 di Vicopelago e Gattaiola, il borgo fortificato di Nozzano, nonch\u00e9 l'affascinante Acquedotto Nottolini. Luoghi suggestivi per quanto riguarda il versante meridionale sono il borgo di Vicopisano, la Rocca della Verruca, la Certosa di Pisa nota anche come \"Certosa di Calci\", il borgo di Ripafratta con la sua Rocca medievale, l'abbazia di S. Maria di Mirteto ad Asciano, il santuario di Santa Maria in Castello a Vecchiano, l'acquedotto mediceo da Asciano a Pisa, i resti dell'Acquedotto romano di Caldaccoli, il Borgo di Corliano.\nQuesta catena montuosa segna il confine Piana di Lucca e Piana di Pisa, nonch\u00e9 il varco oltre il quale inizia la catena delle Alpi Apuane e il Sasso della Dolorosa.\nAttivit\u00e0 estrattive.\nI Monti Pisani sono stati sfruttati per l'estrazione di pietra sin da tempi antichi (una buona parte delle pietre usate per il Duomo di Pisa \u00e8 stata estratta a San Giuliano Terme), ma molto pi\u00f9 intensamente in tempi moderni; le cave hanno infatti pesantemente modificato l'aspetto dei monti per chi li osserva da sud. Le cave pi\u00f9 grandi che insistono nella catena sono quella di San Giuliano Terme (la pi\u00f9 antica), del Monte Castellare, di Agnano, di Caprona, di Uliveto (per cui era stato costruito un raccordo della tranvia Pisa-Pontedera/Calci) e dei Monti d'Oltreserchio.\nGeografia fisica.\nIdrografia.\nI corsi d'acqua del Monte Pisano sono generalmente corti e con una portata minima. La causa \u00e8 derivata dalla minuta estensione del massiccio, circondato da entrambe le parti dalle valli dell'Arno e del Serchio, che in quel punto non superano i 10 metri d'altezza. Per la maggior parte vengono quindi racchiusi in canali.\nCorsi d'acqua maggiori per lunghezza.\nI canali che ricevono acqua dal Monte pisano sono, per importanza:\nL'unico torrente che non si immette in un canale, ma direttamente nell'Arno, \u00e8 il Fosso di Calci (11\u00a0km) con il suo affluente torrente Zambra di Montemagno (8\u00a0km).\nGeologia.\nSui Monti Pisani affiorano alcune tra le formazioni geologiche pi\u00f9 antiche della Toscana, appartenenti ad un allineamento geologico noto come \u201cDorsale medio Toscana\u201d (assieme alle Alpi Apuane, la Montagnola Senese ed i Monti di Monticiano-Roccastrada), costituente la parte pi\u00f9 profonda dell'edificio strutturale dell'Appennino Settentrionale (formatosi durante l'Orogenesi Alpina), in cui \u00e8 osservabile il basamento delle Toscanidi metamorfiche, costituito da relitti dell'antica catena ercinica europea.\nLitologie affioranti.\nI litotipi affioranti in questa zona appartengono alle successioni stratigrafiche delle unit\u00e0 metamorfiche di Monte Serra e di S.Maria del Giudice (Unit\u00e0 Toscane Metamorfiche). Le formazioni appartenenti alla Falda Toscana affiorano estesamente sui Monti d'Oltreserchio e localmente sui Monti Pisani come \"klippen\" di estensione limitata. \u00c8 infine osservabile la presenza della formazione del Macigno sulle colline nei pressi di S.Ginese di Compito.\nLa successione toscana metamorfica \u00e8 rappresentata da depositi silicoclastici di et\u00e0 dal Paleozoico al Carnico, e da depositi carbonatici di et\u00e0 Trias-Cenozoico, sviluppati principalmente nell'Unit\u00e0 di S.Maria del Giudice. Nell'unit\u00e0 di M.Serra le successioni post-carniche sono limitate a piccoli affioramenti di calcari selciferi e diaspri.\nFilladi e quarziti listate di Buti.\nPresente esclusivamente all'interno dell'Unit\u00e0 di M.Serra, \u00e8 l'unica formazione paleozoica appartenente al Basamento Ercinico, caratterizzata dalla presenza di almeno un sistema di foliazione chiaramente imputabile a fasi deformative pre-alpine.\nAffiora esclusivamente all'interno di nuclei di anticlinali (Buti, M.Verruca, Montemagno, M.Cascetto, Castelmaggiore, M.della Conserva, M.del Carrara)\nSi presentano come un complesso scistoso a grana variabile di colore grigio verdastro, fino a grigio-bianco nelle porzioni pi\u00f9 quarzitiche, con aspetto listato. Nel complesso si tratta di una formazione fortemente tettonizzata, che presenta relitti della precedente scistosit\u00e0 di origine ercinica, trasposti dalla principale scistosit\u00e0 di prima fase alpina.\nScisti di S.Lorenzo.\n\u00c8 una formazione presente solo nell'Unit\u00e0 di S.Maria del Giudice, affiorante in modo esteso sui versanti a E della Valle del Rio Guappero, tra S.Maria del Giudice e S.Lorenzo a Vaccoli. Si tratta di depositi terrigeni di ambiente continentale a grana variabile, con prevalenza di metapeliti ricche di sostanza organica, di colore scuro, e meno frequentemente metarenarie e metaconglomerati. Sono frequenti all'interno di questi livelli scistosi resti fossili di vegetali et\u00e0 compresa tra Carbonifero superiore e Permiano inferiore. Questo litotipo \u00e8 frequentemente alterato in patine e macchie ocracee, derivate dall'alterazione in pirite.\nFormazione delle Brecce e Conglomerati di Asciano.\nSi osservano estesi affioramenti di questa formazione sui rilievi a ovest di Vorno, appartenenti alle successioni sedimentarie dell'Unit\u00e0 di S.Maria del Giudice. Si presentano come depositi terrigeni in prevalenza filladici di colore violaceo, con clasti in quantit\u00e0 variabile, di forma subangolosa.\nFormazione della Verruca.\nQuesta formazione di depositi terrigeni di ambiente continentale di et\u00e0 Anisico-Ladinico, \u00e8 classicamente suddivisa in tre membri:\nFormazione delle Quarziti di Monte Serra.\n\u00c8 classicamente suddivisa in quattro membri:\nGrezzoni.\nIl contatto con le precedenti successioni silicoclastiche \u00e8 raramente osservabile come passaggio stratigrafico, tranne in pochi affioramenti nella parte SE dei Monti Pisani (Colle della Panieretta- San Giovanni alla Vena).\nSi tratta di dolomie e dolomie ricristallizzate grigio-scure con limitate ricristallizzazioni metamorfiche. La parte inferiore \u00e8 generalmente costituita da brecce a elementi dolomitici, la parte intermedia da dolomie grigio chiare e grigio-scure stratificate, la parte alta da dolomie con patina di alterazione giallastra con tracce di filladi lungo i giunti di strato. L'et\u00e0 \u00e8 datata indirettamente, a causa dell'assenza di fossili significativi al Norico fino alla base del Retico (sono osservabili dei livelli \u201ca lumachelle\u201d di questa et\u00e0 nelle cave di S. Giovanni alla Vena).\nCalcari ceroidi.\nAffioranti in modo limitato all'interno dell'unit\u00e0 di Monte Serra, lungo una fascia a S. dei Monti Pisani tra Asciano e San Giovanni alla Vena, e in modo esteso nell'Unit\u00e0 di S. Maria del Giudice tra S.Giuliano e lungo tutto il versante E del M. Moriglion di Penna.\nSi tratta di marmi bianchi, grigi e color avorio, con sottili livelli di marmi a muscovite e, pi\u00f9 raramente di calcescisti grigio-verdastri; localmente livelli di filladi carbonatiche, dolomie e marmi dolomitici. Sono presenti inoltre brecce monogeniche metamorfiche a elementi da centimetrici a metrici. La formazione \u00e8 ben datata al Lias inferiore tra Hettangiano e Pliensbachiano inferiore (Carixiano) a causa della presenza di una ricca fauna di piattaforma comprendente Antozoi, Crinoidi, Echinidi, Anellidi Lamellibranchi, Gasteropodi e Cefalopodi.\nCalcari Selciferi.\nTale formazione affiora in modo limitato all'interno dell'Unit\u00e0 di Monte Serra all'interno di una stretta sinforme a N di Uliveto Terme in loc. La Focetta in cui la formazione appare poco potente e in parte eteropica con la formazione delle Marne a \"Posidonomya\". Affiora invece estesamente nell'Unit\u00e0 di S.Maria del Giudice tra S.Giuliano e il M.Moriglion di Penna dove appare nella facies tipica costituita da metacalcilutiti grigio scure, con liste e noduli di selce e livelli di metacalcareniti, in strati di potenza variabile, spesso alternati con livelli pi\u00f9 sottili di calcescisti e filladi carbonatiche grigio scure con tracce di pirite e ammoniti piritizzate. L'et\u00e0 della formazione \u00e8 Lias inferiore-medio.\nCalcescisti.\nLa presenza di questa formazione \u00e8 limitata alla sola Unit\u00e0 di S.Maria del Giudice. \u00c8 rappresentata da calcescisti grigio-verdastri, a patina di alterazione marrone chiaro, con sottili intercalazioni di filladi carbonatiche. L'et\u00e0 di questa formazione, correlabile con le Marne a Posidonomya, \u00e8 datata al Lias-Dogger a causa del ritrovamento di microfacies tipiche del Dogger (Giannini &amp; Nardi, 1967).\nCalcari selciferi a entrochi.\nLa presenza di questa formazione \u00e8 limitata alla sola Unit\u00e0 di S.Maria del Giudice. Si tratta di metacalcilutiti grigio chiare e color avorio, con liste e noduli di selci. Sono caratterizzati dalla presenza di cristalli di calcite scuri, dericati da articoli di crinoidi che ne conferiscono il caratteristico aspetto \u201cpicchiettato\u201d (Giannini &amp; Nardi, 1967). Localmente a tetto della formazione, lenti di calciruditi derivate da originarie brecce poligeniche a elementi di calcilutiti, dolomie e radiolatiti. L'et\u00e0 di questa formazione, eteropica con quella successiva dei diaspri, \u00e8 datata al Titoniano sup.-cretacico inf.\nDiaspri.\nAll'interno dell'Unit\u00e0 di M.Serra questa formazione \u201cRadiolariti varicolori e marne silicee color tabacco\u201d \u00e8 affiorante solo lungo strette sinformi a N di Uliveto Terme. La formazione affiora invece nell'Unit\u00e0 di S.Maria del Giudice nella classica facies rappresentata da metaradiolariti rosse, violacee, verdastre e pi\u00f9 raramente grigie, sottilmente stratificate, con interstrati di filladi quarzitiche. A livello microscopico si presentano come quarziti caratterizzate dalla presenza di fossili ricristallizzati di radiolari. L'et\u00e0 di questa formazione in parte eteropica con la precedente \u00e8 il Malm.\nCipollini.\nQuesta formazione \u00e8 presente esclusivamente all'interno dell'Unit\u00e0 di S.Maria del Giudice, in cui costituisce una sottile fascia di poche decine di metri costituita da calcescisti verdastri e rosso-violacei con marmi a clorite e livelli di metacalcareniti grigie a macroforaminiferi che indicano un'et\u00e0 Eocene-Oligocene. \nScisti sericitici.\nPresente esclusivamente all'interno dell'Unit\u00e0 di S.Maria del Giudice, affiora estesamente lungo i versanti occidentali dei Monti Pisani. Si tratta di un litotipo ben riconoscibile, costituito da filladi muscovitiche verdastre, meno frequentemente rosso violacee o grigie, con rari e sottili livelli di filladi carbonatiche, marmi a clorite e metaradiolariti rosse. A livello microscopico si presentano come tipiche filladi a tessitura lepidoblastica con quarzo, mica bianca e clorite. L'et\u00e0 della formazione, caratterizzata dalla presenza di microforaminiferi planctonici, \u00e8 attribuita al Cretacico inf-Paleogene.\nPseudomacigno.\nPresente esclusivamente all'interno dell'Unit\u00e0 di S.Maria del Giudice, affiora limitatamente in una fascia che si estende in modo discontinuo tra Rigoli e Molina di Quosa. Si tratta di metarenarie quarzoso-feldspatico-micacee alternate a filladi pi\u00f9 o meno quarzitiche grigio-scure. L'et\u00e0 \u00e8 attribuita a Oligocene sup- Miocene inf.\nLe successioni della Falda Toscana affiorano principalmente sui monti d'OltreSerchio, nella zona di S.Ginese di Compito e in alcune klippen sui versanti occidentali (Calcare cavernoso) e meridionali (Calcari del Retico e Calcare Massiccio a Caprona e S.Giovanni alla Vena):\nLa formazione \u00e8 ben stratificata, con strati da centimetrici a decimetrici. Retico.\nDepositi recenti.\nUna formazione di et\u00e0 recente tipica dei Monti Pisani \u00e8 costituita dalle cosiddette \u201csassaie\u201d, sviluppate in genere per degradazione dei litotipi quarzitici. Si tratta di colate di detrito mobile caratterizzate da depositi privi di matrice, costituiti da blocchi di forma angolosa, interpretati come prodotti di degradazione per crioclastismo durante le glaciazioni pleistoceniche.\nTettonica.\nL'edificio strutturale dei Monti Pisani \u00e8 rappresentato dal sovrascorrimento dell'Unit\u00e0 di S.Maria del Giudice sull'Unit\u00e0 di M.Serra, osservabile tra Vorno e Asciano. La faglia \u00e8 caratterizzato da un'orientazione NNE-SSW, ed \u00e8 legato alla formazione di sovrascorrimenti minori e intensa tettonizzazione in un'area denominata \u201cZona a Scaglie del Faeta\u201d.\nLe due unit\u00e0 metamorfiche di basso grado, correlate con l'Unit\u00e0 di Massa, sono a loro volta sovrascorse dalla Falda Toscana: Il contatto tettonico \u00e8 osservabile lungo i versanti occidentali dei Monti Pisani Rigoli - Molina di Quosa) e in numerose klippen (La Croce, Caprona, San Giovanni alla Vena, ecc) il contatto tettonico tra le due unit\u00e0 nei pressi di S.Ginese di Compito, non \u00e8 invece osservabile essendo coperto dai depositi alluvionali della pianura lucchese. Sono osservabili due principali fasi deformative.\nPrima fase deformativa.\nOsservabile a scala cartografica, \u00e8 diversamente sviluppata sui Monti Pisani presentando sistemi con strutture a prevalente sviluppo NW-SE nella parte orientale, nell'Unit\u00e0 di Monte Serra, e sistemi con sviluppo NNE-SSW nella parte ovest, in corrispondenza del contatto tettonico tra le due unit\u00e0 metamorfiche dei Monti Pisani. A quest'ultimo sono legate le strutture principali osservabili a ovest della Valle del Guappero (es. M.Moriglion di Penna).\nIl primo sistema \u00e8 caratterizzato da pieghe a scala cartografica con piani assiali fortemente inclinati e vergenza variabile, da SW (Zone di Santallago e M.Cascetto) a NE (M.Trabardatica-Cima Sassabodda, M.Verruca.). Le strutture con andamento NNE-SSW sembrano legate all'intensa tettonizzazione responsabile del sovrascorrimento dell'Unit\u00e0 di S. Maria del Giudice, e dei thrust minori ad essa correlati (M.Comunale, Prato a Sillori), e sono caratterizzate da pieghe chiuse a scala cartografica con vergenze verso E, e piani assiali con inclinazioni da moderate a forti.\nLe pieghe F1 che costituiscono la principale caratteristica strutturale a scala cartografica, sono invece molto rare alla mesoscala nell'Unit\u00e0 di M.Serra: fanno eccezione evidenti pieghe chiuse di prima fase nelle filladi di Buti. In sezione sottile sono in alcuni casi osservabili pieghe isoclinali di prima fase. Sono invece relativamente pi\u00f9 frequenti le pieghe F1 con andamento NNE-SSW all'interno dell'Unit\u00e0 di S.Maria del Giudice.\nA questa fase \u00e8 legato lo sviluppo di una foliazione S1 penetrativa, da continua nei litotipi pelitici a spaziata disgiuntiva in quelli pi\u00f9 grossolani; in cui si manifesta generalmente come un clivaggio marcato da superfici di \"pressure-solution\".\nSeconda fase deformativa.\nLe pieghe F2 sono le pi\u00f9 frequenti a scala mesoscopica, sviluppate in prevalenza nelle metapeliti. Si presentano come pieghe coricate, o con piani assiali poco inclinati, assi suborizzontali variamente orientati, in genere da aperte a blande e con geometria di tipo parallelo (classe 1B-Ramsay 1967).\nNei livelli pi\u00f9 fini si osserva lo sviluppo di foliazioni S2 di crenulazione, che in alcuni casi diventano la discontinuit\u00e0 pi\u00f9 penetrativa (specie nelle filladi violette).\nTalvolta lo sviluppo di queste pieghe si trova associato a zone di taglio estensionali di dimensioni da decimetriche a metriche.\nFasi tardive.\nSono osservabili solamente all'interno della formazione degli Scisti Sericitici, nei quali, foliazioni penetrative di seconda fase risultano interessati da deboli piegamenti che producono kinks da centimetrici a decimetrici con orientamenti sia N-S che NW-SE.\nTettonica fragile.\nLa presenza di grandi sovrascorrimenti sembra essere legata alla tettonica compressiva legata alla prima fase deformativa. \u00c8 presente un sistema di sovrascorrimento principale con direzioni NNE-SSW che determina la formazione di superfici con sviluppo ettometrico e chilometrico in corrispondenza del contatto tra le Unit\u00e0 di S.Maria del Giudice e di M.Serra.\nAlla fase D1 sembrano indubbiamente legati anche i sistemi di thrusts con sviluppo NW-SE e vergenze alternativamente NE (M.Trabardatica-S.Andrea di Compito) e SW (Passo-Prato Ceragiola, M.Cimone, M.Lombardona) la cui variabilit\u00e0 \u00e8 imputabile al collasso delle strutture di prima fase conseguente alla fase D2.\nDeformazioni fragili tardive.\nSi osservano in tutta l'area faglie dirette o transtensive con sviluppo in prevalenza N-S: i maggiori sistemi sono osservabili nella zona di Santallago e nel versante a nord di M.Cascetto.\nIn generale le faglie estensionali sembrano riprendere le precedenti strutture compressive: un importante sistema \u00e8 osservabile a SE della Valle del Guappero, con una principale faglia diretta con rigetto di molte centinaia di metri, lungo la valle stessa (in loc. Montuolo, si trovano a pochi metri di distanza gli Scisti carboniferi di S.Lorenzo e la formazione dei Grezzoni).\nCarsismo.\nUn'importante caratteristica della catena del Monte Pisano \u00e8 la presenza di grotte carsiche e di morfologie tipiche del carsismo. Le grotte presenti lungo la catena sono: Grotta della Spoletta, Grotta del Leone, Buca dei Ladri, Buca di Castelmaggiore Grande, Buca delle Fate di Cima la Sugheretta, Buca delle Fate di San Giuliano Terme, Grotta del Monticello, Strinato, Buca delle Cave di Uliveto Terme.\nAmbiente.\nTutto il monte Pisano \u00e8 racchiuso nel sito di interesse comunitario omonimo istituito nel 1995.\nNel perimetro della catena, insistono anche diverse aree naturali protette:\nProdotti tipici.\nUn prodotto tipico della zona \u00e8 l'olio, come \u00e8 possibile intuire dai numerosi ulivi coltivati lungo i pendii delle colline. Tipiche dei Monti Pisani sono inoltre le castagne, in particolare quelle provenienti dai secolari castagneti di Molina di Quosa, alquanto atipici perch\u00e9 sviluppati a quote pressoch\u00e9 pianeggianti. Fino ad ottobre i monti sono ricchi anche di funghi di varie specie. Particolarmente apprezzato \u00e8 il porcino dei Monti Pisani.\nTurismo e sport.\nEscursionismo.\nI Monti Pisani, sia per la relativa esigua altezza, che per i numerosi insediamenti storici presenti, \u00e8 visitato ogni anno da molti escursionisti, la maggior parte dei quali provenienti dalle zone limitrofe. Inoltre, una fitta rete di strade bianche, sentieri e mulattiere rende i Monti Pisani una meta privilegiata per gli appassionati di mountain bike. La presenza della sezione di Pisa del CAI ha favorito sia la ricostruzione, catalogazione che nuove realizzazioni di numerosi sentieri che fanno parte della Rete Escursionistica della Toscana, alcuni dei quali con origini storiche come il Passo di Dante, un tempo collegamento tra la Repubblica di Pisa e quella di Lucca.\nIl sentiero pi\u00f9 lungo \u00e8 lo 00 che, con un percorso di 40 km, passa lungo la cresta tutto il Monte Pisano, da nord-ovest a sud-est.\nArrampicata.\nSulle pendici del Monte Pisano sorgono alcune pareti attrezzate per la pratica dell'arrampicata sportiva, sopra Buti nei settori del Monte serra e a Vecchiano nella storica Falesia di Avane dove alcune vie sono state chiodate da personaggi di fama internazionale come Maurizio Zanolla (Manolo).\nAltri.\nVengono praticati anche il volo libero e la caccia al cinghiale.\nIncendi.\nIl monte Pisano subisce spesso incendi estivi che causano la distruzione di diversi ettari di bosco, sia a causa della diffusa antropizzazione, sia di origine dolosa.\nTra gli ultimi incendi, particolarmente distruttivi:"}
{"id": "121814", "revid": "117496097", "url": "https://it.wikipedia.org/wiki?curid=121814", "title": "Tutto \u00e8 bene quel che finisce bene", "text": "Tutto \u00e8 bene quello che finisce bene (\"All's well that ends well\") \u00e8 una commedia in cinque atti di William Shakespeare, scritta fra il 1602 e il 1603 e ispirata alla novella di Giovanni Boccaccio \"Giletta di Narbona\", inclusa nel \"Decameron\" (Novella Nona della Terza Giornata).\nTrama.\nElena, orfana del famoso medico Gerardo di Narbona, \u00e8 stata allevata dalla Contessa di Rossiglione e da anni \u00e8 segretamente innamorata del figlio di lei, Bertram. Quando Bertram lascia la casa natale per recarsi alla corte del re di Francia, Elena rivela alla Contessa l'amore finora celato e ottiene da lei il permesso di seguirlo a Parigi.\nGrazie a una pozione lasciatale dal padre, Elena riesce a guarire da grave malattia il re il quale, in cambio del beneficio ricevuto, la d\u00e0 in moglie a Bertram. Questi, pur non ricambiando il suo amore, obbedisce agli ordini reali ma allorch\u00e9 \u2014 istigato dal ribaldo Parolles \u2014 parte per la guerra, rende noto a Elena che potr\u00e0 ritenersi davvero sua moglie soltanto se riuscir\u00e0 a impadronirsi di un anello che lui non sfila mai dal dito e qualora dimostrer\u00e0 di aspettare un figlio da lui.\nElena decide cos\u00ec di seguire di nascosto Bertram a Firenze, dove scopre che si \u00e8 invaghito della locandiera Diana, che per\u00f2 lo respinge. Dopo aver convinto Diana ad accettare un appuntamento con Bertram, Elena si sostituisce a lei e riesce cos\u00ec a scambiare un anello regalatole dal padre con quello di Bertram nonch\u00e9 a fare l'amore con lui. Incinta di Bertam e in possesso del suo anello, Elena riesce quindi nel suo scopo."}
{"id": "121815", "revid": "3535", "url": "https://it.wikipedia.org/wiki?curid=121815", "title": "Predicato (linguistica)", "text": ""}
{"id": "121820", "revid": "838137", "url": "https://it.wikipedia.org/wiki?curid=121820", "title": "Araldi", "text": ""}
{"id": "121824", "revid": "125710820", "url": "https://it.wikipedia.org/wiki?curid=121824", "title": "Sovrani d'Austria", "text": "Questo \u00e8 l'elenco di margravi, duchi, arciduchi e imperatori d'Austria. \nMargravi della Marca Orientale (790 ca.-1156).\nLa Marca Orientale ( e in alto-tedesco antico e medio \"Ostmark\" od \"Ostarrichi\", da cui il toponimo \"Austria\") venne persa dal Sacro Romano Impero a seguito della battaglia di Presburgo del 907 e riconquistata nel 955 dopo la battaglia di Lechfeld.\nDuchi d'Austria (1156-1359).\nCon il Privilegium minus del 1156, il margraviato d'Austria viene elevato a ducato. Enrico II diventa quindi primo duca d'Austria, rinunciando al ducato di Baviera che viene assegnato ad Enrico il Leone.\nInterregno (disputa tra Baden e P\u0159emyslidi).\nAlla morte di Federico, la successione al ducato venne disputata tra diversi pretendenti:\nNel 1251, Ottocaro II della dinastia dei P\u0159emyslidi prese il controllo del paese.\nAsburgo (1278-1359).\nNel 1278 Rodolfo I d'Asburgo, re di Germania, sconfisse Ottocaro II e consegn\u00f2 il ducato alla dinastia degli Asburgo, i cui componenti erano spesso anche imperatori del Sacro Romano Impero. Molti duchi ebbero figli o fratelli come co-regnanti.\nArciduchi d'Austria (1359-1804).\nCon il Privilegium maius del 1359, Rodolfo IV elev\u00f2 l'Austria in arciducato. Il titolo di Arciduca fu effettivamente usato per primo da Ernesto il Duca di Ferro e formalmente riconosciuto come titolo del Sacro Romano Impero dall'imperatore Federico III solo nel 1453.\nMolti dei duchi e arciduchi furono anche imperatori del Sacro Romano Impero.\nAsburgo (1359-1780).\nPrima Separazione.\nI due fratelli Alberto III e Leopoldo III non vollero regnare congiuntamente e con il Trattato di Neuberg divisero i loro possedimenti.\nNel 1406, ci fu una divisione dei territori controllati dal ramo Leopoldino.\n\"Tra il 1485 e il 1490, Mattia Corvino, re d'Ungheria, si stabil\u00ec a Vienna come duca d'Austria.\"\nPrima Riunificazione.\nNel 1493 i territori austriaci furono riunificati sotto la reggenza di Massimiliano.\nSeconda Separazione.\nNel 1564 i territorio austriaci vennero nuovamente divisi, questa volta tra i figli dell'imperatore Ferdinando I del Sacro Romano:\nSeconda Riunificazione.\nRodolfo, Mattia e Alberto non ebbero discendenza, e cos\u00ec, nel 1619, a seguito dell'abdicazione di Alberto, i suoi territori passarono a Ferdinando. In quello stesso anno Ferdinando divenne anche imperatore del Sacro Romano Impero.\nTerza Separazione.\nNel 1623, per\u00f2, Ferdinando II, impegnato nella Guerra dei Trent'anni, divise nuovamente i territori austriaci:\nTerza Riunificazione.\nNel 1665, con la morte di Sigismondo Francesco, ebbe termine il ramo tirolese degli Asburgo. Il parente pi\u00f9 prossimo di Sigismondo Francesco, l'imperatore del Sacro Romano Impero Leopoldo I pot\u00e9 cos\u00ec ereditarne i domini e riunire definitivamente i territori austriaci sotto la sua autorit\u00e0.\nImperatori d'Austria (1804-1919).\nNel 1804 Francesco II prese il titolo di Imperatore d'Austria con il nome di \"Francesco I\" ed il 6 agosto 1806 il Sacro Romano Impero fu abolito. Il 12 giugno 1867 l'Impero austriaco divenne Impero austro-ungarico.\nRepubblica d'Austria.\nNel 1919, dopo la sconfitta nella prima guerra mondiale, l'Impero austro-ungarico venne sciolto, e l'Austria fu costituita in una Repubblica, il cui capo di Stato divenne il Presidente federale (\"Bundespr\u00e4sident\"), mentre il capo del governo divenne il Cancelliere federale (\"Bundeskanzler\"), che divenne la carica esecutiva dello Stato.\nPer gli elenchi dei funzionari, vedi:"}
{"id": "121825", "revid": "203463", "url": "https://it.wikipedia.org/wiki?curid=121825", "title": "Andreotti (disambigua)", "text": ""}
{"id": "121827", "revid": "697352", "url": "https://it.wikipedia.org/wiki?curid=121827", "title": "Amici", "text": ""}
{"id": "121837", "revid": "320578", "url": "https://it.wikipedia.org/wiki?curid=121837", "title": "Ortona a mare", "text": ""}
{"id": "121838", "revid": "1342115", "url": "https://it.wikipedia.org/wiki?curid=121838", "title": "Albanese", "text": ""}
{"id": "121841", "revid": "838137", "url": "https://it.wikipedia.org/wiki?curid=121841", "title": "Header file", "text": "Un header file (o file di intestazione) \u00e8 un file che aiuta il programmatore nell'utilizzo di librerie durante la programmazione.\nUn \"header file\" del linguaggio ANSI C \u00e8 un semplice file di testo che contiene i prototipi delle funzioni definite nel relativo file codice_1. I prototipi permettono al compilatore di produrre un codice oggetto che pu\u00f2 essere facilmente unito (detto volgarmente \"linkato\") con quello della relativa libreria in futuro, anche senza avere la libreria sottomano al momento.\nStruttura.\nUn header file pu\u00f2 contenere un qualsiasi numero di definizioni di costanti e prototipi di funzione. Teoricamente, potrebbe anche contenere le definizioni delle funzioni, anche se ci\u00f2 sarebbe contrario allo scopo per cui viene comunemente usato.\nInclusione di un header file nel linguaggio C.\nNel nostro file codice_2 abbiamo il bisogno di usare una funzione definita nella nostra libreria codice_3. Formalmente dovremmo scrivere all'inizio del file codice_2 i prototipi delle funzioni del file codice_3 che vogliamo usare nel nostro codice_2.\nPer agevolarci, creiamo un file di testo codice_7 che contiene i prototipi delle funzioni specificate in codice_3. Ecco il nostro header file. Il file appena creato ci consente di aggiungere al nostro codice_2 tutti i prototipi di funzione di cui abbiamo bisogno senza sforzi.\nAll'inizio del codice_2 aggiungiamo la riga:\nUsiamo le virgolette doppie se specifichiamo un percorso assoluto o relativo; questa sintassi, sebbene piuttosto agevole, \u00e8 per\u00f2 sconveniente, dal momento che mina la portabilit\u00e0 del programma rendendolo dipendente da file specifici, in specifici percorsi. Usando invece la sintassi\nl'header file viene cercato dal compilatore nelle cartelle standard; l'esempio classico di tale sintassi \u00e8 l'inclusione di un header della libreria standard del C.\nUna volta lanciata la compilazione, il preprocessore sostituisce alla riga con l'include i prototipi delle funzioni di codice_3 usate in codice_2 e la compilazione continua."}
{"id": "121842", "revid": "33689", "url": "https://it.wikipedia.org/wiki?curid=121842", "title": "Prefettura di Baoding", "text": ""}
{"id": "121851", "revid": "2127271", "url": "https://it.wikipedia.org/wiki?curid=121851", "title": "Walter Samuel", "text": "Considerato tra i migliori difensori della sua generazione, nel corso della sua carriera con i club ha vinto a livello nazionale due campionati argentini (Apertura 1998, Clausura 1999), sei campionati italiani (2000-2001, 2005-2006, 2006-2007, 2007-2008, 2008-2009, 2009-2010), cinque Supercoppe italiane (2001, 2005, 2006, 2008, 2010), tre Coppe Italia (2005-2006, 2009-2010, 2010-2011) e due campionati svizzeri (2014-2015, 2015-2016) e a livello internazionale una Coppa Libertadores (2000) e una UEFA Champions League (2009-2010).\nCon la maglia della nazionale argentina ha disputato una Copa Am\u00e9rica (1999), due Mondiali (2002 e 2010) e una Confederations Cup (2005). In nazionale Under-20 ha vinto un campionato mondiale (1997) e un campionato sudamericano (1997).\nBiografia.\nNato Walter Luj\u00e1n, cambi\u00f2 il suo cognome originario (ereditato dal padre biologico che lo aveva abbandonato) in Samuel, quello del suo padre adottivo.\nCaratteristiche tecniche.\nDifensore centrale, era soprannominato \"The Wall\" (\"il muro\"). Considerato, da molti, uno dei difensori pi\u00f9 forti dell'ultimo ventennio, aveva nelle sue caratteristiche predilette l'aggressivit\u00e0 con la quale attaccava gli avversari sin dall'inizio della partita, ma sempre con disciplina sportiva. Fisicamente possente, per questo non velocissimo, ma discreto nello stacco da terra e nel gioco aereo. Di piede sinistro, effettuava precisi cross che tagliavano il centrocampo. Non disdegnava il goal, avendo un trascorso nelle giovanili come attaccante.\nCarriera.\nClub.\nL'affermazione in Argentina, Roma e Real Madrid.\nInizia la carriera nel Newell's Old Boys dove gioca per due stagioni per poi passare al Boca Juniors, nel quale rimane per tre stagioni fino al 2000, anno in cui vince la Coppa Libertadores. Nella stagione 2000-2001 viene ingaggiato dalla Roma, che compra il suo cartellino per 34 miliardi di lire, offrendo al giocatore un contratto quinquennale da 162 milioni di lire al mese.\nNella squadra giallorossa resta quattro anni vincendo, gi\u00e0 al primo anno, uno scudetto e una Supercoppa italiana, guadagnandosi il posto fisso in Nazionale. Diviene un pilastro fondamentale per la difesa romanista, esprimendosi gi\u00e0 come uno dei migliori difensori d'Europa.\nNella stagione 2004-2005 viene ceduto al per \u20ac 25 milioni. Nella Liga gioca 30 partite mettendo a segno 2 gol, ma non riesce ad esprimersi sui suoi consueti livelli.\nInter.\nNell'estate 2005 si trasferisce all'Inter per 16 milioni di euro. Il 20 agosto scende in campo a Torino nella Supercoppa italiana vinta contro la Juventus, ricevendo poi una squalifica tramite la prova televisiva per un presunto sputo a Nedv\u011bd: pur rimarcando l'involontariet\u00e0 del gesto, complice una moviola che evidenzi\u00f2 come il ceco non fosse in realt\u00e0 stato colpito, i ricorsi presentati dalla societ\u00e0 milanese furono respinti. Scontato lo stop di 3 turni, riprese a giocare il 21 settembre realizzando un gol decisivo contro il Chievo.\nDurante il primo biennio a Milano si aggiudica due campionati \u2014 il primo dei quali a tavolino per le sentenze relative a Calciopoli \u2014, una Coppa Italia e un'altra Supercoppa italiana (entrambe nel 2006).\nIl 23 dicembre 2007, nella partita contro il valevole per la 17\u00aa giornata della Serie A 2007-2008, subisce un grave infortunio al ginocchio sinistro che lo tiene lontano dai campi di gioco per il resto della stagione. Con l'Inter vince comunque anche questo scudetto. Rientra il 9 novembre 2008, giocando da titolare la partita Inter- (1-0) e festeggiando a fine stagione il quarto scudetto consecutivo con la maglia nerazzurra.\nNella stagione 2009-2010 tocca quota 100 presenze con l'Inter in Serie A (il 24 aprile 2010 contro l'Atalanta) e contribuisce alla conquista dello storico triplete, vincendo il 5 maggio la sua seconda Coppa Italia nella sfida contro la Roma, il 16 maggio il suo sesto campionato italiano (il quinto consecutivo con la maglia dell'Inter) e il 22 maggio la sua prima Champions League, nella finale disputata allo stadio Santiago Bernab\u00e9u contro il . Il 21 agosto vince la sua quinta Supercoppa italiana contro la Roma.\nIl 6 novembre 2010, nella partita di campionato contro il Brescia, si infortuna gravemente procurandosi una lesione del legamento crociato anteriore e del collaterale esterno del ginocchio destro. L'infortunio, oltre a tenerlo fuori per larga parte della stagione, gli impedisce di essere convocato per il Mondiale per club. Torna in campo il 15 maggio 2011, a 190 giorni dall'infortunio, nella partita contro il , subentrando al minuto 77 ad Andrea Ranocchia. Il 29 maggio 2011 conquista la sua terza Coppa Italia, non prendendo tuttavia parte alla finale.\nIl 5 febbraio 2012, in occasione di Roma-Inter 4-0, gioca la sua partita numero 500 da professionista con i club. Il 7 ottobre 2012, nella stracittadina di andata vinta dall'Inter per 1-0 con un suo gol di testa al 3' del primo tempo, Samuel conquista il record di 10 vittorie su 10 presenze nel derby di Milano in Serie A. Fino a quel momento, senza di lui l'Inter ne aveva persi 5 e pareggiato uno.\nIl 15 febbraio 2014 indossa per la prima volta la fascia di Capitano in Fiorentina-Inter 1-2 dato che Javier Zanetti ed Esteban Cambiasso sono in panchina. Lascia l'Inter al termine del campionato 2013-14 in cui ha segnato due reti. In tutto con i nerazzurri ha disputato 236 partite e segnato 17 gol e vinto 13 trofei in 9 anni.\nBasilea.\nIl 23 luglio 2014 sigla un contratto di durata annuale con il . Fa il suo debutto con il club svizzero alla settima giornata di campionato giocando titolare nella vittoria interna avvenuta per 3-1 contro lo , e segna il suo primo gol con la maglia del Basilea il 29 maggio 2015 nell'ultima giornata di campionato contribuendo alla vittoria finale giunta per 4-3 contro il terminando la sua prima stagione svizzera con un totale di 18 presenze e una rete.\nIl 16 ottobre del 2015 annuncia il suo ritiro dal calcio giocato al termine della stagione, a causa di numerosi problemi fisici legati ai tanti anni di attivit\u00e0. Si ritira ufficialmente al termine della stagione 2015-2016, giocando la sua ultima partita il 25 maggio 2016 nella sconfitta per 0-1 contro il Grasshopper. In tutto con il Basilea mette insieme 44 partite e 3 gol.\nComplessivamente, in vent'anni di carriera tra club e Nazionale ha giocato 700 partite segnando 44 gol.\nNazionale.\nPer la selezione argentina di categoria Under 20 ha vinto nel 1997 in Malaysia la Coppa del Mondo di categoria.\nDal 1999 al 2010 ha fatto parte anche della Nazionale argentina, segnando un gol contro il Venezuela in amichevole al suo esordio. \u00c8 stato convocato per due edizioni del campionato del mondo (2002 e 2010), per la Confederations Cup nel 2005 (secondo posto) e per la Copa Am\u00e9rica 1999. Ha totalizzato 56 presenze e ha realizzato 5 gol in \"albiceleste\".\nAllenatore.\nInter.\nUna volta appesi gli scarpini al chiodo diventa osservatore per l'Inter nell\u2019estate del 2016. Dal 15 novembre al 9 maggio 2017 collabora con lo staff del nuovo allenatore Stefano Pioli. Dal 14 maggio ritorna nel ruolo di osservatore.\nLugano.\nIl 21 giugno seguente viene ingaggiato come vice di Pierluigi Tami sulla panchina del Lugano. Lascia l'incarico l'8 aprile 2018 a seguito dell'esonero del tecnico ticinese.\nArgentina.\nIl 24 agosto 2018 Samuel entra a far parte dello staff di Lionel Scaloni come collaboratore tecnico dell'Argentina.\nNel 2019/2020 partecipa al corso per Allenatore Professionista di Prima Categoria - Uefa Pro."}
{"id": "121852", "revid": "2912", "url": "https://it.wikipedia.org/wiki?curid=121852", "title": "99 posse", "text": ""}
{"id": "121856", "revid": "125713081", "url": "https://it.wikipedia.org/wiki?curid=121856", "title": "Mary J. Blige", "text": "Riconosciuta con \"Icon Award\" ai Billboard Women in Music e il \"Lifetime Achievement Award\" ai BET Awards per i suoi contributi nell'industria musicale, \u00e8 stata definita da \"Billboard\" come l'artista R&amp;B/Hip-Hop femminile di maggior successo degli ultimi 25 anni, nominando la sua canzone \"Be Without You\" come il brano R&amp;B/Hip-Hop di maggior successo di tutti i tempi, in quanto ha trascorso 15 settimane in cima alla classifica statunitense \"Hot R&amp;B/Hip-Hop Songs\", con un totale di 75 settimane in classifica. Nel 2007 ASCAP le ha conferito il \"Voice of Music Award\" e ai World Music Award ha ottenuto il \"Legends Award.\"\nA oggi, Blige, ha venduto pi\u00f9 di 50 milioni di album e 30 milioni di singoli in tutto il mondo, su un totale di 20 album pubblicati che le hanno fatto ottenere 14 esordi nella Top10 statunitense, con 4 prime posizioni, e cinque esordi nella Top10 del Regno Unito.\nNel corso della sua carriera ha duettato con artisti come Stevie Wonder, Sting, Whitney Houston, George Michael, U2, Chaka Khan, Wyclef Jean, Lauryn Hill, Elton John, Nina Simone e Aretha Franklin, per la quale ha pure scritto dei brani, e artisti del nuovo secolo come Beyonc\u00e9, Jay-Z, Drake, Missy Elliott, Diddy, Jessie J, Sam Smith, Kendrick Lamar e Andrea Bocelli.\nBiografia.\n\u00c8 nata nel Bronx l'11 gennaio 1971, ma trascorre i primi 7 anni della sua vita in Georgia. L'infanzia della Blige \u00e8 difficile, problemi familiari e di salute le lasciano cicatrici sia fisiche sia morali. Mary con la sorella maggiore LaTonya Blige-DaCosta e il fratello Bruce Miller hanno sussistito sui guadagni di sua madre come infermiera dopo che suo padre, ex alcolista e veterano della guerra del Vietnam che ha sofferto di disturbo post-traumatico da stress, ha lasciato la famiglia a met\u00e0 degli anni '70.\nAll'et\u00e0 di cinque anni \u00e8 stata molestata da un'amica di famiglia e da adolescente ha subito anni di molestie sessuali da coetanei di entrambi i sessi. Ha imparato la boxe nel tentativo di difendersi e proteggersi.\nTorna a New York nel 1979 e abita con la famiglia nelle Schlobohm Houses a Yonkers, abbandonando in seguito la scuola superiore al suo primo anno di liceo. La sua passione per il canto si manifesta molto presto ed entra cos\u00ec nel coro della chiesa locale, decidendo poco pi\u00f9 tardi di fare di questa sua passione un vero e proprio mestiere.\n1991\u20131996: gli inizi, \"What's the 411?\" e \"My Life\".\nLa sua carriera musicale cominci\u00f2 con la cover di \"Caught Up in the Rapture\" di Anita Baker, registrata con una macchina per karaoke nel 1988 dal fidanzato della madre. Il nastro giunse alla Uptown Records, che le fece firmare un contratto come corista. Il giovane produttore Sean Combs, conosciuto con lo pseudonimo Daddy, si interess\u00f2 a lei, e la aiut\u00f2 nella realizzazione del suo primo album \"What's the 411?\", uscito nel 1992. L'inedita fusione tra hip hop e Soul operata nell'album cre\u00f2 un nuovo genere che permise a Mary J. Blige di fregiarsi del titolo di \"\"Queen of Hip-Hop/Soul, con la voce potente, ricca del genere soul e l'atteggiamento hip-hop, solidamente connessa con un pubblico che non ha mai visto una donna fare un new jack swing, ma la ama lo stesso\".\"\nIl disco, trainato dalle hit \"\"You Remind Me\" e \"Real Love\"\", entrambe numero 1 nella classifica R&amp;B e certificate dischi d'oro dalla RIAA, si rivela un successo, raggiungendo la top10 della Billboard 200 e vende solo negli USA 3 milioni di copie. \u00c8 considerato uno dei pi\u00f9 importanti album R&amp;B degli anni novanta e verr\u00e0 imitato da diversi altri artisti. Ai Soul Train Music Award del 1993 vince come \"Best New R&amp;B Artist\" e \"Best R&amp;B Album, Female\". Nel dicembre viene pubblicato \"What's the 411? Remix\", per ampliare il successo dell'album da cui vengono remixati i pezzi. In totale tra singoli e album la cantante vende 5 milioni di copie.\nNonostante i successi professionali la vita privata della Blige \u00e8 molto tormentata, comincia ad abusare di alcol e droga e cade in una profonda depressione. Nel 1994 esce il suo secondo lavoro \"\"My Life\", anch'esso entra nella top10 della Billboard 200, rimane in cima alla classifica degli album \"US R&amp;B/Hip-Hop Top\" per otto settimane senza precedenti ed entra nelle classifiche di Regno Unito e Canada. L'album vende 3 milioni di copie negli Stati Uniti. Ai Grammy Award l'album riceve una nomina nella categoria \"Best R&amp;B Album\" e vince il suo primo Grammy con la collaborazione \"I'll Be There for You/You're All I Need to Get By\" con Method Man come \"Best Rap Performance by a Duo or Group\". L'album vince inoltre un Billboard Music Award come \"R&amp;B/Hip-Hop Album of the Year\" nel 1995.\nBlige si \u00e8 impegnata in diversi progetti esterni, tra cui nel 1996 pubblica il singolo \"Not Gon' Cry\", tratto dalla colonna sonora del film \"Donne - Waiting to Exhale,\" che raggiunge la posizione numero 2 nella Billboard Hot 100, viene certificato disco di platino con oltre 1.000.000 copie vendute e riceve una nomina ai Grammy Awards come \"Best Female R&amp;B Vocal Performance\". Registra una cover di \"\"(You Make Me Feel Like) A Natural Woman\" di Aretha Franklin per la colonna sonora della serie Fox, \"New York Undercover\", e \"Everyday It Rains\", co-scritto dalla cantante R&amp;B Faith Evans, per la colonna sonora del documentario hip hop \"The Show\". Poco dopo, Blige \u00e8 apparsa nel singolo di Jay-Z \"Can't Knock the Hustle\" dal suo album di esordio \"Reasonable Doubt (\"1996) e con Ghostface Killah in \"All That I Got Is You\"\".\n1997\u20132000: \"Share My World\" e \"Mary\".\nDal 1997 Blige e Diddy sciolgono il loro rapporto di lavoro, entrando cos\u00ec in rapporto con Trackmasters Entertainment, che ha prodotto il progetto insieme con Steve Stoute, R. Kelly, Darkchild e Jimmy Jam &amp; Terry Lewis. L'album \u00e8 stato realizzato in un momento in cui Blige stava cercando di \"\"mettere insieme la sua vita\",\" cercando di superare la droga e l'alcol, cos\u00ec come la fine del suo rapporto con Hailey e la recente minaccia di morte, scrivendo canzoni come \"\"Love Is All We Need\" e \"Share My World\"\". L'album, intitolato \"Share My World\", \u00e8 il primo della cantante ad aver esordito al numero uno della Billboard 200 con copie, raggiungendo le 3.000 copie alla fine dell'anno. L'album raggiunge inoltre la top10 di Canada, Regno Unito e Svezia, arrivando a un totale di 6 milioni di copie vendute in tutto il mondo. I singoli di successo estratti sono \"Love Is All We Need\" con Nas, \"\"I Can Love You\" con Lil' Kim, \"Everything\", \"Missing You\" e \"Seven Days\" con George Benson.\nIl 26 gennaio 1998, l'album ha vinto l'American Music Award per \"Favorite Soul/R&amp;B Album,\" mentre il mese successivo \u00e8 stato nominato come \"Best R&amp;B Album\" ai Grammy Awards. Blige ha anche ricevuto ulteriori nomination come una nomina ai NAACP Image Award per \"Outstanding Female Artist\", e due nomine ai Soul Train Music Award per \"Best R&amp;B/Soul Single, Female\" per \"Everything\"\" e una nomination come \"Best R&amp;B/Soul Album, Female.\"\nIl 17 agosto 1999 \u00e8 uscito il quarto album di Blige, intitolato \"Mary\", con suoni pi\u00f9 familiari all'hip hop, con canzoni pi\u00f9 terrene, stravaganti e adulte dalle sfumature contemporanee, che ricordano l'anima degli anni settanta e dei primi anni ottanta. Per l'album ha lavorato con Elton John, Aretha Franklin, George Michael, Eric Clapton e Lauryn Hill e vede la presenza di brani scritti da Stevie Wonder. Raggiunge la seconda posizione della Billboard 200 con copie vendute, e la numero cinque della classifica britannica. Riceve la doppia certificazione di platino negli Stati Uniti, arrivando a vendere 3,5 milioni di album in tutto il mondo. Anche se ha ricevuto meno successo, tutti i singoli \"\"All That I Can Say\", \"Deep Inside\", \"Your Child\" e \"Give Me You\" sono entrati in modo considerevole alla radio.\nAi BRIT Awards riceve la nomination come \"Best International Female Solo Artist\", vince come \"Best Female Artist\" ai BET Awards e riceve due nomine agli MTV Europe Music Awards per il brano \"As\" con George Michael come \"Best Video\" e \"Best Song.\" Ai Grammy Award riceve tre nomine nelle categorie \"Best R&amp;B Vocal Performance - Female\" (\"All That I Can Say\"), \"Best R&amp;B Vocal Performance by a Duo or Group\" (\"Don't Waste Your Time\"\" con Aretha Franklin) e \"Best R&amp;B Album\" (\"Mary\") e vince il Soul Train Music Award per il \"Best R&amp;B/Soul Album, Female.\"\n2001-2004: \"No More Drama\" e \"Love&amp;Life\".\nIl 28 agosto 2001, MCA ha pubblicato il quinto album in studio di Blige, \"No More Drama\". L'album ha esordito con copie nella prima settimana negli Stati Uniti, arrivando a un totale di 2 milioni di copie, raggiungendo la top5 di Stati Uniti, Regno Unito e Canada. Nonostante riscosse successo dalle vendite, venne riconfezionato e ripubblicato il 29 gennaio 2002, con due nuove tracce e una nuova copertina dell'album, arrivando cos\u00ec a vendere in totale 3,2 milioni di copie negli Stati Uniti e 7 milioni in tutto il mondo. All'album partecipano Pharrell Williams, la rapper Eve e Marshane Smith, mentre per la composizione dei brani partecipano Sting, The Neptunes e Dr. Dre. L'album avrebbe dovuto contenere una collaborazione \"\"Rock Steady\" con Jay-Z e Lenny Kravitz ma venne tolta dall'album nella fase definitiva. Viene incluso inoltre il singolo \"Rainy Dayz\" un duettato con Ja Rule.\nIl primo singolo dell'album, \"Family Affair\" \u00e8 diventato il suo primo singolo numero uno della Billboard Hot 100, dove \u00e8 rimasto per sei settimane consecutive, e nelle top10 di ventidue paesi, compreso Regno Unito, Australia, Francia e Germania, vendendo oltre un milione di copie in tutto il mondo. L'unico singolo destinato al mercato europeo \"Dance for Me\" viene scritto da Sting, rifacendosi al brano \"The Bed's Too Big Without You\" dei The Police. Il terzo singolo omonimo all'album \"No More Drama\" arriva nella top10 britannica e le fa ottenere il primo MTV Video Music Award come \"Best R&amp;B Video.\" Ai Grammy Awards del 2002 l'album riceve una nomina come \"Best R&amp;B Album\" mentre il brano Family Affair viene nominato come \"Best Female R&amp;B Vocal Performance,\" vinto ai Grammy Awards del 2003 con il brano \"He Think I Don't Know\"\", divenendo cos\u00ec il suo primo premio vinto da solista nella cerimonia. Blige ha anche vinto un American Music Award e un Soul Train Music Award.\nDopo essere passata alla Geffen nel 2003 l'artista realizz\u00f2 il suo sesto album, \"Love &amp; Life\" avvalendosi della produzione di Diddy, con il quale aveva lavorato agli album \"What's the 411?\" e \"My Life\", creando alte aspettative per lo sforzo di riunificazione che vennero per\u00f2 a mancare con la netta separazione dei due artisti dopo il completamento dell'album. Nonostante l'album abbia esordito al numero uno della Billboard 200 dopo sei anni da precedente, e sia diventato il quarto album consecutivo di Blige nella top10 del Regno Unito, \"Love &amp; Life\" ha ricevuto recensioni contrastanti dalla critica musicale. Infatti critici e fan hanno in gran parte stroncato il disco, citando una mancanza di coerenza e notevoli stratagemmi per riconquistare la prima gloria di Blige e Diddy. L'album vende circa 2,5 milioni di copie nel mondo e un milione negli USA, molto meno del predecessore \"No More Drama\".\nAvvalendosi delle collaborazioni di Jay-Z, Eve, 50 Cent, Sting e dello stesso Diddiy, estrapola come primo singolo il brano \"Love @ 1st Sight\" con Method Man, che riscuote un lieve successo, raggiungendo la top10 della \"US Hot R&amp;B/Hip-Hop Songs\" ed entrando nella top20 di Regno Unito, Italia e Danimarca, e non oltrepassando la posizione 22 nella Billboard Hot 100. I seguenti singoli estratti, \"\"Ooh!\", \"Not Today\" con Eve e \"Whenever I Say Your Name\" con Sting nella riedizione internazionale, sono andati peggio nelle classifiche. Nonostante ci\u00f2 il duetto con Sting le ha portato il terzo Grammy Award come \"Best Pop Collaboration with Vocals,\" mentre l'album e il brano \"Ooh!\"\" sono stati nominati rispettivamente come \"Best Contemporary R&amp;B Album\" e \"Best Female R&amp;B Vocal Performance.\"\n2005-2006: \"The Breakthrough\" e la raccolta \"Reflections (A Retrospective)\".\nGeffen Records ha pubblicato il settimo album in studio di Blige, \"The Breakthrough\" il 20 dicembre 2005. Per l'album, Blige ha collaborato con J.U.S.T.I.C.E. League, Darkchild, Will.i.am, Bryan-Michael Cox, 9th Wonder, Jimmy Jam &amp; Terry Lewis, Raphael Saadiq, Cool &amp; Dre. Ha esordito al numero uno sia nella Billboard 200 sia nella classifica degli album R&amp;B/Hip-Hop Top con copie vendute nella sua prima settimana, \u00e8 diventata la pi\u00f9 grande vendita della prima settimana per un artista solista R&amp;B nella storia di SoundScan. Nel mondo ha raggiunto le top20 di Italia, Svizzera, Canada, Svezia, Australia, Regno Unito e Giappone, ricevendo la certificazione d'oro in quest'ultimi paesi. Dalla sua uscita, \"The Breakthrough\" ha venduto oltre tre milioni di copie negli Stati Uniti e oltre sette milioni di copie in tutto il mondo, diventando uno dei cinque album pi\u00f9 venduti del 2006.\nIl singolo di testa, \"Be Without You\", ha raggiunto il terzo posto nella Billboard Hot 100, mentre ha raggiunto il primo posto nella classifica R&amp;B per un record di quindici settimane consecutive; \u00e8 rimasto nella classifica per oltre sedici mesi, ed \u00e8 diventato il singolo di classifica pi\u00f9 lungo di Blige nella \"UK Singles Chart\". Il singolo vende 2,2 milioni di copie in tutto il mondo. \"\"One\" duetto di Blige con gli U2 ha raggiunto il successo oltreoceano, arrivando alla prima posizione in Italia, Irlanda, Norvegia mentre entra nelle top10 nel Regno Unito, dove diviene il singolo di maggior successo nel paese della cantante, European Chart, Danimarca, Germania e Paesi Bassi. Il 2 marzo esce \"Enough Cryin\"\", scritto con Jay-Z e Sean Garrett, che arriva alla seconda posizione della US Hot R&amp;B/Hip-Hop Songs.\nGrazie all'album \"The Breakthrough\" ha vinto ben nove premi ai Billboard Music Award tenutisi nel dicembre del 2006, compreso il \"Female Artist of the Year\" e \"R&amp;B/Hip-Hop Album of the Year\". \"\"Be Without You\" ha ricevuto una nomination agli MTV Video Music Awards come \"Best R&amp;B Video.\" Ha ricevuto otto nomination ai Grammy Awards: \"Be Without You\" \u00e8 stata nominata sia per \"Record of the Year\" che per \"Song of the Year\", vincendo nelle categorie \"Best Female R&amp;B Vocal Performance e Best R&amp;B Song.\" \"The Breakthrough\"\" vince come \"Best R&amp;B Album\".\nNel dicembre del 2006 pubblica \"\", raccolta di successi con gli inediti \"We ride (I see the future)\",\" \"Reflections\" e \"King &amp; Queen\" in duetto con John Legend. L'album raggiunge la nona posizione della Billboard 200 e alla posizione 40 nel Regno Unito con 1,3 milioni di copie vendute in tutto il mondo. Nello stesso periodo pubblica, solamente negli Stati Uniti, \"\"Mary J. Blige &amp; Friends\"\" album a edizione limitata ( copie stampate) disponibile tramite \"Circuit City Stores\", l'album raccoglie duetti vecchi e nuovi con artisti come Sting, Elton John, Patti LaBelle, Jamie Foxx, Robin Thicke e molti altri.\n2007\u20132010: \"Growing Pains\" e \"Stronger with Each Tear\".\nL'ottavo album in studio \"Growing Pains\" \u00e8 stato pubblicato il 18 dicembre 2007, esordendo al numero due della Billboard 200 e al numero uno della classifica Top R&amp;B/Hip-Hop Album. Ha venduto copie nella sua prima settimana, divenendo il terzo album dal 1991 che ha venduto pi\u00f9 di copie in una settimana negli Stati Uniti, da quando Nielsen SoundScan ha incominciato a raccogliere dati. Nella sua seconda settimana, l'album \u00e8 salito al numero uno con ulteriori copie vendute, diventando cos\u00ec il quarto album numero uno della cantante. L'album ha raggiunto inoltre le top10 di Regno Unito, Svezia e Svizzera, e nelle top40 di Canada, Giappone, Germania e Italia. \"Growing Pains\" \u00e8 stata nominata e ha vinto il Grammy Award per il \"Best Contemporary R&amp;B Album\" guadagnandosi la sua 27\u00ba nomination ai Grammy in un solo decennio. Nel 2010 l'album ha venduto pi\u00f9 di un milione di copie in tutto il mondo.\nIl singolo principale, \"Just Fine\", ha raggiunto il numero ventidue nella Billboard Hot 100 e al numero tre nella classifica Hot R&amp;B/Hip-Hop Songs. Singoli successivi tratto dall'album includono \"\"Work That\" e \"Stay Down\"\". \"Just Fine\" \u00e8 stato nominato per il Grammy Award per \"Best Female R&amp;B Vocal Performance\", vincendo invece nelle categorie \"Best R&amp;B Performance by a Duo o Group with Vocals\" per il duetto con Chaka Khan \"\"Disrespectful\",\" scritto dalla stessa Blige, e \"Best Gospel Performance\" per \"Never Gonna Break My Faith\" con Aretha Franklin. La canzone vince anche il Critics' Choice Award come \"Best Song\". Il video di \"Just Fine\" \u00e8 stato inoltre nominato agli MTV Video Music Awards come \"Best Hip-Hop Video.\" Ai World Music Award le viene conferito il \"Legend Award: For Outstanding Contribution to R&amp;B music.\"\nBlige \u00e8 \u00e8 stata inserita nell'album di 50 Cent, \"Curtis\", nella canzone \"All of Me\". Nel marzo 2008, ha girato con Jay-Z nel \"Heart of the City Tour\". Hanno rilasciato una canzone chiamata \"You're Welcome\". Nello stesso periodo, la rete BET ha trasmesso uno speciale su Blige intitolato \"The Evolution of Mary J. Blige\", racontando la sua carriera. Blige ha intrapreso il \"Growing Pains European Tour\", il suo primo tour in due anni. Venne previsto un tour in Australia e Nuova Zelanda, ma venne rinviato a causa della \"\"stanchezza di un programma di tour travolgente\".\" Successivamente recita nel film \"I Can Do Bad All by Myself\" nel ruolo di Tanya e compare in alcuni episodi delle serie \"Ghost Whisperer\" e \"Enturage\".\nA fine agosto 2008 viene lanciata la canzone \"\"Just Stand Up\"!\", una canzone per raccogliere fondi e donarli alle ricerche contro il cancro. Alla canzone partecipano altre 14 cantanti: Nicole Scherzinger, Beyonc\u00e9, Carrie Underwood, Rihanna, Miley Cyrus, Sheryl Crow, Fergie, Leona Lewis, Keyshia Cole, LeAnn Rimes, Natasha Bedingfield, Ciara, Mariah Carey e Ashanti. Il 2 settembre la canzone \u00e8 stata resa disponibile per il download digitale e il 5 \u00e8 stata eseguita live da tutte le cantanti per la campagna promozionale \"Stand Up to Cancer\".\nIl nono album in studio di Blige, \"Stronger with Each Tear\", \u00e8 stato pubblicato il 21 dicembre 2009, esordendo al numero due della Billboard 200 e al numero uno della classifica Top R&amp;B/Hip-Hop Album, vendendo unit\u00e0 nella sua prima settimana di uscita, arrivando a un totale di unit\u00e0 alla fine del 2010. Arriva alla posizione 18 in Italia, 20 in Grecia e alla posizione numero 33 nel Regno Unito e al numero quattro della UK R&amp;B Chart. L'album si avvale di numerose collaborazioni sia vocalmente sia nella stesura dei testi, tra queste Will.i.am, Chris Brown, Ne-Yo, Drake, Raphael Saadiq e Ester Dean.\nIl singolo principale, \"The One\", che presenta la partecipazione del rapper canadese Drake, \u00e8 stato rilasciato per l'airplay nel giugno 2009, ed \u00e8 stato ufficialmente rilasciato nel luglio successivo. Vengono poi rilasciati i singoli \"Stronger\" e \"\"I Am\", quest'ultimo raggiunge la quarta posizione della US Hot R&amp;B/Hip-Hop Songs e entra nella Top10 in Giappone. \"Each Tea\"r\", \u00e8 stato remixato con diversi artisti provenienti da diversi paesi, per poi essere pubblicato nel febbraio 2010. In Italia viene cantato con Tiziano Ferro, facendo raggiungere al singolo la prima posizione della classifica italiana, ricevendo la tripla certificazione di platino.\nIl 1\u00ba febbraio 2010 ai Grammy Awards canta insieme con Andrea Bocelli una versione di \"Bridge over Troubled Water\" per raccogliere fondi a favore di Haiti. Il 20 febbraio 2010 si esibisce come ospite nella serata finale del 60\u00ba Festival di Sanremo assieme a Tiziano Ferro. Ai 41\u00ba NAACP Image Award Blige ha vinto come \"Outstanding Female Artist\" e \"Outstanding Album.\"\n2011\u20132013: \"My Life II... The Journey Continues (Act 1)\" e \"A Mary Christmas\".\nNel luglio 2011, Blige ha pubblicato la canzone \"The Living Proof\" come singolo principale per la colonna sonora del film \"The Help\", che le fa ottenere la sua prima nomina ai Golden Globe nella categoria \"Best Original Song\" e le fa ottenere il secondo Critics' Choice Award per la \"Miglior Canzone\".\nAnticipato nel gennaio 2011 tramite il brano \"\"Someone to Love Me (Naked)\",\" con la partecipazione vocale di Lil Wayne, e succeduto dal singolo \"25/8\", il decimo album in studio, \"My Life II... The Journey Continues (Act 1)\", \u00e8 stato rilasciato nel novembre 2011. All'album, prodotto da Kanye West, partecipano anche Beyonc\u00e9 nel brano \"\"Love a Woman\" ,\" collaborazione inizialmente prevista per l'album di quest'ultima intitolato \"Four (4)\", Drake nel brano \"Mr. Wrong\" e Rick Ross in \"\"Why\".\" L'album ha esordito al 5\u00ba posto nella Billboard 200, vendendo copie nella prima settimana; \u00e8 stato infine certificato d'oro nel 2012 e ha venduto copie negli Stati Uniti. Parlando dell'album la cantante afferma: \"\u00c8 un dono essere in grado di relazionarsi e identificarsi con i miei fan in ogni momento. Questo album \u00e8 un riflesso dei tempi e della vita delle persone che mi circondano\"Il 28 febbraio 2012, Blige ha eseguito \"\"Star Spangled Banner\" al NBA All-Star Game 2012. Il 23 settembre 2012, Blige \u00e8 stata una performer al \"iHeartRadio Music Festival al MGM Grand Las Vegas\". La cantante ha inoltre collaborato al brano \"Now or Never\" dall'album di Kendrick Lamar \"Good Kid, M.A.A.D City\"\", uscito il 22 ottobre 2012. Il brano \u00e8 stato poi nominato ai Grammy Awards come Best Rap/Sung Collaboration.\nAll'inizio del 2013, \u00e8 stato annunciato che Blige stava registrando un album di Natale. L'album, intitolato, \"A Mary Christmas\" \u00e8 stato rilasciato il 15 ottobre 2013 attraverso la Verve Records. L'album include collaborazioni con Barbra Streisand, le Clark Sisters, Marc Anthony e Jessie J. L'album esordisce alla prima posizione della US Top Holiday Albums e US Top R&amp;B Albums, raggiungendo anche la decima posizione della classifica Billboard 200. Nel Regno Unito arriva alla seconda posizione della UK R&amp;B Albums e numero 28 in quella generale. L'album ha venduto 500mila copie negli Stati Uniti ricevendo la certificazione d'oro.\nTra il 2011 e il 2013 \u00e8 attiva anche nel panorama televisivo partecipando come mentore e aiutante dei giudici dei programmi American Idol, The X Factor e The Voice. Recita nel film televisivo \"Betty &amp; Coretta\" e sul grande schermo con \"Un Natale speciale a New York\", dove recitano anche Jennifer Hudson e Angela Bassett, e in \"Rock of Ages\", insieme con Tom Cruise, Catherine Zeta Jones e Malin \u00c5kerman.\n2014-2016: \"Think Like a Man Too\", \"The London Sessions e\" televisione.\nIl 30 maggio 2014 viene annunciato che il dodicesimo album della cantante \"Think Like a Man Too\", uscito il 17 giugno dalla Epic Records e ispirato al film \"La guerra dei sessi - (Think Like a Man Too)\", avrebbe introdotto nuove canzoni di Mary J. Blige, tra cui il singolo \"Suitcase\". L'album ha esordito al numero 30 della Billboard 200, con copie vendute nella sua prima settimana, diventando l'esordio pi\u00f9 basso delle vendite dei suoi album in studio, ma raggiungendo la Top10 della Top R&amp;B/Hip-Hop Albums, la cantante con 16 entrate nella classifica raggiunge la collega Mariah Carey.\nDopo la collaborazione del febbraio 2014 con i Disclosure nel brano \"F for You\", successivamente nominato ai Grammy Awards del 2015 come \"Best Dance Recording,\" il 2 giugno 2014 il cantante britannico Sam Smith pubblica una seconda versione del suo singolo \"Stay with Me\" avvalendosi della collaborazione di Mary J. Blige.\nNel luglio successivo viene annunciato che la Blige si sarebbe trasferita a Londra per sperimentare un nuovo suono per il suo nuovo album. Blige ha trascorso un mese a Londra registrando il suo album nei RAK Studios con una serie di giovani artisti inglesi, tra cui Disclosure, Naughty Boy, Emeli Sand\u00e9 e Sam Smith. Dieci nuove canzoni, co-scritte e registrate dalla cantante, sono state rilasciate il 24 novembre 2014 su un album intitolato \"The London Sessions\" con un cambio di etichetta, passando sotto la Capitol Records. L'album ha raggiunto la prima posizione della US Top R&amp;B/Hip-Hop Albums e nona nella Billboard 200, entrando anche nelle classifiche di Regno Unito, Svizzera, Italia e Irlanda. Vengono estratti tre singoli \"Therapy\" scritto con Sam Smith e \"Whole Damn Year\", composto dalla cantante Emeli Sand\u00e9.\nNel 2015 torna a recitare nella prima stagione della serie Tv \"Empire\" nel ruolo di Angie, partecipa allo speciale televisivo \"The Wiz Live!,\" basato sul libro Il meraviglioso mago di Oz dove interpreta la Malvagia Strega dell'Est, e recita nel 2016 in \"Le regole del delitto perfetto\", serie televisiva in cui interpreta il personaggio Ro per due episodi. Nell'agosto 2016, Blige \u00e8 stata chiamata per eseguire la nuova sigla per il talk show \"The View\" per la sua ventesima stagione dal titolo \"World's Gone Crazy\" scritto da Diane Warren. Il 30 settembre 2016, Blige ha presentato in anteprima un nuovo spettacolo tv, \"The 411\", su Apple Musi. Nel suo episodio di esordio, ha intervistato Hillary Clinton.\n2017-2020: \"Strength of a Woman\" e il successo come attrice.\nIl 21 gennaio 2017 viene proiettato per la prima volta il film \"Mudbound\" a cui la Blige partecipa nel ruolo di Florence Jackson e cantando la colonna sonora \"Mighty River.\" Il film riceve quattro nomination ai premi Oscar, tra cui l'artista riceve una nomina come \"Best Supporting Actress\" e una nella categoria \"Best Original Song.\" Le vengono conferite le stesse nomine ai Golden Globe e riceve ulteriori nomine come \"Supporting Actress\" agli Screen Actors Guild Award, ai Satellite Award e ai Critics' Choice Awards.\nDopo dodici anni di matrimonio nel marzo del 2017 annuncia il suo divorzio da Kendu Issacs. Blige ha pubblicato il suo tredicesimo album \"Strength of a Woman\" il 23 aprile successivo, supportandolo con un tour negli Stati Uniti da aprile a settembre 2017. L'album ha esordito al numero 3 della classifica Billboard 200, vendendo unit\u00e0 equivalente ad album nella prima settimana di uscita; esordito anche al numero due della classifica Top R&amp;B/Hip-Hop Album e al numero uno della classifica Top R&amp;B Album. Nei brani partecipano diversi cantanti, tra cui Missy Elliott, DJ Khaled, Kanye West e Quavo. Rilascia altre canzoni entro ottobre, \"Love Yourself\" con Kayne West, \"Thick of It\" e \"U + Me (Love Lesson)\".\nNel 2017 le viene conferito l\"'Icon Award of the Year\" ai Billboard Women in music Award. Il 12 luglio 2018, Blige ha pubblicato il singolo \"Only Love\" con la Republic Records, dopo la sua uscita dalla Capitol Records.\nIl 16 aprile 2019, Blige ha annunciato che \u00e8 parteciper\u00e0 al tour estivo nordamericano con Nas intitolato \"The Royalty Tour\". L'8 maggio 2019, Blige ha pubblicato il singolo \"Thriving\" con lo stesso Nas. Durante un'intervista con Ebro Darden su Beats 1 per la prima uscita di \"Thriving\", Blige ha annunciato che il suo prossimo album in studio sar\u00e0 rilasciato entro il 2019. Dal 2019 torna inoltre a recitare sia nella serie per Netflix intitolata \"The Umbrella Academy\" che in tre episodi della serie televisiva \"Scream\". Nel 2020 viene scelta nel cast della serie televisiva \",\" ruolo che le vale una nomina ai NAACP Image Award come Miglior attrice non protagonista in una serie drammatica.\n2021-presente: \"Good Morning Goegeous\".\nNel 2021 viene pubblicato il documentario \"Mary J. Blige's My Life\", incentrato sia sulla sua carriera che sulla sua vita privata. Il 13 agosto 2021 esce nelle sale il film \"Respect\" sulla vita di Aretha Franklin, in cui Blige interpreta Dinah Washington. Nel dicembre dello stesso anno in contemporanea i singoli \"Amazing\" e \"Good Morning Goegeus\", quest'ultima omonima al successivo album pubblicato nel febbraio 2022. Il 14 febbraio 2022 si \u00e8 esibita durante l'halftime show del Super Bowl LVI.\nVita privata e problemi finanziari.\nLa Blige ha avuto problemi economici nel corso degli anni. Nel 2013, \u00e8 stato riferito che la cantante doveva 3,4 milioni di dollari di imposte sul reddito non pagate nell'arco di tre anni. \u00c8 stata anche citata in giudizio per inadempienza su un paio di prestiti bancari tra la fine del 2012 e l'inizio del 2013: uno era per 2,2 milioni di dollari dalla Signature Bank, e l'altro era per 500.000 dollari dalla Bank of America.\nNel 2017 la Apex Bank ha intentato una causa contro Blige e il marito/manager Martin \"Kendu\" Isaacs per i mutui non pagati per le loro propriet\u00e0 a Cresskill e Saddle River, New Jersey. La causa \u00e8 stata ritirata nel maggio 2019.\nAlla luce delle questioni finanziarie la cantante ha deciso di divorziare dal marito e manager nel 2016, ottenendolo legalmente solo nel 2018. Blige ha raccontato in un'intervista:\"Non ho mai voluto occuparmi del lato monetario dell'azienda, ma sono stata costretta a farlo alla luce delle crescenti cause e lettere... \u00c8 bello vedere cos'hai e cosa non hai e chiedere a tuo marito, che si occupa delle finanze, il \"perch\u00e9 paghiamo questa persona 5.000 dollari alla settimana?\". Pensavo che mi amasse, giusto? A quanto pare, era un artista della truffa, e viene a cercarmi per tutti i miei soldi... C'era qualcun'altra come sua regina, la moneta. Mi hanno presa in giro. Mi hanno fregata.\"\nAltre attivit\u00e0.\nNel luglio 2010, Blige ha lanciato il suo primo profumo, \"My Life\" (attraverso Carol's Daughter), esclusivamente su HSN. Il successo della fragranza ha battuto i record di vendita in poche ore (circa bottigliette) e ha ricevuto due prestigiosi FiFi Award dalla Fragrance Foundation. Nell'ottobre 2010, Blige ha creato una linea di occhiali da sole chiamata \"Melodies by MJB\".\nDoppiatrici italiane.\nNelle versioni in italiano dei suoi film, Mary J. Blige \u00e8 stata doppiata da:\nDa doppiatrice \u00e8 sostituita da:"}
{"id": "121858", "revid": "466539", "url": "https://it.wikipedia.org/wiki?curid=121858", "title": "Ventimila leghe sotto i mari", "text": "Ventimila leghe sotto i mari (titolo orig. francese: \"Vingt mille lieues sous les mers: Tour du monde sous-marin\") \u00e8 un classico romanzo fantascientifico e d'avventure, uno dei pi\u00f9 celebri tra quelli scritti dallo scrittore francese Jules Verne (1828-1905).\nIl romanzo usc\u00ec prima serializzato, dal marzo 1869 al giugno 1870, sulla rivista quindicinale di Pierre-Jules Hetzel, il \"Magasin d'\u00e9ducation et de r\u00e9cr\u00e9ation\"; poi Hetzel pubblic\u00f2, nel novembre 1871, un'edizione deluxe in ottavo, contenente 111 illustrazioni di Alphonse de Neuville e Edouard Riou.\nLa descrizione accurata del sottomarino del capitano Nemo, il \"Nautilus\", precorre il suo tempo, anticipando con straordinaria precisione varie caratteristiche dei sottomarini odierni, se comparate alle primitive navi degli anni sessanta del XIX secolo. L'ispirazione gli venne dall'osservazione del sottomarino Plongeur, che figurava all'Esposizione Universale di Parigi del 1867, che Verne ebbe modo di esaminare.\nL'opera costituisce il secondo capitolo di una trilogia del mare che inizia con \"I figli del capitano Grant\" e si conclude con \"L'isola misteriosa\".\nTrama.\nLa storia \u00e8 ambientata nel periodo immediatamente successivo alla guerra di secessione e segue le avventure dei protagonisti a bordo del sottomarino \"Nautilus\", costruito in segreto dal suo enigmatico comandante, Capitano Nemo.\nUn misterioso mostro marino affonda le navi che incontra lungo il suo percorso. Le testimonianze dei pochi superstiti sopravvissuti a questi incidenti raccontano di grandi riflessi fluorescenti e di una massa capace di muoversi a velocit\u00e0 prodigiosa e sbuffare colonne d'acqua a grandi altezze. Il professor Pierre Aronnax, celebre naturalista del Museo di Storia Naturale di Parigi famoso per aver pubblicato un'opera sulla vita sottomarina, viene chiamato a prendere parte alla spedizione incaricata di liberare definitivamente i mari dal mostro. Assieme al suo fedele cameriere Conseil (Consiglio, in italiano) si imbarca sull\"'Abraham Lincoln\", la fregata allestita dalla Marina degli Stati Uniti per l'impresa. A bordo faranno la conoscenza del valente fiociniere canadese Ned Land.\nDopo molti mesi di navigazione infruttuosa, durante i quali il comandante Farragut pensa addirittura di abbandonare l'impresa, l\"'Abraham Lincoln\" incrocia finalmente il famigerato mostro nelle acque del Giappone. Dopo un inseguimento, durante il quale l'animale d\u00e0 prova di una velocit\u00e0 strabiliante, l'equipaggio della fregata tenta di arpionarlo, senza successo. I cannonieri allora aprono il fuoco, ma i proiettili rimbalzano sul suo dorso, lasciandolo illeso. Attaccato, il mostro si difende puntando la Lincoln e speronandola, spezzandole il timone e la barra. La fregata \u00e8 resa di fatto ingovernabile e va alla deriva.\nDurante l'urto, Aronnax e Conseil finiscono in mare, restando parecchie ore in balia delle onde, immersi nella nebbia. Quando ormai la morte sembra sopraggiungere, sentono la voce di Ned Land: anche lui \u00e8 stato scaraventato in mare e chiede aiuto; seguendo l'eco delle sue urla, Aronnax e Conseil lo raggiungono. Il fiociniere \u00e8 in piedi sopra quella che sembra un'isola galleggiante. Una volta diradata la nebbia, i tre naufraghi capiscono che l'\"isola\" altro non \u00e8 che il \"mostro\", e che questo \u00e8 in realt\u00e0 una nave sottomarina. Aronnax, Conseil e Ned Land vengono scoperti dall'equipaggio del mezzo, portati al suo interno ed imprigionati.\nUna volta a bordo si troveranno al cospetto del comandante del \"Nautilus\" (questo il nome del sottomarino), ovvero il misterioso Capitano Nemo.\nHa inizio quindi un lungo viaggio pieno di imprevisti e avventure che permette a Jules Verne di realizzare descrizioni epiche e ricche di fascino.\nI tre protagonisti partecipano ad una battuta di caccia, o meglio, ad un'escursione nelle foreste sottomarine di Crespo, nel Pacifico, indossando speciali scafandri, abbattendo durante l'escursione una foca con un colpo di uno speciale fucile elettrico, inventato dal Capitano Nemo. Arrivati nell'arcipelago asiatico-oceanico, sfuggono ad una trib\u00f9 di selvaggi antropofagi. Proseguendo fino ai mari indiani, compiono un'altra escursione sottomarina durante la quale fanno visita ad una perla gigante, custodita in un'ostrica altrettanto grande dal Capitano Nemo; quest'ultimo, aiutato da Ned Land, salva un giovane pescatore di perle da uno squalo, usando un coltello. Il Nautilus supera il Canale di Suez prima della sua apertura ufficiale, attraversando in immersione un tunnel scoperto dal Capitano Nemo, per poi giungere nel Mediterraneo.\nA differenza di Aronnax e Conseil, Ned Land non \u00e8 interessato alle scoperte scientifiche, ma pianifica una fuga notturna durante il tragitto nell'Atlantico. Tuttavia, al momento stabilito, il Capitano Nemo incrocia Aronnax, impedendo l'attuazione della fuga. Insieme escono con gli scafandri per un'escursione. Il Capitano Nemo mostra cos\u00ec al professore i resti sprofondati del continente di Atlantide.\nIl Nautilus prosegue il suo viaggio fino ad arrivare al Polo sud, dove per poco non rimane incagliato nel ghiaccio. Mentre fa ritorno a Nord, il sottomarino viene assediato da calamari giganti dove morir\u00e0 un membro dell'equipaggio e poi salva delle balene da un attacco di capodogli, usando lo stesso Nautilus come arma.\nIl Capitano Nemo \u00e8 un uomo geniale, ma allo stesso tempo oscuro e misterioso. Afferma di aver rinunciato alla societ\u00e0 degli uomini e di aver tagliato qualsiasi legame con la terraferma. Lo si vede per\u00f2 aiutare gli autonomisti greci donando loro i tesori da lui trovati sul fondo del mare. Mostra inoltre un odio implacabile nei confronti di una particolare nave, di cui riconosce la \"nazione\" senza vederne la bandiera, affondandola con violenza per vendicare la sua famiglia, definendosi un oppresso e lasciando tutto il resto al mistero.\nPi\u00f9 volte Land tenta invano di organizzare un piano di fuga, anche contro la volont\u00e0 dello stesso professor Aronnax, rest\u00eco a lasciare il \"Nautilus\" tante sono le bellezze e le scoperte per i suoi studi sul mondo marino. Dopo qualche mese per\u00f2 la vita dentro al sottomarino diventa monotona: il Capitano Nemo si chiude sempre pi\u00f9 in se stesso e i protagonisti, compreso il professore, non provano pi\u00f9 lo stesso entusiasmo iniziale. Ned Land ne approfitta per organizzare un nuovo tentativo di fuga, utilizzando il \"canotto\" del Nautilus, quando il sottomarino viene improvvisamente risucchiato dal terribile gorgo del Maelstr\u00f6m, vicino alle coste della Norvegia. Scaraventati fuori dalla nave, i tre fuggitivi, a causa della furia del mare, perdono conoscenza e si risvegliano, sani e salvi, nella capanna di un pescatore in una delle isole Lofoten, in attesa di poter fare ritorno in Francia.\nTitolo.\nLe leghe del titolo sono riferite (come tra l'altro \u00e8 riportato nel testo nelle dirette parole dei personaggi) alla distanza percorsa dal Nautilus durante la permanenza a bordo di Aronnax, Conseil e Ned. Poich\u00e9 si fa riferimento alle \"lieue\" (leghe francesi, pari a 3,898 chilometri) leghe equivalgono a poco meno di .\nSeguito.\nIl Capitano Nemo, travolto dal Maelstr\u00f6m con il Nautilus, verr\u00e0 poi ritrovato dai naufraghi del romanzo \"L'isola misteriosa\", scritto da Verne nel 1874.\nAdattamenti.\n\"(elenco parziale)\""}
{"id": "121862", "revid": "2730", "url": "https://it.wikipedia.org/wiki?curid=121862", "title": "Prima battaglia di Bull Run", "text": "La prima battaglia di Bull Run, chiamata anche prima battaglia di Manassas dalla Confederazione, fu combattuta il 21 luglio 1861 e fu la prima grande battaglia terrestre della guerra di secessione americana.\nLa differenza fra i due nomi \u00e8 legata all'uso degli storici dell'Unione di riferirsi a una battaglia in base al corso d'acqua pi\u00f9 vicino al luogo della battaglia mentre la Confederazione faceva riferimento al centro abitato pi\u00f9 prossimo allo scontro.\nRetroscena.\nLa situazione militare e politica.\nIl 15 aprile 1861, il giorno successivo all'attacco delle forze confederate del Sud Carolina a Fort Sumter, il presidente Lincoln dichiar\u00f2 che stava avvenendo un'insurrezione contro gli Stati Uniti. Poco prima, il Sud Carolina e sette altri stati del Sud avevano dichiarato la secessione dall'Unione e avevano formato la Confederazione degli Stati d'America.\nPer sopprimere la ribellione e ripristinare la legge federale negli stati del Sud, Lincoln richiam\u00f2 75\u00a0000 volontari con una ferma di 90 giorni per integrare i circa 15\u00a0000 regolari dell'esercito statunitense. Pi\u00f9 tardi accett\u00f2 altri 40\u00a0000 volontari e aument\u00f2 l'esercito all'incirca di altri 5\u00a0000 coscritti. Tali iniziative portarono alla secessione di altri quattro Stati, inclusa la Virginia, e il 1\u00b0 di giugno la capitale della Confederazione fu spostata da Montgomery, Alabama, a Richmond, Virginia.\nA Washington il Generale in Capo Winfield Scott prepar\u00f2 una strategia per reprimere la ribellione. Aveva pianificato che un'armata forte di 80\u00a0000 uomini avrebbe dovuto risalire il Mississippi e catturare New Orleans. Nel frattempo l'esercito avrebbe \"strangolato\" la Confederazione a Ovest e la marina bloccato i porti lungo l'est e il Golfo del Messico. La stampa ridicolizz\u00f2 il piano di Scott chiamandolo \"il Piano Anaconda\". Altri pensavano che la cattura di Richmond, a un centinaio di miglia da Washington, avrebbe posto fine alla guerra. Dal luglio del 1861, migliaia di volontari erano accampati dentro e intorno a Washington. Data la veneranda et\u00e0 di Scott (aveva 75 anni), non essendo pi\u00f9 fisicamente abile a guidare le forze unioniste, l'amministrazione cerc\u00f2 un comandante sul campo pi\u00f9 adatto\nIrvin McDowell.\nIl segretario del Tesoro Salmon P. Chase, appoggi\u00f2 la nomina del quarantaduenne Maggiore Irvin McDowell. Sebbene McDowell si fosse diplomato a West Point, aveva avuto solo limitate esperienze di comando. Difatti aveva avuto fino a quel punto solo incarichi amministrativi. L'influenza di Chase lo aveva portato alla promozione a un grado, quello di Brigadiere generale dell'esercito, che superava di ben tre gradi quello precedente. Cos\u00ec il 27 maggio il Presidente Lincoln gli assegn\u00f2 il comando del Dipartimento del Nordest Virginia, che includeva anche le forze dentro e intorno a Washington. Cominci\u00f2 immediatamente a riorganizzare i 35\u00a0000 a disposizione creando l'Armata della Virginia Nord-Orientale, e li suddivise in cinque divisioni. Le forti pressioni, politiche e pubbliche, per iniziare le operazioni di attacco gli dettero poco tempo per addestrare le truppe. Le unit\u00e0 furono istruite sulle manovre dei reggimenti, ma non furono addestrate a livello di brigata o di divisione. Controvoglia fu costretto a iniziare le operazioni.\nIntelligence.\nDurante l'anno precedente, il capitano dell'esercito Thomas Jordan mise in atto una rete di spie confederate a Washington, inclusa Rose O'Neal Greenhow, una esponente dell'alta societ\u00e0 con un gran numero di contatti. Jordan le lasci\u00f2 il controllo delle spie per rientrare nell'esercito confederato, ma continu\u00f2 a ricevere i suoi rapporti. Il 9 e il 16 luglio 1861 Greenhow pass\u00f2 informazioni segrete al Generale Confederato P.G.T. Beauregard, che contenevano i movimenti dell'esercito unionista per quella che sarebbe stata la Prima Battaglia di Bull Run.\nGli eserciti.\nSia l'esercito unionista che quello confederato erano composti perlopi\u00f9 da reclute.\nPer quanto riguarda le divise e le bandiere si cre\u00f2 molta confusione sul campo di battaglia: i nordisti indossavano le classiche uniformi blu mentre molti sudisti non indossavano uniformi grigie, infatti molti soldati e ufficiali vestivano uniformi nordiste.\nInoltre non era ancora stata adottata la famosa bandiera da battaglia sudista, ma si usava la \"Stars and Bars\", molto simile alla bandiera degli Stati Uniti. \nIl piano di McDowell e i movimenti iniziali nella Campagna di Manassas.\nIl 16 luglio 1861 McDowell part\u00ec da Washington con la pi\u00f9 grande armata fin l\u00ec riunita nel continente nordamericano, con circa 35\u00a0000 uomini (28\u00a0452 effettivi) Il piano di McDowell prevedeva di muoversi verso Ovest in tre colonne e portare un attacco diversivo alla linea confederata con due colonne a Bull Run, mentre la terza si sarebbe mossa intorno al fianco destro confederato per poi muoversi verso sud minacciando le linee di comunicazione per Richmond e attaccando l'esercito nemico alle spalle. McDowell pensava che cos\u00ec facendo i confederati sarebbero stati costretti a ritirarsi verso il fiume Rappahannock, togliendo la minaccia diretta verso Washington. Il generale unionista sperava che il suo esercito sarebbe arrivato a Centreville il 17 luglio, ma le truppe non erano abituate a marce forzate. Lungo il percorso i soldati rompevano i ranghi per andare a cogliere mele e per abbeverarsi, senza badare agli ordini dei loro ufficiali di stare al loro posto.\nL'Armata Confederata del Potomac (21\u00a0883 effettivi), al comando di Beauregard, si era accampata a Manassas Junction, a circa 40\u00a0km dalla capitale degli Stati Uniti. McDowell aveva pianificato di attaccare l'esercito confederato, di minori dimensioni rispetto a quello unionista. I 18\u00a0000 uomini del Maggiore Generale Robert Patterson ingaggiarono gli 8\u00a0884 uomini dell'Armata dello Shenandoah (con una brigata di 1465 uomini al comandi del Maggiore Generale Theophilus H. Holmes), al comando di Joseph E. Johnston, per evitare che si riunissero con l'esercito di Beauregard.\nDopo due giorni di lenta marcia al caldo soffocante fu permesso alle truppe unioniste di riposare il 18 luglio a Centreville. McDowell ridusse le dimensioni del suo esercito a circa 31\u00a0000, inviando il Brigadier Generale Theodore Runyon con 5\u00a0000 uomini a proteggere i fianchi. Nel frattempo McDowell cercava in tutti i modi di aggirare i fianchi di Beauregard, che aveva impostato la linea difensiva a Bull Run. Il 18 luglio il comandante unionista ordin\u00f2 al Brigadier Generale Daniel Tyler di muoversi contro il fianco destro confederato. Venne per\u00f2 coinvolto in una schermaglia a Blackburn's Ford e non fece progressi. Allo stesso tempo il 18 luglio Johnston ricevette un telegramma con cui Beauregard richiedeva soccorso. Johnston si mosse cos\u00ec da Winchester verso mezzogiorno, mentre la cavalleria di Stuart schermava i suoi movimenti alla vista degli uomini di Patterson. Patterson credette cos\u00ec che Johnston fosse rimasto a Winchester.\nMcDowell era sicuro che per avere successo il suo esercito doveva muoversi velocemente. Aveva sentito voci riguardo al fatto che Johnston si stesse dirigendo a Manassas Junction. Se le voci erano vere McDowell non avrebbe pi\u00f9 dovuto fronteggiare 22000 uomini, ma 34000. Un'altra ragione per agire rapidamente era che la ferma di novanta giorni di molti dei suoi reggimenti stava per finire. In breve tempo McDowell avrebbe perso migliaia di uomini, e in effetti la mattina dopo due unit\u00e0 al suo comando finirono il periodo di ferma, e non ascoltarono la preghiera di McDowell di rimanere per altri pochi giorni\nMosso dalla frustrazione, McDowell decise di attaccare il fianco sinistro al posto di quello destro. Pianific\u00f2 di attaccare a Stone Bridge con la divisione del Brigadier Generale Daniel Tyler e di mandare le divisioni dei Brigadieri Generali David Hunter e Samuel P. Heintzelman verso Sudley Springs Ford. Da qui queste divisioni potevano minacciare il fianco confederato. La brigata del Colonnello Israel B. Richardson (della divisione di Tyler) avrebbe impegnato il nemico a Blackburn's Ford, per evitare che i confederati si concentrassero sull'attacco principale. Patterson avrebbe fermato Johnston nella valle dello Shenandoah per evitare che si riunisse con le forze dell'armata confederata principale. Il piano di McDowell poteva sembrare sensato, ma aveva dei difetti: necessitava della perfetta sincronia dei movimenti delle forze coinvolte, cosa che non poteva essere richiesta al nascente esercito; inoltre le forze di Johnston presenti nella valle erano gi\u00e0 riuscite a imbarcarsi sui treni a Piedmont Station e a riunirsi con l'esercito di Beauregard.\nPreludio alla battaglia.\nIl 19-20 luglio Johnston riusc\u00ec ad arrivare a Bull Run con tutta la sua armata, eccetto le truppe del Brigadiere Generale Kirby Smith, ancora in viaggio. La maggior parte dei nuovi arrivati furono inviati in prossimit\u00e0 di Blackburn's Ford. Il piano di Beauregard prevedeva di attaccare da l\u00ec verso nord in direzione di Centreville. Johnston approv\u00f2 il piano.\nOrdine di battaglia.\nArmata della Virginia nord-orientale.\nBrigadiere Generale Irvin McDowell, in comando\nGeneral Staff:\nLa battaglia.\nMattina.\nMatthew Hill.\nIl mattino del 1861 mand\u00f2 le divisioni di Hunter e Heintzelman (circa 12\u00a0000 uomini) da Centreville alle 2.30 verso sudovest in direzione di Warrenton Turnpike, quindi cambiarono direzione, verso nordovest in direzione Sudley Spring. La direzione di Tyler marciava verso Stone Bridge. Ci furono immediatamente problemi logistici dovuti all'inesperienza delle truppe. La divisione di Tyler blocc\u00f2 le colonne dei fianchi al casello. Le unit\u00e0 successive trovarono inadeguate le strade di avvicinamento a Sudley Spring, e non riuscirono a attraversare Bull Run fino alle 9:30. Tyler raggiunse Stone Bridge alle 6.\nAlle 5:15 la brigata di Richardson spar\u00f2 qualche colpo di artiglieria su Mitchell's Ford, nel fianco destro confederato, alcuni dei quali colpirono il quartier generale confederato mentre Beauregard faceva colazione, e questo gli fece capire che i suoi piani offensivi non erano pi\u00f9 attuabili. Nonostante questo volle far partire alcuni attacchi dimostrativi, che per\u00f2 non furono messi in pratica per la cattiva comunicazione degli ordini. Sebbene Beauregard volesse che il Brigadiere Generale Richard S. Ewell guidasse l'attacco, Ewell ricevette l'ordine di \"tenersi pronto ad avanzare da un momento all'altro\". Il Brigadiere Generale D.R. Jones si aspettava di dover supportare l'attacco di Ewell, ma alla fine si trov\u00f2 ad attaccare da solo. Anche Holmes avrebbe dovuto supportare l'attacco, ma non ricevette ordini.\nI 20000 unionisti che convergevano sul fianco sinistro confederato si trovarono sulla loro strada solo i 1100 uomini del Colonnello Nathan \"Shanks\" Evans. Evans aveva spostato parte dei suoi uomini per intercettare la diretta minaccia della divisione di Tyler, ma cominci\u00f2 a sospettare che il debole attacco portato dalla brigata unionista del Brigadier Generale Robert C. Schenck fosse solo una finta. Fu informato dei movimenti unionisti sui fianchi attraverso Sudley Spring dal Capitano Edward Porter Alexander, ufficiale osservatore di Beauregard, scrutando da 13\u00a0km di distanza verso sud est su Signal Hill. Nel primo esempio nella storia di messaggi telegrafici tramite segnali luminosi Alexander mand\u00f2 questo messaggio: \"Attenti al vostro fianco sinistro. La vostra posizione \u00e8 stata aggirata\" In fretta Evans spost\u00f2 900 uomini da Stone Bridge alle pendici di Matthews Hill, una bassa altura a nordovest delle loro precedenti posizioni.\nTra gli attacchi dei confederati che mi miravano a contrastare quelli unionisti c'era quello lanciato dal Maggiore Roberdeau Wheat del Primo Battaglione speciale delle \"Tigri della Louisiana\", con l'obbiettivo di scompaginare le file unioniste in preparazione dell'attacco. L'attacco non ebbe successo e a Wheat, ferito, fu ordinato di ritirarsi. Nel frattempo Evans ricevette altre due brigate al comando del Brigadiere Generale Barnard Bee e del Colonnello Francis S. Bartow, portando il numero degli uomini sul fianco a 2800. Il loro intervento riusc\u00ec a rallentare la brigata d'avanguardia di Hunter (guidata dal Brigadier Generale Ambrose Burnside) nel tentativo di guadare Bull Run e avanzare verso Young's Branch, all'estremo di nordest della collina di Henry House. Una brigata della divisione di Tyler, guidata dal Colonnello William T. Sherman, super\u00f2 il Bull Run attraverso un guado incustodito e attacc\u00f2 il fianco destro dei Confederati. L'attacco a sorpresa, insieme alla pressione delle truppe di Burnside e del Maggiore George Sykes, fece collassare la linea dei difensori, costringendo i confederati a una ritirata disordinata a Henry House Hill. Erano le ore 11:30\nMezzogiorno.\nHenry House Hill.\nMentre i confederati si ritiravano da Matthew Hill, le truppe rimanenti al comando Evan, Bee e Bartow ricevettero la copertura dei quattro cannoni da 6 libbre del Capitano John D. Imboden che cos\u00ec facendo rallent\u00f2 l'avanzata unionista e permise ai confederati di riorganizzarsi a Henry House Hill. Fortunatamente per loro, McDowell decise di non continuare l'avanzata, preferendo il bombardamento delle posizioni nemiche con le batterie del Capitano James B. Ricketts (Batteria I, 1st U.S. Artillery) e del Capitano Charles Griffin (Batteria D, 5th U.S.) da Dogan's Ridge.\nLa Brigata della Virginia del Brigadier Generale Thomas J. Jackson arriv\u00f2 in aiuto dei disorganizzati confederati verso mezzogiorno, accompagnata dalla Legione di Hampton del Colonnello Wade Hampton e dalla cavalleria di J.E.B. Stuart. Jackson posizion\u00f2 i suoi cinque reggimenti nel versante opposto della collina, riparati dal fuoco nemico diretto, e riusc\u00ec a raccogliere 13 cannoni, che mise sulla cresta. Il rinculo dei cannoni li faceva tornare alle pendici, e da l\u00ec potevano essere ricaricati al sicuro. Nel frattempo McDowell ordin\u00f2 alle batterie di artiglieria di Ricketts e Griffin di muoversi da Dogan's Ridge verso la collina per dare supporto diretto alla fanteria. Gli 11 pezzi di artiglieria unionisti ingaggiarono un cruento duello contro i 13 confederati. La distanza tra le due batterie era di soli 270 metri. Diversamente da altri scontri durante la Guerra Civile, in questo caso i cannoni unionisti non erano avvantaggiati. I pezzi unionisti dovettero avvicinarsi molto per poter attaccare l'artiglieria nemica, e questo annullava il vantaggio dato dalla canna rigata contro la canna liscia dei cannoni confederati. Cos\u00ec molti proiettili volarono al di sopra dei bersagli.\nLa situazione per i confederati divenne molto difficile. Gli unionisti non diminuivano la pressione sulle truppe sudiste. In questa fase della battaglia Bee pronunci\u00f2 una frase che rimarr\u00e0 nella storia della Guerra Civile. Nel tentativo di incoraggiare le sue truppe esclam\u00f2: \"Guardate! Jackson resiste come un muro di pietra!\". Da quel momento Jackson fu chiamato con il soprannome di \"Stonewall\". In realt\u00e0 il vero significato di quella frase si \u00e8 perso per sempre dato che Bee fu colpito mortalmente subito dopo aver pronunciato quelle parole, e i suoi sottoposti non hanno tenuto un rapporto scritto sulla battaglia. Pu\u00f2 darsi anche che Bee fosse deluso dall'incapacit\u00e0 di Jackson di portare aiuto alla sua brigata e a quella di Bartow: \"Jackson \u00e8 fermo come un muro di pietra\"\nIl comandante di Artiglieria Griffin decise di spostare due cannoni a sud della sua linea, cercando di colpire d'infilata i confederati. Verso le 15 i due cannoni vennero travolti dal 33\u00ba Virginia poich\u00e9 il Maggiore William F. Barry, diretto superiore di Griffin, li confuse con truppe unioniste per il colore blu delle loro divise, e ordin\u00f2 a Griffin di non aprire il fuoco. Le scariche ravvicinate del 33\u00ba Virginia e gli attacchi ai fianchi della cavalleria di Stuart dispersero le truppe dell'11\u00ba Reggimento di Fanteria Volontaria di New York, che supportava le batterie unioniste. Per capitalizzare il successo, Jackson ordin\u00f2 a due reggimenti di attaccare i cannoni di Rickett e di catturarli. Siccome altre forze unioniste parteciparono agli scontri, nel corso della giornata i cannoni passarono di mano diverse volte.\nLa cattura dei cannoni cambi\u00f2 le sorti della battaglia. McDowell port\u00f2 a 15 il numero dei reggimenti coinvolti negli scontri sulla collina. Nonostante le truppe unioniste superassero quelle confederate di 2 a 1 fu impossibile per gli unionisti di far combattere pi\u00f9 di due reggimenti in contemporanea a volta. Jackson si rivolse cos\u00ec al 4\u00ba Fanteria della Virginia prima dell'attacco: \"Conservate il fuoco finch\u00e9 non arrivate a 50 iarde. Poi sparate e attaccateli con la baionetta. E mentre caricate urlate come furie!\". Per la prima volta nella guerra civile gli unionisti sentirono l'inquietante rumore del Rebel Yell. Verso le 16 le ultime truppe unioniste si ritirarono da Henry House Hill, in seguito alla carica di due reggimenti della Brigata del Colonnello Philip St. George Cocke.\nA ovest Chinn Ridge fu occupata dalla Brigata del Colonnello Oliver O. Howard, della divisione di Heintzelman. Sempre verso le 16, due brigate confederate, guidate dal Colonnello Jubal A. Early e dal Brigadiere Generale Kirby Smith (sostituito dopo essere stato ferito dal Colonnello Arnold Elzey) schiacciarono la brigata di Howard. Beauregard ordin\u00f2 quindi che tutta linea confederata avanzasse. Alle 17 l'armata di McDowell iniziava a disintegrarsi. Migliaia di unionisti iniziarono a lasciare il campo di battaglia per rifugiarsi a Centreville. Incapace di trattenere l'esodo di massa ordin\u00f2 al Battaglione di Fanteria Regolare di Porter di agire come una retroguardia per permettere all'armata di ritirarsi. Il battaglione resistette brevemente, poi inizi\u00f2 a ritirarsi in direzione est per riunirsi all'armata.\nLa ritirata dell'Unione.\nLa ritirata fu tutto sommato ordinata fino all'attraversamento del Bull Run, ma venne gestita male dagli ufficiali unionisti. Un vagone unionista venne ribaltato dal fuoco d'artiglieria nemico mentre passava un ponte sul Cub Run Creek, causando il panico nei federali. Nei disordini che seguirono furono abbandonati pezzi di artiglieria e carri di approvvigionamento e molti unionisti furono presi prigionieri. Aspettandosi una rapida vittoria dell'Unione, molti benestanti si erano radunati in prossimit\u00e0 del campo di battaglia per fare picnic. La strada della ritirata era quindi bloccata anche per la massa di civili che cercava di fuggire nelle carrozze.\nSiccome le forze combinate di Johnson e Beauregard erano anch'esse molto disorganizzate, i due generali non vollero sfruttare a pieno il loro vantaggio, nonostante il parere contrario del Presidente Confederato Jefferson Davis. Un tentativo di raggiungere l'armata unionista fu effettuato dal fianco destro, con le Brigate dei Brigadieri Generali Milledge L. Bonham e James Longstreet. I due generali iniziarono a litigare da subito, e quando Bonham sub\u00ec del fuoco d'artiglieria dalla Brigata di Richardson che bloccava la strada per Centreville pose fine all'inseguimento."}
{"id": "121863", "revid": "1718925", "url": "https://it.wikipedia.org/wiki?curid=121863", "title": "Aspettando Godot", "text": "Aspettando Godot (; ) \u00e8 un'opera teatrale di Samuel Beckett.\nDramma associato al cosiddetto teatro dell'assurdo e costruito intorno alla condizione dell'attesa, \"Aspettando Godot\" venne scritto verso la fine degli anni quaranta e pubblicato in lingua francese nel 1952, cio\u00e8 dopo la seconda guerra mondiale, in un'epoca post-atomica. La prima rappresentazione si tenne a Parigi nel 1953 al Th\u00e9\u00e2tre de Babylone sotto la regia di Roger Blin, che per l'occasione rivest\u00ec anche il ruolo di Pozzo. Nel 1954, Beckett \u2013 autore irlandese di nascita \u2013 tradusse l'opera in inglese.\nTrama.\nVladimir (chiamato anche Didi) ed Estragon (chiamato anche \"Gogo\") stanno aspettando su una desolata strada di campagna un certo \"Signor Godot\". Non vi \u00e8 nulla sulla scena, solo un albero dietro ai due personaggi che regola la concezione temporale attraverso la caduta delle foglie che indica il passare dei giorni. Ma Godot non appare mai sulla scena, e nulla si sa sul suo conto. Egli si limita a mandare un ragazzo dai due vagabondi, il quale dir\u00e0 ai due protagonisti che Godot \"oggi non verr\u00e0, ma verr\u00e0 domani\".\nI due uomini, vestiti come barboni, si lamentano continuamente del freddo, della fame e del loro stato esistenziale; litigano, pensano di separarsi (anche di suicidarsi) ma alla fine restano l'uno dipendente dall'altro. Ed \u00e8 proprio attraverso i loro discorsi sconnessi e superficiali, inerenti ad argomenti futili e banali, che emerge il nonsenso della vita umana.\nA un certo punto del dramma, arrivano altri due personaggi: Pozzo e Lucky. Pozzo, che si definisce il proprietario della terra sulla quale Vladimir ed Estragon stanno, \u00e8 un uomo crudele e al tempo stesso \"pietoso\", tratta il suo servo Lucky come una bestia, tenendolo al guinzaglio con una lunga corda. Pozzo \u00e8 il padrone, Lucky il servo e la corda che li unisce indica un legame reciproco apparentemente inscindibile. I due nuovi personaggi successivamente escono di scena. Didi e Gogo, dopo aver avuto l'incontro con il ragazzo \"messaggero di Godot\", rimangono fermi mentre si dicono \"Well? Shall we go?\" (E ora? Possiamo andare?) - \"Yes, let's go\" (S\u00ec, andiamo), e l'indicazione scenica dice ironicamente \"They do not move\" (Non si muovono). Il linguaggio non riproduce pi\u00f9 la realizzazione della volont\u00e0 individuale. Non esiste pi\u00f9 legame fra parola e azione, fra il linguaggio e la storia che dovrebbe esprimere, comunicare e attivare.\nIl secondo atto differisce solo in apparenza dal primo: Vladimir ed Estragon sono di nuovo nello stesso posto della sera precedente. Continuano a parlare (a volte con \"non senso\", a volte utilizzando luoghi comuni con effetti comici). Ritornano in scena Pozzo, che \u00e8 diventato cieco, e Lucky, che ora \u00e8 muto, ma con una differenza: ora la corda che li unisce \u00e8 pi\u00f9 corta ad indicare la soffocante simbiosi dei due. Escono di scena. Rientra il ragazzo che dice che anche oggi il Signor Godot non verr\u00e0. Esce. E Vladimir ed Estragon rimangono l\u00ec mentre dicono \"Well? Shall we go?\" - \"Yes, let's go\". E l'indicazione scenica che mette fine al dramma dice \"They do not move.\"\nAnalisi dell'opera.\nIn Inglese God vuol dire Dio, mentre \"dot\" si traduce con \"punto\". Quindi qualcuno ha ipotizzato che Beckett abbia in questo modo lasciato un'interpretazione sull'identit\u00e0 di Godot. Il suffisso \"ot\" vuol dire a sua volta \"piccolo\" in francese, dando un'ulteriore caratteristica al Dio in questione. In un'intervista Beckett stesso rifiuta questa lettura di Godot: non aveva nessuna intenzione di riferirsi a Dio - piccolo o grande che sia. \u00c8 a questo che R. Barone si riferisce quando nella sua opera su Beckett \"Il divertimento Beckettiano...\" spiega che la parola \"Godot\" \u00e8 formata dalle due parole \"go\" e \"dot\" rispettivamente \"va\" e \"fermo\" poich\u00e9 \"dot\" in inglese \u00e8 \"punto\". L'autore voleva sottolineare la frustrazione dell'uomo nel suo tentativo fallimentare di \"muoversi\", procedere, cambiare la sua posizione.\nCi\u00f2 \u00e8 confermato dal titolo di un'altra grande opera \"Rockaby\" (\"Dondolo\" in italiano).\nIl titolo \u00e8 formato dalle parole \"rock\" cio\u00e8 dondolare, muoversi verso una direzione, da \"a\", suono indistinto e rappresenta il nulla, lo Zero e \"by\" che deve essere inteso nella sua pronuncia uguale alla parola \"bye\", cio\u00e8 \"addio\", \"vado via\"; quindi \"dondolo\" \"mi muovo\", raggiunto il punto di massimo movimento del \"pendolo\" passando per il punto \"zero\" e ritorno indietro, vado via, \"bye\" per l'appunto. Ancora una volta tentativo fallimentare e fallito di procedere per ritornare al punto di partenza in un \"endless\" ripetizione di azioni (non \u00e8 un caso che l'ultimo verso di \"Rockaby\" non presenta un punto, e si pu\u00f2 iniziare a leggerlo dal principio proprio come in una ninna-nanna).\nAssenza di una struttura tradizionale.\nL'opera \u00e8 divisa in due atti, nei quali non c'\u00e8 sviluppo nel tempo, poich\u00e9 non sembra esistere possibilit\u00e0 di cambiamento. La trama \u00e8 ridotta all'essenziale, \u00e8 solo un'evoluzione di micro-eventi. Apparentemente sembra tutto fermo, ma a guardare bene \"tutto \u00e8 in movimento\". Non c'\u00e8 l'ambiente circostante, se non una strada desolata con un salice piangente spoglio, che nel secondo atto mostrer\u00e0 alcune foglie. Il tempo sembra \"immobile\". Eppure scorre. I gesti che fanno i protagonisti sono essenziali, ripetitivi. Vi sono molte pause e silenzi. A volte si ride, a volte si riflette in \"Aspettando Godot\", come se si fosse a \"teatro o al circo\" (dicono i personaggi)."}
{"id": "121864", "revid": "88740", "url": "https://it.wikipedia.org/wiki?curid=121864", "title": "Pavlik Trofimovi\u010d Morozov", "text": "Secondo alcuni storici questo racconto \u00e8 stato inventato dalla propaganda sovietica, che voleva indicare come esempio un ragazzo che per il bene dello Stato rinunciava agli affetti familiari e che cadeva vittima dei parenti \"traditori della patria\".\nBiografia.\nAccettando la versione che diede l'Unione Sovietica, Morozov era un ragazzo nato da una famiglia molto povera e fin da giovanissimo sarebbe diventato comunista e si sarebbe iscritto ai giovani pionieri. Durante la collettivizzazione delle terre, sotto Stalin, Morozov avrebbe scoperto che il padre vendeva illecitamente il grano ai contadini ricchi e quindi lo avrebbe denunciato e in seguito venne riconosciuto colpevole e condannato dapprima a 10 anni di reclusione e poi alla pena capitale. Di conseguenza i nonni di suo cugino l'avrebbero assassinato per ritorsione; questi, in seguito, sarebbero stati per ci\u00f2 condannati a morte. Dopo la dissoluzione dello stato sovietico, molti storici hanno contestato questa versione affermando che Morozov era solo un ragazzo di 14 anni molto povero e quasi analfabeta e che questa storia venne inventata dallo Stato per dare un esempio di ragazzo-martire che per il bene dell'URSS rinuncia agli affetti familiari. Comunque sia, la propaganda fatta da Stalin per tale presunto avvenimento fu forte. Su Morozov sono state scritte poesie e libri, gli \u00e8 stata eretta una statua, \u00e8 stato elogiato in vario modo.\nInfluenza culturale.\nAlla figura di Morozov sono ispirati i personaggi dei figli dei Parsons, che denunciano il proprio padre per psicoreato, nel romanzo \"1984\" di George Orwell."}
{"id": "121866", "revid": "7381", "url": "https://it.wikipedia.org/wiki?curid=121866", "title": "Leandro Dami\u00e1n Cufr\u00e9", "text": ""}
{"id": "121870", "revid": "2", "url": "https://it.wikipedia.org/wiki?curid=121870", "title": "Anni '90", "text": ""}
{"id": "121880", "revid": "767487", "url": "https://it.wikipedia.org/wiki?curid=121880", "title": "Confederazione europea dei sindacati indipendenti", "text": "La Confederazione europea dei sindacati indipendenti, CESI (in francese Conf\u00e9d\u00e9ration europ\u00e9enne des syndicats ind\u00e9pendants) \u00e8 una confederazione che raccoglie organizzazioni sindacali di differenti paesi europei, che si ispirano ai valori dell'autonomia e della libert\u00e0 sindacale. Ha sede a Bruxelles ed \u00e8 stata fondata nel 1990. Essa rappresenta i sindacati liberi e indipendenti dei settori privati e pubblici, che aderiscono ai principi democratici e rispettano i diritti umani.\nOrganizzazione.\nAccoglie i seguenti membri:\nA livello europeo la CESI \u00e8 un interlocutore delle istituzioni europee ed in particolare della Commissione europea.\nEmette prese di posizione relative soprattutto alle questioni di politica sociale e contribuisce, con l'ausilio delle attivit\u00e0 sindacali dei suoi comitati, ad elaborare decisioni nel quadro della politica europea sociale e dell'occupazione.\nUna parte importante del proprio lavoro si svolge all'interno delle Commissioni di settore, ciascuna delle quali si riunisce periodicamente con rappresentanti sindacali di diversi paesi che svolgono la propria attivit\u00e0 nello stesso ambito professionale. Questo metodo di lavoro facilita gli scambi di competenze e le condivisioni di esperienze.\nIn collaborazione con l'organo di formazione della CESI, l'Accademia Europa, i sindacati membri sono coinvolti nelle ultime evoluzioni dell'Unione europea. Cos\u00ec facendo, la coscienza europea \u00e8 stimolata nell'ambito delle organizzazioni membri.\nMembri italiani.\nPer l'Italia sono suoi membri: ANIEF - CISAL - CISAS - CONFILL - CONFSAL - USPPI"}
{"id": "121887", "revid": "106908", "url": "https://it.wikipedia.org/wiki?curid=121887", "title": "Tratto quantitativo", "text": "Un carattere quantitativo \u00e8 un carattere fenotipico variabile in modo continuo, come l'altezza di una pianta, e non discreto, come invece il numero di foglie o l'aspetto rugoso o liscio dei semi usati da Gregor Mendel nei suoi esperimenti.\nQTL.\nUn QTL (dall'inglese \"Quantitative Trait Locus\") \u00e8 una regione di DNA associata ad un particolare carattere quantitativo. Il QTL \u00e8 strettamente associato ad un gene che determina il carattere fenotipico in questione o partecipa nella sua determinazione. Normalmente infatti un carattere quantitativo \u00e8 determinato dalla somma dell'azione di pi\u00f9 geni (un fenomeno detto additivit\u00e0). Di conseguenza pi\u00f9 QTL, che possono trovarsi anche su diversi cromosomi, sono associati ad un singolo carattere. Il numero di QTL coinvolti in un carattere fornisce informazioni sull'architettura genetica del carattere; per esempio indica se l'altezza di una pianta \u00e8 determinata da molti geni, l'effetto di ognuno dei quali \u00e8 di portata limitata, oppure invece da pochi geni con un effetto pi\u00f9 marcato. Oltre al numero di QTL alla base del controllo di un carattere, un ruolo fondamentale \u00e8 ricoperto dalla specie: in alcune infatti l'effetto dei QTL \u00e8 pi\u00f9 marcato mentre in altre meno. Bisogna anche ricordare che, a differenza dei caratteri qualitativi, in quelli quantitativi, e di conseguenza anche nei QTL, l'ambiente svolge un ruolo molto importante nella determinazione del fenotipo.\nQTG.\nUn uso tipico dei QTL \u00e8 l'identificazione dei geni candidati (chiamati in questo caso QTG, ovvero \"quantitative trait genes\") che determinano un carattere fenotipico. Il sequenziamento della regione di DNA identificata pu\u00f2 quindi permettere di identificare i geni presenti e di confrontarli con geni di funzione gi\u00e0 nota, per tentare una caratterizzazione funzionale e fornire un modello molecolare della determinazione del carattere fenotipico.\nQTN.\nA volte la modifica di un singolo nucleotide in un QTL ha effetti fenotipici rilevanti e spiega una parte della variabilit\u00e0 del carattere fenotipico quantitativo. Tale Polimorfismo a singolo nucleotide (SNP) viene chiamato in questo caso QTN, ovvero \"quantitative trait nucleotide\".\nUno sviluppo recente \u00e8 la combinazione dell'analisi classica dei QTL con i profili di espressione dei geni, ottenuti ad esempio tramite la tecnica dei DNA microarray. Questi profili di espressione dei QTL (e-QTLs) descrivono elementi cis- e trans- di controllo dell'espressione di geni spesso associati a malattie. Gli effetti epistatici osservati sono risultati utili ai fini dell'identificazione dei QTG, tramite una verifica incrociata dei geni del locus interagente con i database disponibili di sequenze metaboliche e letteratura scientifica.\nMappatura QTL.\nLa mappatura QTL \u00e8 lo studio statistico degli alleli che si trovano in un punto e dei fenotipi (tratti fisici) che producono. Siccome la maggior parte dei tratti che interessano sono governati da pi\u00f9 di un gene, definire e studiare l'intera allocazione dei geni connessi ad un tratto determina la probabilit\u00e0 di comprendere quale effetto il genotipo di un individuo pu\u00f2 avere nel mondo reale. \nL'analisi statistica \u00e8 richiesta per dimostrare che geni differenti interagiscono tra loro e per determinare se essi producano un effetto significativo sul fenotipo.\nI QTL identificano una particolare regione del genoma come contenente un gene che \u00e8 associato ai tratti posti sotto esame. Sono mostrati come intervalli attraverso un cromosoma, dove la probabilit\u00e0 di associazione \u00e8 descritta per ciascun marker usato nell'esperimento di mappatura."}
{"id": "121889", "revid": "104265", "url": "https://it.wikipedia.org/wiki?curid=121889", "title": "Patricia Hitchcock", "text": "Era l'unica figlia del regista Alfred Hitchcock e della montatrice e sceneggiatrice Alma Reville.\nBiografia.\nNacque e crebbe a Londra per poi seguire la famiglia che si trasfer\u00ec a Los Angeles nel marzo 1939. Desiderosa fin da bambina di diventare un'attrice, negli anni quaranta apparve in alcune pi\u00e8ce teatrali come \"Solitaire\" (1942) e \"Violet\" (1944).\nDopo essersi diplomata nel 1947 alla Marymount High School di Los Angeles, frequent\u00f2 la Royal Academy of Dramatic Art. Ebbe piccole parti in tre film di suo padre: \"Paura in palcoscenico\" (1950), in cui interpretava Chubby Bannister, \"L'altro uomo\" (1951) in cui interpretava Barbara Morton, futura cognata del protagonista Guy Haines (Farley Granger), e \"Psycho\" (1960) in cui interpretava Caroline, collega d'ufficio di Marion Crane (Janet Leigh).\nPat Hitchcock recit\u00f2 anche nei film \"Un monello alla corte d'Inghilterra\" (1950) di Jean Negulesco e \"I dieci comandamenti\" (1956) di Cecil B. DeMille, in entrambi con ruoli non accreditati. Apparve inoltre in dieci episodi del programma televisivo di suo padre, \"Alfred Hitchcock Presents\" (1955-1960), e in vari altri telefilm.\nIl 17 gennaio 1952 spos\u00f2 Joseph E. O'Connell Jr. alla Our Lady Chapel nella St. Patrick's Cathedral a New York. La coppia ebbe tre figlie, Mary Alma Stone (nata il 17 aprile 1953), Teresa \"Tere\" Carrubba (nata il 2 luglio 1954) e Kathleen \"Katie\" Fiala (nata il 27 febbraio 1959).\nAbbandonata la carriera di attrice dopo il 1960 per dedicarsi alla famiglia, Pat in seguito fu produttore esecutivo del documentario \"The Man on Lincoln's Nose\" (2000), sulla figura dello scenografo Robert F. Boyle e dei suoi contributi al cinema, opera che fu candidata all'Oscar nel 2001. Nel 2003 pubblic\u00f2 il libro \"Alma Hitchcock: The Woman Behind the Man\" scritto insieme a Laurent Bouzereau e dedicato al lavoro della madre.\nVedova dal 1994, \u00e8 morta il 9 agosto 2021 a Thousand Oaks, California."}
{"id": "121890", "revid": "1543377", "url": "https://it.wikipedia.org/wiki?curid=121890", "title": "Sarin", "text": "Il Sarin o GB \u00e8 un gas nervino della famiglia degli organofosfati classificato come arma chimica di distruzione di massa.\nFu ottenuto per la prima volta alla fine del 1938 da scienziati tedeschi della IG Farben durante i tentativi di sviluppare sostanze ad azione biocida.\nTossicit\u00e0.\nA temperatura ambiente \u00e8 un liquido che va dall'incolore al giallo-bruno e inodore, estremamente volatile. Il suo vapore \u00e8 inodore e incolore.\nL'intossicazione pu\u00f2 avvenire per inalazione e attraverso contatto cutaneo. Un'adeguata concentrazione di vapori \u00e8 in grado di attraversare la pelle, rendendo non sufficiente l'uso di una maschera antigas.\nCome gli altri agenti nervini, il Sarin colpisce il sistema nervoso degli organismi viventi, in particolare mammiferi e uccelli. Il Sarin \u00e8 in grado di neutralizzare l'acetilcolinesterasi, un enzima presente nello spazio sinaptico all'estremit\u00e0 dei neuroni che in condizioni normali serve a distruggere l'acetilcolina, un neutrotrasmettitore che dovrebbe essere eliminato dopo l'uso. In assenza di acetilcolinesterasi, l'acetilcolina non viene eliminata e si accumula nello spazio intersinaptico, ci\u00f2 rende impossibile la trasmissione dell'impulso lungo le fibre nervose danneggiando il loro funzionamento e dando luogo a una serie di effetti a cascata.\nI primi sintomi dell'esposizione a Sarin sono difficolt\u00e0 respiratoria e contrazione delle pupille. Segue una perdita progressiva del controllo delle funzioni corporee, salivazione, spesso si verifica vomito e perdita di urina e feci. La distruzione del sistema nervoso centrale comporta la progressiva contrazione e perdita di funzionalit\u00e0 di tutti i muscoli innervati, incluso il diaframma, bloccando quindi anche il movimento respiratorio e provocando cos\u00ec il soffocamento a seguito di spasmi convulsivi. Il Sarin attraversa anche la barriera emato-encefalica, una concentrazione significativa nel sangue quindi attacca l'encefalo anche direttamente, perci\u00f2 la parte finale dei sintomi pu\u00f2 comportare uno stato comatoso che pu\u00f2 instaurarsi prima del soffocamento.\nUn individuo esposto a contaminazione da Sarin, sebbene in quantit\u00e0 non letali, pu\u00f2 presentare danni neurologici irreversibili.\nLa dose letale LD50 per ingestione nel topo \u00e8 di 0,55 mg/kg, per esposizione cutanea sul coniglio \u00e8 di 0,925 mg/kg.\n\u00c8 letale anche in concentrazioni minime se non avviene tempestivamente la somministrazione di un antidoto, ad esempio l'atropina.\nTuttavia una pi\u00f9 efficace terapia antidotale si basa sulla somministrazione di sostanze che riattivano l'enzima \"target\" di tale agente tossico.\nL'atropina \u00e8 infatti solo un antagonista colinergico: essa agisce impedendo gli effetti dannosi determinati da una eccessiva permanenza dell'acetilcolina (neurotrasmettitore) negli spazi intersinaptici. In condizioni normali l'acetilcolina viene immediatamente distrutta dall'acetilcolinesterasi, un enzima presente in corrispondenza delle sinapsi nervose; in questo modo viene garantita la corretta trasmissione dell'impulso nervoso.\n\u00c8 l'acetilcolinesterasi l'enzima \"target\" dei nervini. Il sito recettoriale di quest'ultima, luogo della molecola dove avviene la degradazione dell'acetilcolina, viene occupato pi\u00f9 o meno stabilmente dal nervino; in conseguenza di ci\u00f2 l'enzima non \u00e8 pi\u00f9 in grado di svolgere il proprio compito; tuttavia, se si interviene immediatamente (entro minuti - ore a seconda del nervino), si pu\u00f2 riattivare.\nCome agenti riattivatori si usano alcune ossime (obidossima, pralidossima) che sono in grado, se somministrate prontamente, di riattivare l'acetilcolinesterasi \"staccando\" il nervino e rendendo perci\u00f2 il sito recettoriale nuovamente pronto a degradare fisiologicamente l'acetilcolina.\nStoria e utilizzo.\nIl Sarin \u00e8 stato sviluppato nel 1938 in Germania da parte della IG Farben, il suo nome deriva dai nomi dei suoi inventori: Schrader, Ambros, Gerhard Ritter e von der Linde.\nNonostante fosse stato autorizzato alla produzione su larga scala da parte del governo tedesco durante la seconda guerra mondiale, gli impianti non entrarono in produzione di massa.\nInoltre, per quanto fossero stati prodotti tra i 500 kg e le 10 t di gas nervino e che almeno parte di questo fosse stato usato in proiettili d'artiglieria, i nazisti non utilizzarono questo gas nervino.\nA partire dagli anni 1950, la NATO adott\u00f2 il Sarin come arma, e gli Stati Uniti d'America e l'Unione Sovietica incominciarono la produzione su larga scala di questo tipo di gas nervino; gli Stati Uniti d'America smisero di produrne gi\u00e0 nel 1957.\nA partire dal 1988 venne usato dall'Iraq contro i curdi e nell'ambito della guerra con l'Iran.\nNel 1993 la produzione e lo stoccaggio di tale gas venne bandito dalle Nazioni Unite.\nIl 20 marzo 1995 il Sarin fu utilizzato per l'attacco terroristico alla metropolitana di Tokyo da parte della setta religiosa Aum Shinriky\u014d.\nNel 2004 un mix di precursori del Sarin venne lanciato contro un convoglio americano in Iraq, con scarso effetto.\nNell'agosto 2013 \u00e8 stato utilizzato in un attacco con razzi a un sobborgo di Damasco, nel corso della Guerra civile siriana ma relativamente a quell'attacco l'ONU non ha attribuito specifiche responsabilit\u00e0.\nIl 4 aprile 2017 ne \u00e8 stato prima confermato l'utilizzo, sempre in Siria, durante un bombardamento aereo a Kahn Shaykhun, poi ritrattato."}
{"id": "121892", "revid": "1915706", "url": "https://it.wikipedia.org/wiki?curid=121892", "title": "Lewisite", "text": "La lewisite \u00e8 il nome comune con cui si identifica il composto chimico 2-clorovinil-dicloarsina, composto impiegato nella guerra chimica, il quale attacca i polmoni e provoca avvelenamento attraverso l'assorbimento della cute. Ha formula chimica C2H2AsCl3. \nLa scoperta della 2-clorovinil-dicloroarsina si deve a Julius Arthur Nieuwland il quale ne rimase accidentalmente intossicato durante delle ricerche sulla reattivit\u00e0 dell'acetilene durante la tesi di dottorato. Il chimico statunitense Winford Lee Lewis ne mise a punto la produzione industriale e da lui il composto ha preso il suo nome attuale.\nLa lewisite ha effetti vescicanti a causa dell'inibizione dell'ossidazione dell'acido piruvico. Si diffonde attraverso la pelle pi\u00f9 rapidamente dell'iprite, e i sintomi appaiono subito. La guarigione per\u00f2 avviene pi\u00f9 rapidamente e ci sono meno rischi di infezioni secondarie.\nIl trattamento sia topico che per via sistemica pu\u00f2 avvenire utilizzando un agente chelante, il dimercaprolo, meglio conosciuto con la sigla BAL (\"British Anti-Lewisite\").\nSi tratta di un liquido oleoso, dall'odore sgradevole, contenente tioli che si legano chimicamente all'arsenico, che pu\u00f2 essere somministrato in veicolo oleoso (olio di arachidi).\nL'antidoto a base di BAL venne messo a punto nel 1940 presso l'Universit\u00e0 di Oxford. L'efficacia del BAL come agente chelante lo fece adottare sin da subito come rimedio per gli avvelenamenti non solo da arsenico ma anche da mercurio, piombo, contro la malattia di Wilson e disturbi neurologici."}
{"id": "121897", "revid": "287204", "url": "https://it.wikipedia.org/wiki?curid=121897", "title": "Vita da cani", "text": ""}
{"id": "121900", "revid": "1924342", "url": "https://it.wikipedia.org/wiki?curid=121900", "title": "Janet Jackson", "text": "Con oltre 180 milioni di dischi venduti, \u00e8 una delle artiste che hanno venduto di pi\u00f9 nella storia della musica ed \u00e8 ritenuta una figura di spicco nella cultura popolare da oltre trent'anni, grazie anche al suo stile provocatorio, agli spettacoli elaborati, ai videoclip innovativi e ai diversi ruoli televisivi e cinematografici cui ha preso parte.\nLa Recording Industry Association of America l'ha certificata quale artista femminile col 9\u00ba miglior risultato di vendita negli Stati Uniti, con oltre 26 milioni di dischi venduti; detiene inoltre il record come solista femminile per singoli consecutivi che hanno raggiunto i primi dieci posti nella classifica di \"Billboard\" (18); nella sua carriera ha avuto 27 singoli entrati tra le prime 10 posizioni della stessa classifica mentre \u00e8 l'unica artista ad aver avuto 7 singoli estratti dallo stesso album entrati tutti tra le prime 5 posizioni.\nOltre ad altri innumerevoli riconoscimenti, ha ricevuto 5 Grammy Award su 26 candidature, 12 American Music Award, 9 MTV Video Music Award e una candidatura al Premio Oscar e al Golden Globe nel 1994 nella categoria \"miglior canzone\" come autrice del brano \"Again\". Il 30 marzo 2019 \u00e8 stata ammessa nella Rock and Roll Hall of Fame.\nPer \"Billboard\" fu, nel 2008, la settima artista di maggior successo per i singoli, la settima per numero di settimane al primo posto nella classifica dei singoli e la settima per numero di primi posti nella classifica dei singoli. Nel 2015, divenne la quarta artista nella storia ad aver avuto almeno un album al primo posto in ciascuno dei decenni Ottanta / Novanta / Duemila / Duemiladieci, un record eguagliato solo da Barbra Streisand, Bruce Springsteen e gli U2. Nel 2016 \"Billboard\" l'ha nominata la seconda pi\u00f9 importante artista dance club di tutti i tempi, dopo Madonna.\nSorella minore di Michael Jackson, e ultimogenita della famiglia Jackson, ha esordito nel mondo dello spettacolo da bambina per poi imporsi nel mondo della musica nel 1986 con l'album \"Control\", cementando in seguito il suo successo a livello mondiale con gli album \"Rhythm Nation 1814\" (1989), \"janet.\" (1993), \"The Velvet Rope\" (1997) e \"All for You\" (2001). Negli anni Duemila e all'inizio dei Duemiladieci ha sub\u00edto un calo nelle vendite e nella popolarit\u00e0 dovuto principalmente all'incidente del \"Nipplegate\", avvenuto nel 2004 durante l'halftime del \"Super Bowl XXXVIII\", quando rimase con un seno nudo in mondovisione per un paio di secondi, creando polemiche sui media e provocando un boicottaggio della sua musica e dei suoi video da parte di alcune TV musicali e radio, principalmente statunitensi. Pertanto i suoi album \"Damita Jo\" (2004), \"20 Y.O.\" (2006), \"Discipline\" (2008) e \"Number Ones\" (2010) furono un flop di critica e di vendite. Nel 2015 il suo album \"Unbreakable\" venne invece acclamato dalla critica internazionale.\nBiografia.\nI primi anni.\nJanet Jackson \u00e8 nata il 16 maggio 1966 a Gary, nello Stato dell'Indiana, ultima dei nove figli di Joseph e Katherine Jackson: Rebbie e La Toya le sue sorelle, Jackie, Tito, Jermaine, Marlon, Michael e Randy (membri del noto complesso Jackson 5, in seguito The Jacksons) i suoi fratelli maggiori. Janet visse qualche anno a Gary con tutta la famiglia finch\u00e9, dopo che i fratelli ebbero grande successo nel 1969, si trasferirono tutti nella villa al 4641 di Hayvenhurst Avenue ad Encino, in California, all'inizio degli anni settanta. Qui la Jackson frequent\u00f2 per qualche tempo una scuola pubblica della citt\u00e0, prima di passare alla Valley Professional School, nella quale si diplom\u00f2 nel 1984.\nAnni Settanta/Ottanta.\nInizio della carriera artistica.\nCresciuta in una famiglia dedita alla musica per via dell'attivit\u00e0 dei fratelli, Janet Jackson entr\u00f2 nel mondo dello spettacolo fin da bambina, apparendo per la prima volta sul palco nell'aprile del 1974, cantando e partecipando ad alcuni sketch accanto al fratello Randy in alcuni spettacoli dei fratelli a Las Vegas. In seguito prese parte agli episodi del variet\u00e0 televisivo \"The Jacksons\" (1976-1977). Si un\u00ec quindi con grande successo personale al cast della popolare serie televisiva \"Good Times\" (1977-1979). Con Kim Fields fu in assoluto una delle prime bambine afroamericane ad affermarsi alla televisione in un ruolo non stereotipato, interrompendo una lunga tradizione che vedeva la bambina afroamericana relegata a ruoli servili e degradanti. Ormai adolescente, Janet si mise in luce nella serie \"Il mio amico Arnold\" (1980-84), anche come cantante, interpretando il brano \"Ebony and Ivory\" di Paul McCartney e Stevie Wonder, che le valse la scrittura nella stagione 1984-85 per la serie di successo \"Saranno famosi\".\nAnni Ottanta.\nI primi passi nel mondo della musica.\nAgli inizi degli anni Ottanta, spinta dal padre, Janet firm\u00f2 un contratto discografico con la A&amp;M Records e pubblic\u00f2 i suoi primi due album: \"Janet Jackson\" (1982) e \"Dream Street\" (1984). I primi singoli estratti da entrambi gli album, \"Young Love\" e \"Don't Stand Another Chance\", ebbero un discreto successo piazzandosi rispettivamente alla posizione numero sei e alla numero nove della classifica rhythm and blues di Billboard, ma entrambi gli album furono dei grandi flop. Janet non partecip\u00f2 in nessun modo al processo creativo dei due dischi, prendendo parte alla lavorazione esclusivamente come interprete.\nI due lavori videro la giovanissima Jackson, sedicenne alla pubblicazione del suo primo album, completamente nelle mani del padre. A causa dell'insuccesso e del controllo paterno sui primi due lavori, Janet decise che col prossimo album avrebbe avuto il controllo completo.\nL'indipendenza artistica e il primo successo con \"Control\".\nNel 1985, l'artista, allora diciannovenne, vol\u00f2 a Minneapolis e cominci\u00f2 a scrivere le canzoni assieme al duo di produttori Jimmy Jam e Terry Lewis: fu l'inizio di un lunghissimo sodalizio. Il 4 febbraio del 1986 venne pubblicato \"Control\", che ebbe un successo clamoroso negli Stati Uniti, vendendo pi\u00f9 di 7 milioni di copie in patria.\nL'album \u00e8 incentrato sul desiderio di indipendenza della cantante e presenta delle sonorit\u00e0 dance-pop.\nLe critiche furono molto positive e il lavoro ricevette una nomination ai Grammy Award dell'87 come \"Miglior album dell'anno\".\nLa Rock and Roll Hall of Fame ha inserito il disco tra i 200 pi\u00f9 importanti di ogni tempo alla posizione numero 87.\nSecondo Richard J. Ripani, professore di musicologia alla Memphis University, l'album fu uno dei primi dischi di successo a dare un impulso decisivo alla diffusione del new jack swing, ovvero a quel genere musicale che mescola rhythm and blues, jazz, funk e soul, che a sua volta determiner\u00e0 la nascita del genere musicale noto come R&amp;B moderno o col nome inglese pi\u00f9 conosciuto di contemporary R&amp;B, di cui la stessa Jackson \u00e8 una delle esponenti pi\u00f9 importanti nonch\u00e9 una delle fondatrici.\nDal disco furono estratti sei singoli, cinque dei quali entrarono nella classifica dei primi dieci negli Stati Uniti. Con la ballata \"When I Think of You\", in particolare, Janet conquist\u00f2 per la prima volta il primo posto nella classifica statunitense dei singoli. Grazie a questo grande successo, la stessa Janet considerer\u00e0 il vero e proprio inizio della sua carriera di musicista l'album \"Control\", nella realizzazione del quale fu per la prima volta assolutamente indipendente e pienamente protagonista del processo creativo artistico del disco.\nUn nuovo successo con \"Rhythm Nation\" e il suo primo tour.\nTre anni dopo venne pubblicato \"Janet Jackson's Rhythm Nation 1814\". L'album super\u00f2 i precedenti e consacr\u00f2 la Jackson a artista internazionale: il \"Rhythm Nation World Tour\" del 1990 \u00e8 il tour di debutto di un'artista femminile di maggior successo nella storia della musica.\nL'album rappresenta una svolta significativa nella carriera della cantante: oltre ai pezzi pi\u00f9 leggeri sulle relazioni amorose, ospita brani di interesse sociale che affrontano argomenti quali il superamento del razzismo e altre importanti tematiche sociali.\nDal disco furono estratti sette singoli, che finirono tutti e sette fra le prime cinque posizioni negli Stati Uniti, quattro dei quali raggiunsero il primo posto: con questo la popstar stabil\u00ec il record per il maggior numero di singoli estratti da uno stesso album ad aver raggiunto i primi cinque posti nella classifica statunitense dei singoli. \"Rhythm Nation\" lasci\u00f2 il segno nella storia della musica perch\u00e9 all'epoca era alquanto inusuale che un album di musica tendenzialmente commerciale si occupasse di tematiche sociali. \"Rolling Stone\" ha inserito il disco tra i \"500 migliori album di tutti i tempi\", alla posizione 275.\nContemporaneamente all'album usc\u00ec un mediometraggio ispirato al disco, poi pubblicato in videocassetta, \"Rhythm Nation 1814 Film\", prodotto da Janet Jackson, Dominic Sena, Ren\u00e9 Elizondo Jr e Vance Lorenzini, vincendo un Grammy Award come \"Miglior video musicale di lunga durata\" nel 1990. Nel 2021 l'album \u00e8 stato inserito nel prestigioso National Recording Registry degli Stati Uniti.\nAnni Novanta.\nContratto con la Virgin e il successo internazionale con \"janet.\".\nUna volta assolto il contratto con la A&amp;M, nel 1992, Janet ne firm\u00f2 uno con la Virgin Records.\nNel maggio dello stesso anno pubblic\u00f2 il singolo \"The Best Things in Life Are Free\", un duetto con Luther Vandross. Il brano, che faceva parte della colonna sonora del film \"Mo' Money\", riscosse un buon riscontro commerciale.\nNel maggio del 1993 usc\u00ec il suo quinto album di inediti, \"janet.\". Il lavoro ottenne un successo strepitoso, il pi\u00f9 grande dell'intera carriera dell'artista: raggiunse la prima posizione in ventidue paesi, tra cui Stati Uniti e Regno Unito.\nDa questo periodo la cantante scelse di mutare il proprio nome d'arte in \"Janet\", liberando dal peso dell'ingombrante cognome \"Jackson\" le copertine di tutti i suoi album in studio fino al 2008.\nLa Rock and Roll Hall of Fame colloc\u00f2 il disco alla posizione numero 151 dei 200 album pi\u00f9 importanti di ogni tempo. Il primo singolo estratto, \"That's the Way Love Goes\", raggiunse la vetta della classifica statunitense dei singoli e vi rimase per otto settimane. Il brano vinse anche, nel 1994, il Grammy Award, come \"Miglior brano rhythm and blues\".\nDei nove singoli provenienti dal disco, sei raggiunsero i primi dieci posti nella classifica americana; in particolare, \"If\" conquist\u00f2 la seconda posizione, e \"That's the Way Love Goes\" ed \"Again\" la prima.\nCandidatura agli Oscar e il film \"Poetic Justice\".\nLa ballata \"Again\" venne nominata agli Oscar come \"Migliore canzone originale\" (perse tuttavia in favore di \"Streets of Philadelphia\" di Bruce Springsteen, scritta per il film \"Philadelphia\"), dato che fu il brano portante di \"Poetic Justice\", film uscito nell'estate del 1993 e diretto da John Singleton, dove Janet fece il suo debutto sul grande schermo. Al film partecip\u00f2 anche il rapper e attore Tupac Shakur, che cre\u00f2 involontariamente un caso mediatico quando si rifiut\u00f2 di fare il test sull'HIV, ritenuto un prerequisito per la scena di un bacio con la popstar. Shakur sostenne che altri uomini avevano girato scene di quel tipo con la Jackson nei suoi video musicali prima di lui senza aver fatto il test, per cui non ne vedeva la necessit\u00e0. Tuttavia la cantante si offese e subito dopo la fine delle registrazioni smise di rivolgergli la parola. Shakur in seguito si scus\u00f2 con lei.\nVerso la fine del 1993 Janet apparve sulla pi\u00f9 importante rivista musicale americana, \"Rolling Stone\": la donna era immortalata dalla vita in su con indosso solo i jeans, di cui si intravede l'orlo, i seni coperti da due mani maschili provenienti da dietro la schiena. Questo numero del periodico divenne uno dei pi\u00f9 venduti di sempre e lo scatto fu giudicato uno dei pi\u00f9 belli mai realizzati per la rivista. La cantante raccont\u00f2 in seguito che le mani che le coprivano il seno erano quelle dell'allora marito Ren\u00e9 Elizondo. \nNel novembre dello stesso anno la popstar diede il via al suo \"Janet. World Tour\", che fu un successo mondiale, registrando il tutto esaurito pressoch\u00e9 ovunque: la Jackson si esib\u00ec in pi\u00f9 di venti nazioni in quattro continenti e il tour dur\u00f2 un anno e mezzo, terminando nell'aprile di due anni dopo.\nNel marzo del 1995, al di fuori degli Stati Uniti, venne pubblicata una raccolta di canzoni da \"janet.\" in versione remixata dal titolo \"janet. Remixed\". La raccolta per\u00f2 non dest\u00f2 grande interesse, eccezion fatta per il Regno Unito dove ricevette un Disco d'oro.\nIl singolo \"Scream\" e la raccolta \"Design of a Decade\".\nNel maggio dello stesso anno usc\u00ec il singolo \"Scream\", un duetto tra Michael e Janet Jackson estratto dall'album del fratello \"\": il brano ebbe subito un grandissimo successo, rendendo Janet e suo fratello Michael i primi artisti nella storia della musica ad aver debuttato direttamente alla posizione numero cinque di \"Billboard\". Il videoclip fu il pi\u00f9 costoso di tutti i tempi e frutt\u00f2 ai due cantanti il record per il maggior numero di candidature agli \"MTV Video Music Awards 1995\", undici, vincendo in tre categorie.\nSegu\u00ec ad ottobre la prima raccolta di successi di Janet, \"Design of a Decade 1986/1996\"; la raccolta conteneva due inediti, \"Runaway\" e \"Twenty Foreplay\". Il primo divenne un successo negli Stati Uniti ed entr\u00f2 nei primi dieci posti delle classifiche di molti paesi, tra i quali Regno Unito, Giappone, Canada e Italia.\n\"The Velvet Rope -\" album e tour.\nIl 7 ottobre del 1997 fu la volta del suo settimo lavoro, \"The Velvet Rope\", che venne riconosciuto come il suo capolavoro artistico ricevendo critiche entusiaste, soprattutto in Europa, ed ebbe un buon successo anche negli Stati Uniti, bench\u00e9 non paragonabile a quello dei suoi album precedenti. \"Rolling Stone\" inser\u00ec il disco alla posizione numero 259 dei \"500 migliori album di ogni tempo\". Sei furono i singoli estratti, tra cui \"Got 'til It's Gone\", con la partecipazione di Q-Tip e Joni Mitchell, e \"Together Again\", che divenne il suo singolo di maggior successo con pi\u00f9 di cinque milioni di copie vendute nel mondo, mentre l'album raggiunse gli oltre dieci milioni.\nTematicamente il disco tocca vari argomenti, dal razzismo all'esplorazione di vari tipi di sessualit\u00e0, alla violenza sulle donne, ai pregiudizi sull'omosessualit\u00e0, per arrivare all'autoanalisi e al superamento dei momenti di depressione.\nNel 1998 part\u00ec il \"Velvet Rope Tour\", che riscosse ampi consensi e tocc\u00f2 tutti e cinque i continenti. Dalla data dell'11 ottobre 1998 al Madison Square Garden di New York fu realizzato il DVD \"The Velvet Rope Tour - Live in Concert\".\nDuetti di fine millennio.\nVerso la fine degli anni Novanta la popstar prese parte ad alcuni duetti musicali con altri artisti: nel 1998 pubblic\u00f2 assieme al cantante reggae Shaggy il pezzo \"Luv Me, Luv Me\", inserito nella colonna sonora del film \"Benvenuta in Paradiso\" (1998); nel 1999 incise assieme ad Elton John il brano \"I Know the Truth\", facente parte della colonna sonora del musical \"Aida\", rivisitazione moderna del capolavoro di Giuseppe Verdi, scritto e musicato dallo stesso John e da Tim Rice; lo stesso anno registr\u00f2 con i Blackstreet e la rapper americana Eve il brano \"Girlfriend/Boyfriend\" (un anno prima la band afroamericana aveva remixato per il mercato europeo \"I Get Lonely\" della Jackson); infine collabor\u00f2 col rapper statunitense Busta Rhymes in \"What's It Gonna Be ?!\", che riscosse grande successo negli Stati Uniti. Il video della canzone, ultratecnologico, entr\u00f2 nella lista dei dieci pi\u00f9 costosi di ogni tempo.\nA fine anno la rivista musicale \"Billboard\" nomin\u00f2 Janet Jackson seconda artista musicale di maggior successo degli anni Novanta negli Stati Uniti, dopo Mariah Carey.\nAnni 2000.\nIl film \"La famiglia del professore matto\" e l'album \"All for You\".\nNel luglio del 2000, dopo un'assenza di quasi dieci anni, Janet torn\u00f2 al cinema a fianco di Eddie Murphy nella commedia \"La famiglia del professore matto\", scrivendo e interpretando anche il tema della colonna sonora, \"Doesn't Really Matter\", che si piazz\u00f2 al primo posto nella classifica statunitense, prima artista ad avere almeno un singolo in cima alla \"classifica di \"Billboard\"\" in tre decenni diversi.\nNel 2001 usc\u00ec il suo settimo album di inediti, \"All for You\", che esord\u00ec al primo posto nella classifica statunitense e vendette pi\u00f9 di nove milioni di copie. Il singolo di lancio, la title track \"All for You\", divenne uno dei singoli pi\u00f9 fortunati della sua carriera, rimanendo per sette settimane alla prima posizione negli Stati Uniti. Il secondo singolo, \"Someone to Call My Lover\", ottenne un discreto riscontro di pubblico, mentre l'esito del terzo ed ultimo, \"Son of A Gun\", un duetto con Carly Simon, fu pi\u00f9 modesto. Per quest'ultimo fu realizzato un remix con la partecipazione di Missy Elliot, usato anche per il videoclip promozionale.\nNel mese di luglio esord\u00ec lAll for You Tour\", che nelle intenzioni della cantante avrebbe dovuto essere un tour mondiale, ma per i problemi di sicurezza causati dagli attentati terroristici dell'11 settembre le date europee vennero cancellate. I concerti tenuti in Nord America e in Giappone, comunque, registrarono spesso il tutto esaurito. Dall'ultimo concerto, che si tenne all'Aloha Stadium, alle Hawaii, nel gennaio 2002, fu realizzato il DVD '.\nLo stesso anno la popstar ricevette due premi alla carriera: il Billboard Music Award e l'American Music Award. L'anno successivo le fu consegnato anche il quinto Grammy Award, nella categoria \"Miglior brano dance\" con \"All for You\", e duett\u00f2 con il cantante reggae Beenie Man nel brano \"Feel It Boy\", che per\u00f2 pass\u00f2 quasi inosservato.\nIl \"Nipplegate\" e l'album \"Damita Jo\".\nIl 1\u00ba febbraio 2004 la cantante si esib\u00ec in mondovisione durante l'halftime del \"Super Bowl XXXVIII\", la pausa a met\u00e0 partita, con i suoi due classici \"All for You\" e \"Rhythm Nation\" e duett\u00f2 con Justin Timberlake in \"Rock Your Body\", successo di quest'ultimo. In chiusura, Justin le si avvicin\u00f2 e le strapp\u00f2 la parte destra del corpetto scoprendole per alcuni secondi un seno, il cui capezzolo era coperto in parte da un grosso piercing a forma di sole.\nL'incidente, presto ribattezzato dalla stampa statunitense \"Nipplegate\" (\"il caso del capezzolo\"), caus\u00f2 molte polemiche sui media, tantoch\u00e9 le TV americane decisero che in seguito tutti gli eventi televisivi importanti sarebbero dovuti andare in onda in differita di alcuni secondi per poter censurare eventuali immagini inadatte al pubblico generalista. Jackson e Timberlake si scusarono il giorno dopo sostenendo che si fosse trattato di un incidente; parte della stampa, invece, insinu\u00f2 che in realt\u00e0 la cantante avesse voluto far parlare di s\u00e9 per pubblicizzare la pubblicazione prossima di un nuovo album. L'industria dello spettacolo nordamericana sembr\u00f2 aver perdonato velocemente Timberlake e assumere invece un atteggiamento ostile nei confronti della Jackson: da allora il canale musicale MTV si rifiut\u00f2 di trasmettere i videoclip di quest'ultima per molti anni e le radio limitarono la diffusione dei suoi pezzi. Per contro, altri musicisti come la cantautrice canadese Alanis Morissette si schierarono in difesa della Jackson: durante i \"Juno Awards\" la Morissette indoss\u00f2 provocatoriamente un abito color pelle aderente che all'altezza del pube aveva disegnata una vagina finta ed esort\u00f2 gli artisti statunitensi a recarsi nel pi\u00f9 tollerante Canada.\nFu in questo clima che la Jackson lanci\u00f2 l'ottavo album di inediti, \"Damita Jo\". Le reazioni, sia critiche che commerciali, furono per lo pi\u00f9 negative e dopo diciotto anni di successi arriv\u00f2 il primo flop. Nel mese di aprile dello stesso anno fu ospite del \"Saturday Night Live\", durante il quale si esib\u00ec inoltre imitando il Segretario di Stato degli Stati Uniti Condoleezza Rice, creando nuove polemiche e non favorendo, di fatto, le vendite dell'album.\nAncora nel 2004 la cantante ricevette il premio \"Radio Legend\" (\"Leggenda radiofonica\") ai \"Radio Music Awards\" e lo \"Special Inspiration Award\" (\"Premio speciale ispirazione\") da MTV Japan. Il Giappone fu uno dei pochi mercati nei quali \"Damita Jo\" non naufrag\u00f2.\nNel 2005 la Human Rights Campaign, un'organizzazione che tutela i diritti degli omosessuali, le assegn\u00f2 un premio per i numerosi contributi economici offerti nel tempo a favore della ricerca scientifica per sconfiggere l'HIV.\nNel 2006 il \"Guinness dei primati\" rese noto che Janet Jackson risultava il personaggio pi\u00f9 cercato nella storia di Internet grazie alla ricerca di milioni di utenti in tutto il mondo delle immagini del \"nipplegate\" al Superbowl; il co-creatore di YouTube, Jawed Karim, ha dichiarato che venne ispirato proprio dalla ricerca spasmodica di video del \"nipplegate\" di Janet Jackson per la creazione del famoso sito. Karim si perse la performance in TV e non fu in grado di trovare online i video dell'incidente cos\u00ec, lui e i suoi amici Steve Chen e Chad Hurley iniziarono a lavorare sul codice per un sito in cui le persone potevano caricare i propri contenuti. Quel sito sarebbe diventato YouTube.\nL'album \"20 Y.O.\" e il film \"Why Did I Get Married?\".\nNel settembre 2006 usc\u00ec l'album \"20 Y.O.\", il cui titolo faceva riferimento al ventennale di carriera da artista indipendente dal padre della Jackson, iniziata nel 1986 con l'album \"Control\". Le critiche furono ancora negative e le vendite deludenti: con poco pi\u00f9 di un milione di copie vendute, l'album risult\u00f2 essere il suo peggior risultato fino ad allora. Di tutti i singoli previsti ne vennero conseguentemente pubblicati soltanto due: \"Call on Me\", duetto col rapper Nelly, che ebbe un moderato successo sia negli Stati Uniti che in Europa, e \"So Excited\", in coppia con la rapper Khia, che negli Stati Uniti raggiunse la vetta della classifica di musica dance di \"Billboard\" ed ebbe una discreta accoglienza anche in Europa.\nAd ottobre del 2007 apparve sugli schermi nordamericani il film \"Why Did I Get Married?\" di Tyler Perry, con Janet come coprotagonista. Il film fu un successo al botteghino negli Stati Uniti debuttando alla posizione numero 1 e fece guadagnare alla Jackson un premio come \"Miglior attrice non protagonista\" agli \"NAACP Image Award 2008\".\nAbbandono della Virgin, Island Records, l'album \"Discipline\" e \"Rock Witchu Tour\".\nJanet e il fidanzato, il produttore discografico Jermaine Dupri, che aveva partecipato alla produzione di \"20 Y.O.\", accusarono la Virgin Records di non aver promosso l'album adeguatamente e nel 2008 i due abbandonarono insieme la vecchia casa discografica per firmare un nuovo contratto con la Island Records.\nA febbraio la popstar pubblic\u00f2 il suo decimo album di inediti, \"Discipline\", il primo dal 1986 alla cui scrittura l'artista non partecip\u00f2, abbandonando i suoi produttori storici Jimmy Jam e Terry Lewis e rivestendo solo il ruolo di interprete e produttore esecutivo.\nIl singolo di lancio fu l'uptempo electrodance \"Feedback\", che ottenne un buon risultato negli Stati Uniti, dove raggiunse la posizione numero uno della classifica brani dance club, ma non fu in grado di promuovere le vendite dell'album, che dopo un debutto alla prima posizione nella classifica statunitense croll\u00f2 rapidamente e vendette meno di 500.000 copie negli Stati Uniti e poco pi\u00f9 di un milione a livello mondiale. Grazie al primo posto in classifica, per\u00f2, Janet divenne, insieme a Mariah Carey, l'artista femminile con il maggior numero di album ad essersi piazzati in cima alle classifiche statunitensi (sei), dopo Madonna (sette) e Barbra Streisand (otto). Il secondo singolo estratto, \"Rock with U\", ebbe scarso successo sia negli Stati Uniti che all'estero e i due successivi, \"LUV\" e \"Can't B Good\", proseguirono la discesa, spingendo la Island Def a interrompere ogni promozione dell'album.\nGrazie a degli accordi con Live Nation, il 10 settembre dello stesso anno la popstar si pot\u00e9 imbarcare nel \"Rock Witchu Tour\" partendo da Vancouver, Canada, che interess\u00f2 solo il Nordamerica ma che ottenne subito ampi consensi di pubblico e di critica: dopo sette anni l'artista era cos\u00ec tornata agli spettacoli dal vivo. Delle 27 date previste, 11 furono per\u00f2 cancellate per problemi di salute della cantante.\nA breve un portavoce della cantante comunic\u00f2 che il contratto con la Island Records sarebbe stato presto chiuso e che la popstar intendeva proseguire a produrre la propria musica come artista indipendente. A settembre del 2008 il sito di \"Billboard\", in occasione dei cinquant'anni dalla sua nascita, stil\u00f2 un elenco degli artisti di maggior successo nella storia della musica e la Jackson risult\u00f2 essere la settima di maggior successo per i singoli.\nLa morte del fratello Michael Jackson e \"Number Ones\".\nIl 30 giugno 2009 la popstar apparve ai \"BET Awards\", premi assegnati a musicisti di colore, per esprimere il suo dolore per la morte del fratello Michael, avvenuta cinque giorni prima, e ringraziare il pubblico per il sostegno che stava ricevendo. Il 7 luglio la cantante fu a fianco di tutti i suoi familiari al memoriale pubblico del fratello, che fu seguito in TV da quasi due miliardi e mezzo di persone nel mondo. Agli \"MTV Video Music Awards 2009\" a settembre rese pubblicamente omaggio al fratello eseguendo da sola il brano \"Scream\", che originariamente era un duetto con lui. Poche ore dopo rese accessibile gratuitamente sul suo sito ufficiale il brano inedito \"Make Me\", che fu l'unico pezzo nuovo della sua seconda raccolta di successi, intitolata \"Number Ones\" negli Stati Uniti e \"The Best\" nel resto del mondo. Il video del brano, in bianco e nero, ha uno stile futuristico ed \u00e8 un chiaro omaggio a \"Scream\", ma il singolo fu un fiasco clamoroso non entrando in nessuna classifica importante e non riuscendo a promuovere le vendite del disco. Il disco completo fu pubblicato nel mese di novembre internazionalmente e replic\u00f2 i risultati negativi degli ultimi lavori. Questo Greatest Hits, su etichetta A&amp;M, risulta comunque pi\u00f9 completo rispetto al precedente \"Design of A Decade\" (fu possibile realizzarlo grazie ad un accordo tra tutte e tre le case discografiche con le quali la Jackson aveva collaborato: A&amp;M, Virgin e Island Records).\nAnni 2010.\n\"Number Ones Tour\", i film \"Why Did I Get Married Too?\" e \"For Colored Girls\".\nNell'aprile del 2010 Janet riprese il suo ruolo nel seguito del film \"Why Did I Get Married?\" intitolato \"Why Did I Get Married Too?\". Il film incass\u00f2 circa sessanta milioni di dollari e la sua interpretazione le fece ottenere una candidatura agli NAACP Image Award come \"Attrice di rilievo in un film\" (perse tuttavia in favore di Halle Berry). Per la pellicola registr\u00f2 il pezzo \"Nothing\", che venne accompagnato da un videoclip, che non ottenne per\u00f2 molto successo. A luglio fece da testimonial alla casa di moda Blackglama scatenando polemiche da parte degli animalisti perch\u00e9 l'azienda produceva anche pellicce. Ad agosto usc\u00ec la sua terza raccolta, \"\", contenente l'inedito \"Nothing\", la seconda in due anni che, proprio a causa della vicinanza con la precedente, pass\u00f2 quasi inosservata. A novembre recit\u00f2 nel film \"For Colored Girls\", per il quale ottenne critiche positive e due candidature ai Black Reel Awards.\nIl 4 febbraio 2011 part\u00ec da Manila, Filippine, il \"\" per promuovere \"Number Ones\", che si concluse, dopo un buon successo e un'ottantina di tappe in cinque continenti, il 5 dicembre a Miami.\nA febbraio 2012 Jackson pubblic\u00f2 il libro \"True You: A Journey to Finding and Loving Yourself\", scritto a quattro mani con l'autore David Ritz, nel quale l'artista parlava dei suoi problemi di peso e di autostima, corredato di foto dalla sua vita privata e di consigli e ricette per dimagrire. Il volume si piazz\u00f2 al primo posto nella classifica dei best seller del \"New York Times\" di marzo 2011.\nL'anno dopo fu la testimonial del metodo dietetico Nutrisystem e don\u00f2 i dieci milioni di dollari incassati in pasti agli affamati. Dopo il successo non proprio entusiasmante delle due raccolte di successi, la popstar spar\u00ec per un po' dalle scene e spos\u00f2 il milionario del Qatar Wissam Al Mana. Nel programma TV \"Entertaiment Tonight\" raccont\u00f2 che la cerimonia era stata \u00abpiccola, bella e privata\u00bb e che come regalo i novelli sposi avevano fatto delle donazioni ad alcune organizzazioni di beneficenza per bambini.\nDopo il matrimonio la Jackson rest\u00f2 lontana dalle scene per alcuni anni, facendo solo qualche rara comparsa a serate di gala e a raccolte fondi per beneficenza; i suoi fan, allora, pubblicarono online alcuni volantini come quelli per le persone scomparse. La cantante si disse divertita.\nL'album \"Unbreakable\", \"Unbreakable World Tour\" e \"State of the World Tour\".\nIl 28 giugno ai \"BET Awards 2015\" ritir\u00f2 il premio alla carriera \"Ultimate Icon: Music Dance Visual Award\" celebrando i 25 anni dell'album \"Rhythm Nation\". Nello stesso mese usc\u00ec il singolo \"No Sleeep\" con relativo video e il 31 agosto debutt\u00f2 a Vancouver, Canada, l\"'Unbreakable World Tour\", seguito il 2 ottobre dall'album \"Unbreakable\", il primo disco di inediti dopo sette anni, nonch\u00e9 il primo con la nuova etichetta discografica indipendente, la Rhythm Nation Records da lei stessa fondata. L'album entr\u00f2 nella classifica di \"iTunes\" alla prima posizione in quattro paesi, compresi gli Stati Uniti, anche se alcuni critici sostennero che le cifre sarebbero state gonfiate dalle copie distribuite come allegati ai gadget venduti durante i concerti. Nonostante questo, la BMG, distributrice dell'album, si disse soddisfatta e l'album venne accolto positivamente quasi all'unanimit\u00e0 dalla critica musicale. \"Unbreakable\" fu inoltre il settimo disco della popstar a raggiungere il vertice della classifica di \"Billboard\": meglio di lei solo Madonna (con otto album) e Barbra Streisand (con dieci).\nIl 24 dicembre sospese il tour per sottoporsi a un intervento chirurgico, annullando definitivamente le rimanenti tappe il 6 aprile 2016, \u00abper esigenze di pianificazione familiare\u00bb. Il primo maggio 2017 la popstar dichiar\u00f2 di essersi separata dal marito e di star preparando una nuova serie di concerti; lo \"State of the World Tour\" part\u00ec il 7 settembre a Lafayette, Louisiana. Il giorno seguente la cantante visit\u00f2 le vittime dell'uragano Harvey a Huston, dopo il concerto in quella citt\u00e0, che decise di non cancellare per poter raccogliere fondi per gli alluvionati. Dopo 56 date tra Stati Uniti e Canada la prima parte del tour si concluse alla Philips Arena di Atlanta, il 17 dicembre. Il 20 maggio 2018 partecip\u00f2 ai \"Billboard Music Awards\" eseguendo un medley delle sue canzoni \"Nasty\", \"If\" e \"Throb\" e ritirando il premio \"Billboard Icon Award\". Nel discorso di ringraziamento Jackson ha espresso il suo sostegno ai movimenti per l'emancipazione femminile come il #MeToo. Il 23 giugno, per il suo impatto nel mondo della musica, della danza, dei videoclip, della moda e dei film, ricevette il primo \"Impact Award\" ai \"Radio Disney Music Awards\" 2018. Il premio venne rinominato \"Janet Jackson Impact Award\" in suo onore.\nL'8 luglio tenne un concerto esclusivo dello \"State of the World Tour\" all\"'Essence Music Festival\" di New Orleans rendendo omaggio al padre Joseph Jackson, scomparso per un tumore il 27 giugno. Il tour si concluse il 2 ottobre ad Atlantic City, New Jersey.\nIl singolo \"Made for Now\" e il residency show \"Metamorphosis\".\nIl 17 agosto usc\u00ec, solo in streaming e in download digitale, un brano inedito della Jackson con la partecipazione di Daddy Yankee intitolato \"Made for Now\", accompagnato da un videoclip, e, lo stesso giorno, la cantante esegu\u00ec il nuovo brano con Yankee al \"The Tonight Show\" di Jimmy Fallon. Il 29 settembre partecip\u00f2 al \"Global Citizen Festival\" a New York e il 4 novembre agli \"MTV EMA\" a Bilbao, dove ricevette il premio \"Global Icon Award\" e dove tenne un discorso contro la violenza sulle donne. Il 26 novembre venne pubblicata la versione cantata in spagnolo di \"Made for Now\", contenente alcune nuove strofe di Yankee. Il 14 dicembre venne premiata col \"Worldwide Inspiration Award\" agli \"Mnet Asian Music Awards\" a Hong Kong, dove tenne un discorso sull'ispirazione, sulla tolleranza e sulle sue speranze per il futuro del mondo, in particolare contro la discriminazione delle donne. Il 30 gennaio 2019 partecip\u00f2 allo spettacolo per il 20\u00ba anniversario del \"The Carnival: Choreographer's Ball\" a Hollywood, dove le venne conferito un premio alla carriera. Il 30 marzo venne ammessa alla Rock and Roll Hall of Fame ma, a differenza degli altri premiati, la cantante rifiut\u00f2 di esibirsi per rispetto alla memoria di suo fratello Michael Jackson, travolto dalle polemiche del documentario \"Leaving Neverland\" della HBO, la stessa emittente che aveva i diritti di trasmissione dell\u2019evento di premiazione. Il 17 maggio 2019 inizi\u00f2 a Las Vegas il suo primo residency show, chiamato \"Metamorphosis\": nello spettacolo l'artista interpretava tutti i suoi maggiori successi e molte canzoni del suo catalogo musicale mai eseguite prima dal vivo festeggiando inoltre il trentennale dell'album \"Rhythm Nation\". Per celebrare tale trentennale, concluso il residency, la cantante si imbarc\u00f2 nel nuovo breve tour \"A Special 30th Anniversary Celebration of Rhythm Nation\" che part\u00ec il 14 settembre e tocc\u00f2 solo il Nord America e l'Oceania.\nAnni 2020.\n\"Black Diamond\" - album e tour.\nIl 10 febbraio 2020 la cantante annunci\u00f2 la partenza di un nuovo tour mondiale, il \"Black Diamond World Tour\", e l'uscita di un nuovo album di inediti, che si sarebbe dovuto intitolare \"Black Diamond\" e che sarebbe stato il dodicesimo album della sua carriera, ma entrambi vennero rimandati a data da destinarsi a causa della Pandemia da Covid19. Intervistata da Jimmy Fallon, spieg\u00f2 cos\u00ec l'ispirazione per il titolo del suo nuovo lavoro:\nNel maggio 2021, la cantante ha messo all'asta oltre 1000 suoi cimeli, inclusi quasi tutti gli iconici abiti utilizzati nei suoi storici video musicali e nei suoi concerti, in parte per raccogliere fondi per la Compassion International, un'associazione benefica in difesa dei bambini. Tra gli abiti che hanno avuto pi\u00f9 successo ci sono il vestito indossato nel video di \"Scream\", venduto per oltre 125.000 dollari, mentre l'artista Kim Kardashian si \u00e8 aggiudicata, per 25.000, l'abito che Janet indossava nel video di \"If\". In tutto sono stati raccolti oltre 4 milioni di dollari. Il 28 e 29 gennaio 2022 viene trasmesso da A&amp;E e Lifetime un documentario in due parti che narra la vita e la carriera dell'artista, in celebrazione del 40\u00ba anniversario del suo album di debutto, facendo ascolti record negli USA con oltre 15,7 milioni di telespettatori.\nVita privata.\nJanet Jackson si \u00e8 sposata tre volte: la prima a 18 anni con il musicista James DeBarge, con il quale l'unione dur\u00f2 meno di un anno e che fu successivamente annullata; la seconda volta con il produttore musicale Ren\u00e9 Elizondo Jr., dal quale si separ\u00f2 nel 1999; la terza, col milionario del Qatar Wissam Al Mana nel 2012. Il 3 gennaio 2017 ha dato alla luce il suo primo figlio, Eissa Al Mana, e solo dopo quattro mesi ha chiesto il divorzio dal marito per l'eccessivo controllo che questi esercitava nei suoi confronti, obbligandola inizialmente a convertirsi all'Islam, richiesta da lei rifiutata.\nLa cantante ha avuto un fidanzamento, durato dal 2001 fino al 2009, con un altro produttore musicale, Jermaine Dupri, col quale, dopo il divorzio da Al Mana, \u00e8 tornata in buoni rapporti.\nStile e impatto artistico.\nMusica e voce.\nJanet Jackson \u00e8 un mezzosoprano. Nel corso della sua carriera la cantante \u00e8 spesso stata criticata per le limitate capacit\u00e0 vocali, particolarmente se paragonata ad alcune artiste sue contemporanee come Whitney Houston o Mariah Carey. Paragonando la sua tecnica di canto a quelle della Houston e di Aretha Franklin l'insegnante di canto Roger Love ha dichiarato che \u00abquando Janet canta lascia passare una grandissima quantit\u00e0 d'aria. Quello che vuole ottenere \u00e8 chiaramente un effetto sensuale e caldo, e da un certo punto di vista funziona bene. Ma \u00e8 una tecnica abbastanza limitante\u00bb. Ha aggiunto che, se da un lato la sua voce funziona bene nelle registrazioni, non si traduce bene sul palcoscenico, sebbene \u00able fantastiche canzoni, le incredibili capacit\u00e0 di ballerina e una presenza scenica catalizzante rendano un suo concerto comunque magnifico. Anche se non \u00e8 la voce la star\u00bb. Il biografo David Ritz ha scritto: \u00abNegli album di Janet, nei suoi video e nelle esibizioni, in cui non manca di sfoggiare una tecnica di ballo atletica e flessuosa [...] il canto non occupa la parte principale\u00bb, ma piuttosto \u00abi suoi ritmi martellanti, i ritornelli contagiosi e una produzione di qualit\u00e0 impeccabile\u00bb. Eric Henderson di \"Slant Magazine\" ritiene che i detrattori della voce della cantante \u00ababbiano in qualche modo tralasciato l'esplosivit\u00e0 delle parti vocali stile \"gimme a beat\" lungo tutta \"Nasty\" [...] e hanno ignorato il modo magnifico in cui il suo cantato esitante si sposa perfettamente con il suo inno alla castit\u00e0 \"Let's Wait Awhile\"\u00bb. Il compositore classico Louis Andriessen ha lodato Janet per il suo \u00abrubato, il suo senso del ritmo, la sua sensibilit\u00e0 musicale e le caratteristiche infantili della sua voce bizzarramente erotica\u00bb. Molti critici hanno sottolineato come la voce della Jackson sia spesso coperta dalla parte musicale dei suoi brani. Il critico musicale J. D. Considine ha commentato: \u00abLe sonorit\u00e0 della Jackson nei suoi album non sono determinate dalla voce quanto dal modo in cui la voce \u00e8 incastonata nella produzione importante ed energica di Jimmy Jam &amp; Terry Lewis\u00bb. Wendy Robinson di \"PopMatters\" ha scritto: \u00abLa forza della voce di Janet Jackson non si nasconde nelle corde vocali. Lei non urla, ma sussurra... La vocalit\u00e0 confezionata della Jackson \u00e8 intelligentemente accompagnata da armonizzazioni morbide e bilanciata da ritmi pulsanti, tanto che non risulta mai sgradevole ascoltarla\u00bb.\nLa musica dell'artista ha sempre incluso svariati generi. I suoi album degli anni Ottanta sono stati paragonati per influenze a quelli di Prince, con il quale i suoi produttori collaboravano. Sal Cinquemani ha scritto che la Jackson ridefin\u00ec il formato di musica da classifica \u00abdando al Minneapolis sound di Prince un tocco decisamente femminile e, in canzoni come \"What Have You Done for Me Lately?\", \"Nasty\", \"Control\" e \"Let's Wait Awhile\", anche femminista\u00bb. Recensendo l'album \"Control\", Richard J. Ripani ha scritto come la Jackson, Jam e Lewis \u00abforgiarono un nuovo sound che unisce gli elementi ritmici del funk e della musica disco con un prominente uso di sintetizzatori, percussioni, effetti sonori e una sensibilit\u00e0 rap\u00bb. L'autore Rickey Vincent ha notato come le sonorit\u00e0 della musica industriale abbiano ridefinito i canoni del pop. Anche nell'ambito delle ballate pop la Jackson ricopre un ruolo importante; Richard Rischar ha affermato che: \u00able ballate pop degli artisti afroamericani a met\u00e0 degli anni Ottanta erano caratterizzate da uno stile di canto e di produzione rifinito e ripulito, esemplificato dai brani di Whitney Houston, Janet Jackson e James Ingram\u00bb. Janet Jackson ha incorporato elementi di musica pop e urban music con elementi di hip hop negli anni Novanta. La sua musica si \u00e8 tradotta in una interpretazione pi\u00f9 leggera, contraddistinta da ballate soul e brani dance molto movimentati. Specialmente nei primi suoi dieci anni di carriera, \u00e8 stata \u00abun'artista che ha riscritto le sonorit\u00e0 e l'immagine del rhythm and blues\u00bb. La critica Karla Peterson ha sostenuto: \u00ab\u00c8 una ballerina talentuosa, un'interprete di successo e, come testimoniato da \"That's the Way Love Goes\", anche un'autrice di musica pop di prim'ordine\u00bb. La musica realizzata nel terzo decennio della sua carriera in genere non ha accolto il consenso della critica; nelle parole di Sal Cinquemani, \u00abad eccezione forse dei R.E.M., nessun altro artista di grande levatura ha continuato a produrre in maniera cos\u00ec prolifica vedendo un tale crollo in termine di vendite e di qualit\u00e0 creativa\u00bb.\nTematiche dei testi.\nLe tematiche delle canzoni di Janet sono cambiate nel corso degli anni; i suoi testi sono analizzati dalla musicologia, dagli studi di cultura afroamericana e dagli studi sul genere. David Ritz ha paragonato la Jackson a Marvin Gaye: \u00abL'autobiografia sembra essere la sola ispirazione della sua musica. La sua arte, come quella di Marvin, \u00e8 la superficie di un bacino di sofferenze personali\u00bb. Il suo successo \u00e8 stato attribuito a \u00abuna serie di ritmi potenti e metallici; la sua vocalit\u00e0 lieve e stratificata; e dei testi filosofici basati sull'accettazione e sulla conoscenza di se stessi\u00bb. Ritz parl\u00f2 di una \u00abfiamma\u00bb che alimenta \u00absopravvivenza e ambizione, riserve e creativit\u00e0, estrema sicurezza di s\u00e9 e paura profonda\u00bb. I testi dei suoi brani degli anni Ottanta parlano di prendere il controllo della propria vita, di femminismo e consapevolezza politica. Gillian G. Gaar, autore di \"She's A Rebel: The History of Women in Rock &amp; Roll\" (2002), definisce \"Control\" \u00abun racconto autobiografico della sua vita con i suoi genitori, il suo primo matrimonio e la sopraggiunta libert\u00e0\u00bb. Jessie Carney Smith, autrice della \"Encyclopedia of African American Popular Culture\" (2010) ha scritto: \u00abCon quell'album la Jackson sottoline\u00f2 la propria sfera di indipendenza, individualit\u00e0 e potere personale. Invitava il pubblico a vederla come una persona trasformata, da bambina prodigio a celebrit\u00e0 adulta e poliedrica\u00bb. Definendo \"Rhythm Nation 1814\" un monito di speranza, Timothy E. Scheurer, autore di \"Born in the USA: The Myth of America in Popular Music from Colonial Times to the Present\" (2007) ha affermato: \u00abRicorder\u00e0 pure Sly Stone prima di \"There's A Riot Going on\" e altri artisti afroamericani degli anni Settanta nella sua tacita speranza che un mondo come quello auspicato da Martin Luther King sia ancora realizzabile, che il sogno americano sia un sogno per tutti quanti\u00bb.\nNell'album \"janet.\" la Jackson affronta il tema della sessualit\u00e0. Shayne Lee, autrice di \"Erotic Revolutionaries: Black Women, Sexuality and Popular Culture\" (2010), ha spiegato come la Jackson negli anni Novanta si sia imposta come \u00abuna delle voci pi\u00f9 sessualizzate\u00bb del decennio In \"You've Come A Long Way, Baby: Women, Politics, and Popular Culture\" (1996), Lilly J. Goren ha osservato come \u00abl'evoluzione della Jackson da musicista impegnata a diva sexy fosse esemplificativa della svolta che la societ\u00e0 e l'industria musicale volevano per le cantanti \"dance\" e \"rock\"\u00bb. \"The Washington Post\" ha sostenuto che l'immagine della Jackson era transitata \u00abdall'innocenza all'esperienza, ispirando album carnali come \"janet.\" e \"The Velvet Rope\", l'ultimo dei quali omaggia, in senso figurato e non, le catene dell'amore e del desiderio\u00bb. La canzone \"Free Xone\" contenuta in \"The Velvet Rope\", che d\u00e0 una visione positiva dell'omosessualit\u00e0, \u00e8 stata definita dalla sociologa Shayne Lee \u00abun raro caso in cui una cantante afroamericana esplora il romanticismo o la sessualit\u00e0 al di fuori dei confini dell'eterosessualit\u00e0, rendendola una canzone importante nei canoni della sessualit\u00e0 afroamericana\u00bb. Promuovendo l'album \"janet.\", la cantante ha detto: \u00abMi piace sentirmi intrinsecamente sessuale e non mi dispiace mostrarlo al mondo. Per me, il sesso \u00e8 diventato una festa, una parte allegra della creativit\u00e0\u00bb. Dopo aver pubblicato l'album \"Damita Jo\", la Jackson ha dichiarato: \u00abA partire dai miei primi album, esplorare e legittimare la mia sessualit\u00e0 \u00e8 stata una scoperta e un tema costante [...] Come artista, non \u00e8 solo una mia passione, \u00e8 un mio dovere\u00bb. Stephen Thomas Erlewine ha definito il tema della sessualit\u00e0 presente nei testi della Jackson una perdita di innocenza, in confronto ad artisti come Prince: \u00abSe il sesso innegabilmente ispira molta musica pop di qualit\u00e0, questo non \u00e8 sempre valido; anche qui, dipende dall'artista\u00bb.\nVideo.\nJanet Jackson ha tratto ispirazione per molti dei suoi videoclip ed esibizioni dai musical che guardava da bambina, dalle coreografie di Fred Astaire e Michael Kidd e dai video del fratello, Michael. Nel corso degli anni ha collaborato con coreografi di prim'ordine come Tina Landon, Paula Abdul e Michael Kidd. Veronica Chambers ha analizzato molti video in cui \u00abballerini, coreografie e scenografie richiamano quelli di Ms. Jackson\u00bb. Janine Coveney di \"Billboard\" ha scritto che con \"Control\" la Jackson \u00abha delineato la sua immagine e il suo immaginario attraverso i videoclip, servendo da ispirazione ancora oggi per varie \"star\" del \"pop\"\u00bb. Ben Hogwood di \"MusicOMH\" ha notato l'influenza esercitata da Janet Jackson su Britney Spears, Jennifer Lopez e Christina Aguilera, tra le altre. \"Ebony\" ha scritto che molte popstar \u00abhanno forgiato le loro esibizioni sul rodato modello di Janet, diva del ballo\u00bb.\nBeretta E. Smith-Shomade, autrice di \"Shaded Lives: African-American Women and Television\" (2002), ha scritto: \u00abL'impatto della Jackson sul mondo dei videoclip \u00e8 dovuto in gran parte al suo successo di vendite discografiche, con le quali ha potuto permettersi ogni libert\u00e0 e controllo visivo che desiderava. Un controllo che ha influenzato immagine e forma dei suoi video musicali conferendo alla Jackson un'influenza che mancavano a molti cantanti, uomini e donne, bianchi o neri\u00bb. \"Parallel Lines: Media Representations of Dance\" (1993) nota come i suoi video siano spesso una riproduzione di un'esibizione dal vivo o contengano elementi di un musical. Nel cortometraggio \"Rhythm Nation\" la Jackson si allontana dalle coreografie da musical per adottare tecniche di \"street dance\". Le coreografie annullano le differenze tra i due generi: \u00abLa Jackson si esibisce in modo asessuato, anonimo, in primo piano, ma come un qualunque membro del gruppo\u00bb. I suoi videoclip rappresentano un messaggio di libert\u00e0 sessuale per le giovani donne, come sottolineato da Jean M. Twenge, autrice di \"Generation Me: Why Today's Young Americans are More Confident, Assertive, Entitled and More Miserable Than Ever Before\" (2007): \u00abI videoclip di cantanti donne hanno contribuito alla moda del cunnilingus\u00bb, e Janet Jackson stessa \u00aballudeva a scene di sesso orale femminile nei suoi video spingendo la testa dell'uomo verso il basso, fino all'altezza giusta\u00bb. Tuttavia, accusata di essersi sottoposta a operazioni chirurgiche, schiarimento della pelle e ipersessualizzazione, la cantante \u00e8 stata anche considerata un prodotto di una sessualit\u00e0 \u00abbianca\u00bb e maschilista pi\u00f9 che di una \u00abliberatrice\u00bb. Janet Jackson ricevette un MTV Video Vanguard Award per il suo contributo all'arte del video musicale e le fu dedicata la prima puntata dell\"'MTV Icon\" nel 2001. Nel 2003 \"Slant Magazine\" elesse i video di \"Rhythm Nation\" e \"Got 'til It's Gone\" tra i \"100 migliori videoclip di tutti i tempi\", al numero 87 e 10. Nel 2011 \"Rhythm Nation\" \u00e8 stato eletto da \"Billboard\" il decimo miglior video degli anni Ottanta.\nConcerti.\n\"The Independent\" ha scritto: \u00abI concerti di Janet sono l'equivalente di un \"blockbuster\" estivo, pieni di esplosioni, effetti speciali, sentimentalismo da diabete, scollature abbondanti e il dominare della spettacolarit\u00e0 sulla coerenza\u00bb.\n\"Jet Magazine\" ha detto: \u00abLe esibizioni innovative di Janet durante i suoi tour mondiali le hanno valso la fama di interprete di prim'ordine\u00bb. Chris Willman del \"Los Angeles Times\" ha detto che le coreografie del \"Rhythm Nation 1814 Tour\" sono iconiche. Il suo \"Number Ones: Up Close and Personal Tour\" fu un cambiamento rispetto alle precedenti produzioni in grandi arene in quanto si tenne in location pi\u00f9 piccole. La critica not\u00f2 come questo avesse giovato in alcuni casi all'interpretazione della Jackson. Il \"Chicago Tribune\" ha affermato: \u00abIn un contesto pi\u00f9 ridotto la Jackson ha dato un calore e una passione che non erano sempre evidenti nei suoi concerti negli stadi [...] la miglior esibizione di Janet Jackson mai vista in oltre 20 anni\u00bb.\n\"The Dallas Morning News\" ha per\u00f2 sottolineato come Janet Jackson abbia fatto spesso uso del playback: \u00abJanet Jackson \u2014 una delle popstar maggiormente votate al playback [...] utilizza 'alcune' preregistrazioni per potenziare la sua voce dal vivo. Ma si \u00e8 rifiutata di rendere noto quanto della sua 'voce' sul palco sia registrata e quanto dal vivo\u00bb. L\"'Austin American Statesman\" in una recensione del \"Rhythm Nation World Tour\" ha scritto: \u00abLa Jackson cantava spesso all'unisono con la sua voce preregistrata per raggiungere delle sonorit\u00e0 le pi\u00f9 vicine possibile alle versioni radiofoniche dei suoi singoli\u00bb. \u00abSembra improbabile per chiunque \u2014 persino un emerito membro della famiglia numero 1 della musica soul \u2014 poter ballare come ha fatto lei per 90 minuti e allo stesso tempo fornire la stessa vocalit\u00e0 prorompente che i concerti pop degli anni Novanta promettono\u00bb.\nSuzette Fernandez di \"Billboard\", parlando del ritorno sulle scene della Jackson all'et\u00e0 di 51 anni, dopo essere diventata mamma a 50, ha scritto: \u00abAd ogni canzone si pu\u00f2 apprezzare la sua esperienza sul palco rendendo chiaro a tutti perch\u00e9 \u00e8 un'icona della musica. Non ha sbagliato un passo e i suoi ballerini completano decisamente il suo stile unico. Il ritmo dura tutta la notte e ti obbliga ad alzarti e a muoverti con lei [...] di certo nessuno ha lasciato lo spettacolo deluso: l'attesa \u00e8 valsa la pena\u00bb. Carl Lamarre, anch'egli di \"Billboard\", ha scritto invece: \u00abAll'et\u00e0 di 51 anni l'impeccabile presenza scenica di Janet Jackson ha ottenuto ottime recensioni durante il suo \"State of the World Tour\" lo scorso anno\u00bb.\nRiconoscimenti.\nDi seguito sono elencati i pi\u00f9 importanti riconoscimenti ottenuti da Janet Jackson durante la sua carriera.\nBibliografia.\nLa biografia di Andrews si focalizza principalmente sul rapporto di Janet con l'intera famiglia Jackson e con suo fratello, Michael Jackson.\nIl lavoro della Dyson si occupa principalmente dell'importanza ricoperta da Janet Jackson nello sviluppo della cultura popolare da parte di personalit\u00e0 afroamericane.\nIl saggio della Cornwell \u00e8 teso principalmente ad analizzare la produzione musicale di Jackson, bench\u00e9 fornisca anche informazioni biografiche. I capitoli dell'opera recano per lo pi\u00f9 nomi di canzoni o album.\nIl libro di Halstead e Cadman \u00e8 un elenco dettagliato di tutti i singoli, gli album e i video pubblicati, i film, le serie TV e i tour realizzati da Janet Jackson nella sua carriera con i relativi dati di vendita e i riconoscimenti ricevuti."}
{"id": "121904", "revid": "92723", "url": "https://it.wikipedia.org/wiki?curid=121904", "title": "Trebula Mutuesca", "text": "La citt\u00e0 sabina di Trebula Mutuesca si trovava nel Lazio, in provincia di Rieti, nel territorio dell'attuale paese di Monteleone Sabino, a circa 60\u00a0km da Roma.\nStoria.\nIl suo nome dipende forse da \"trabes\", \"casale\", ma si ignorano ancora le sue origini. Nel IV secolo a.C. esisteva in zona un santuario, dedicato alla dea Feronia, situato nella zona attualmente detta \"Pantano\", frequentato probabilmente dalle popolazioni che abitavano in capanne sui cocuzzoli vicini. Si ha notizia di un vero villaggio solo dal secolo successivo, nato sfruttando la posizione strategica lungo un importante asse viario, cio\u00e8 non lontano dalla via Salaria.\nLa romanizzazione della Sabina svilupp\u00f2 un vero e proprio fenomeno di sinecismo (raggruppamento di piccoli centri in uno solo) per cui nel I secolo a.C. si assiste allo sbocciare di una cittadina, con la sua organizzazione, le cariche pubbliche e il suo centro, con il Foro, le terme e altri edifici pubblici.\nScavi archeologici.\nGli scavi del cosiddetto Tempio, iniziati negli anni cinquanta con un piccolo saggio, sono continuati dal 2000 ad oggi. Hanno permesso di ricostruire il portico di ingresso all'edificio templare, con muri perimetrali in puddinga, originariamente in legno, sostituito poi da un altro retto da sei colonne in travertino e copertura in laterizio. La pavimentazione era in \"opus signinum\". Ancora in situ le basi delle colonne e una colonna alta 3 metri, intera ma in tre parti. Come attestato in un'iscrizione trovata su una colonna nell'adiacente giardino della chiesetta romanica di Santa Vittoria, dove sono stati riutilizzati moltissimi materiali lapidei del tempio, alla fine del II secolo a.C. tale \"Pescennius\" ha dedicato tre colonne in pietra e una canaletta di scolo in pietra sotto lo spiovente del tetto \"alla dea Feronia\", certificando cos\u00ec, gi\u00e0 in epoca di avanzata romanizzazione, la permanenza di un culto locale. La canaletta \u00e8 perfettamente conservata. Alla fine del portico \u00e8 stato scavato un ambiente che termina con un muro in puddinga, un probabile podio per il contenimento del \"naos\", situato su un piano pi\u00f9 elevato. Il \"naos\", il cui scavo \u00e8 stato iniziato nel 2005, \u00e8 ancora tutto da indagare. La storia del tempio pu\u00f2 essere divisa in varie fasi: 265 - 240 a.C.: fondazione; fine del II secolo a.C.: restauro del portico; fine del I secolo a.C.: costruzione di un focolare; fine del I/ II secolo d.C.: riutilizzo con la costruzione di probabili botteghe; V secolo d.C.: fase di abbandono. Tracce posteriori di riuso con costruzione di una fornace e di una calcara."}
{"id": "121911", "revid": "200568", "url": "https://it.wikipedia.org/wiki?curid=121911", "title": "Congettura di Agoh-Giuga", "text": "In teoria dei numeri, la congettura di Agoh-Giuga, correlata ai numeri di Bernoulli \"B\"\"k\", afferma che \"p\" \u00e8 un numero primo se e solo se\nQuesta formulazione della congettura \u00e8 dovuta a Takashi Agoh (1990); una formulazione che (come \u00e8 stato dimostrato) \u00e8 ad essa equivalente fu formulata nel 1950 da Giuseppe Giuga, e afferma che \"p\" \u00e8 primo se e solo se\n\u00c8 una semplice conseguenza del Teorema di Eulero-Fermat che un numero primo formula_3 soddisfa quest'ultima eguaglianza. Un eventuale controesempio alla congettura sarebbe dunque un numero formula_4, non primo, per cui valga\nGiuga dimostr\u00f2 che un eventuale controesempio formula_4 dovrebbe essere necessariamente un numero di Carmichael, divisibile per almeno 8 fattori primi distinti, e maggiore di 101000. Lavori successivi di Bedocchi, Borwein e altri, e Sorini hanno verificato la congettura per gli \"n\" minori di1036067."}
{"id": "121912", "revid": "580197", "url": "https://it.wikipedia.org/wiki?curid=121912", "title": "Romanzo a fumetti", "text": "Il romanzo a fumetti (o romanzo grafico, chiamato anche con l'espressione inglese graphic novel) \u00e8 una forma narrativa in cui le storie a fumetti hanno la struttura del romanzo, quindi autoconclusive e con un intreccio sviluppato. Il (o la) \"graphic novel\" viene considerato da alcuni studiosi una forma di fumetto a met\u00e0 tra il genere e il meccanismo narrativo.\nStoria.\nUna tra le prime storie a fumetti ad autodefinirsi \"graphic novel\" fu \"Contratto con Dio\", pubblicata da Will Eisner nel 1978; tuttavia questa denominazione non \u00e8 stata coniata da Will Eisner, come comunemente si crede. In realt\u00e0 l'uso del termine \"graphic novel\" risulta attestato gi\u00e0 dai primi anni '60 in altre pubblicazioni. Nel novembre 1964 lo scrittore di fanzine Richard Kyle ne fa riferimento in merito ad un lungo formato di fumetto e, in seguito, nel 1976, George Metzer lo usa in \"Beyond Time and Again\". Il termine \"graphic novel\" lo si ritrova - probabilmente a maggior ragione - anche in \"Bloodstar\" di Richard Corben, del 1975.\nLa questione delle origini e della paternit\u00e0 di questo formato fumettistico, rimane tuttavia aperta e assai dibattuta, anche se in questi ultimi anni si \u00e8 riusciti a fare maggiore chiarezza sul problema. In ogni caso, dagli anni Sessanta in poi molti stilemi del romanzo a fumetti, come lo spessore narrativo e l'approfondimento della caratterizzazione psicologica dei personaggi, hanno influenzato intensamente tutto il panorama fumettistico segnandone la crescita artistica. La sua diffusione ha permesso una distribuzione pi\u00f9 intensa di fumetti anche nelle librerie, che hanno dedicato al \"graphic novel\" sezioni apposite.\nIl romanzo a fumetti in lingua italiana.\nFin dal 1946, l'Editore Ventura pubblica delle raccolte di albi a fumetti in forma di volumi sulle cui copertine figura la menzione \"romanzo completo\" e, pi\u00f9 in basso, la precisazione \"interamente illustrato a quadretti\". A Ventura si deve inoltre il conio dell'inedita espressione \"Picture Novel\" sulla copertina della rivista a fumetti bilingue italiano-inglese \"Per voi! For you!\", quattro anni prima che negli Stati Uniti vi ricorresse la St. John Publications sulla copertina di \"It Rhymes with Lust\", considerato come il precursore del romanzo grafico.\nTra i numerosi studiosi delle origini del romanzo grafico, vi \u00e8 il giornalista, saggista e sceneggiatore Luca Raffaelli, esperto di fumetti, il quale attribuisce la nascita del vero e proprio \"romanzo grafico\" all'Italia con \"La rivolta dei racchi\" (1966) di Guido Buzzelli e con Hugo Pratt. \"Buzzelli \u00e8 stato il primo autore in Italia ad osservare e rappresentare la realt\u00e0\" e a realizzare i primi romanzi a fumetti italiani, ma in realt\u00e0 erano gi\u00e0 apparsi in Argentina nel decennio precedente con \"El Eternauta\" di H\u00e9ctor Oesterheld.\nNegli anni sessanta le tematiche diventano infatti pi\u00f9 complesse e i personaggi acquistano profondit\u00e0 psicologica. Le trame si ispessiscono di contenuti assai vicini alle problematiche esistenziali dell'individuo. Anche alcuni autori di letteratura si avvicinano al fumetto, come con il \"Poema a fumetti\" di Dino Buzzati del 1969, che viene considerata un'opera che anticipa di dieci anni il graphic novel di Eisner. La trasformazione culturale attrae anche l'attenzione di studiosi di fenomeni mass-mediologici. A concentrare il focus sull'evoluzione del fumetto contribuisce, in particolare, il Gruppo 63 di cui faceva parte il semiologo Umberto Eco. Quest'ultimo gi\u00e0 con la pubblicazione di Opera aperta aveva introdotto il pubblico dei lettori nell'analisi dei fenomeni di massa secondo una concezione estetica nuova. Nel 1963 pubblica l'introduzione alla prima raccolta italiana delle strisce di Charles M. Schulz dove definisce Schulz \u201cpoeta\u201d suscitando non poche polemiche. Scrive Eco nella prefazione: \u00abSe \"poesia\" vuol dire capacit\u00e0 di portare tenerezza, piet\u00e0, cattiveria a momenti di estrema trasparenza, come se vi passasse attraverso una luce e non si sapesse pi\u00f9 di che pasta sian fatte le cose, allora Schulz \u00e8 un poeta\u00bb. Il semiologo sancisce ulteriormente la nobilitazione letteraria del fumetto nel 1964 con \"Apocalittici e integrati\".\nDi Umberto Eco \u00e8 anche la definizione di Hugo Pratt come \u201cnarratore verbo-visivo\u201d. L'autore nel 1967 aveva gi\u00e0 pubblicato \"Una ballata del mare salato\", opera prima della serie delle avventure di Corto Maltese, e uno dei primi \"romanzi grafici\" italiani. Parlando di s\u00e9 l'artista ha affermato, durante una delle interviste con lo studioso francese Dominique Petitfaux: \u201cSono un autore di \u201cletteratura disegnata\u201d. I miei dialoghi non sono quelli tipici del fumetto, si potrebbero trovare anche in un romanzo (\u2026) potrei essere un dialoghista, e quindi soprattutto uno scrittore che sostituisce le descrizioni, l'espressione dei volti, delle pose, dell'ambientazione, con dei disegni. Il mio disegno cerca di essere una scrittura. Disegno la mia scrittura e scrivo i miei disegni.\u201d Questo contribu\u00ec a dare alle sue opere una pi\u00f9 giusta considerazione, e di riflesso anche ad un certo tipo di fumetto.\nUna seconda innovazione del linguaggio fumettistico si raggiunge verso la fine degli anni settanta, in particolare con riviste quali Cannibale (1977-1979) Frigidaire (nata nel 1980), ma anche con sistematiche pubblicazioni di qualit\u00e0 in riviste quali L'Eternauta (1980). Tra gli autori si distinse Andrea Pazienza. La sua opera \u201cLe straordinarie avventure di Pentothal operano una prima deterritorializzazione a livello dello specifico fumettistico. Decontestualizzano, infatti, il fumetto dal suo ambito storicamente pi\u00f9 proprio: non \u00e8 pi\u00f9 evasione, semplice avventura, non si rivolge ai bambini, non ha come protagonisti supereroi ecc. Diviene anzi un modo per raccontare con un linguaggio nuovo qualcosa che sta accadendo.\u201d\nL'ibridismo linguistico, la contaminazione dei registri grafici caratterizza le opere di Pazienza ma anche l'intera generazione del '77 con la quale spesso, si collettivizza la realizzazione delle opere a fumetti. Pazienza \u00e8 autore di numerose storie. Il suo \"romanzo a fumetti\", \"Gli ultimi giorni di Pompeo \"(1986), presenta un tessuto narrativo rizomatico. Si colgono le influenze pi\u00f9 variegate, dal lessico aulico al dialetto, e si impongono le tecniche espressive tipiche del romanzo, come il monologo interiore (per certi versi in Pompeo, pi\u00f9 affine al flusso di coscienza), sonorit\u00e0 sovente allitteranti; egli racconta stravolgendo l'impianto narrativo tradizionale.\nDagli anni ottanta altri autori si cimenteranno nel \"romanzo a fumetti\", quelli dell'avanguardia di \"Valvoline Motorcomics\" tra cui Igort (Igor Tuveri) e Lorenzo Mattotti, ma anche alcuni protagonisti del fumetto d'avventura come Attilio Micheluzzi, per esempio con \"Siberia\", e Tiziano Sclavi con \"Roy Mann\" (sempre insieme a Micheluzzi).\nDall'inizio del nuovo secolo c'\u00e8 un'ulteriore evoluzione e diffusione del formato e nascono molteplici case editrici, tra le quali Kappa Edizioni, Coconino Press (fondata proprio da Igort ed ora diretta da Ratigher), BAO Publishing, Tunu\u00e9, Eris Edizioni, Canicola, GRRRzetic (poi GRRRZ). Altre storiche case editrici italiane, invece, varano nuove divisioni del tutto dedicate al fumetto, quali Rizzoli Lizard, Feltrinelli Comics, Mondadori Oscar Ink. Il \"graphic novel\" sar\u00e0 il formato trainante del fumetto con tematiche nuove, tra cui quelle autobiografiche e intimiste. Tra gli autori pi\u00f9 interessanti di romanzi a fumetti del nuovo millennio si possono segnalare Gipi con \"LMVDM (La Mia Vita Disegnata Male),\" \"unastoria\", \"La terra dei figli\", Manuele Fior con \"5000 chilometri al secondo\", \"L'intervista,\" Davide Reviati con \"Morti di Sonno, Sputa tre volte\".\nAltra tendenza del romanzo grafico di questo periodo \u00e8 la cronaca, la storiografia, l'attualit\u00e0, quello che viene identificato spesso con l'espressione \"graphic journalism\" (giornalismo a fumetti), categoria che comprende tra i suoi generi il documentario o il reportage\nVi sono dunque autori che prediligono la divulgazione di episodi e fatti della storia, . Nascono anche case editrici specializzate come le Edizioni BeccoGiallo che pubblicano opere di cronaca, per esempio sul G8, ma anche il delitto di P.P.Pasolini e di Peppino Impastato o fenomeni mediatici come WikiLeaks con il graphic novel \"Julian Assange, dall'etica hacker a WikiLeaks\" di Gianluca Costantini. Anche Sergio Bonelli Editore segue questa corrente innovativa con iniziative editoriali quali la serie Romanzi a fumetti Bonelli, che utilizza volutamente l'espressione italiana per rimarcare la differenza stilistica coi romanzi grafici americani.\nUso del termine in lingua italiana.\nIl termine \"graphic novel\" nell'uso italiano viene comunemente flesso al femminile per assonanza con novella; in realt\u00e0 l'inglese \"novel\" \u00e8 un termine neutro la cui traduzione corretta \u00e8 romanzo, per cui la traduzione letterale in italiano risulta \"romanzo grafico\" (anche se \u00e8 pi\u00f9 diffusa l'espressione \"romanzo a fumetti\"). L'Accademia della Crusca indica il maschile per genere preferibile, ma ammette il femminile in quanto largamente usato e registrato da diversi dizionari. Daniele Barbieri scrive che \u00abL'espressione \"graphic novel\" \u00e8 entrata nell'italiano attraverso il suo uso al femminile: \"la graphic novel\". Ci sar\u00e0 anche un errore alla base di questo uso, ma \u00e8 l'uso che fa la regola, e non viceversa.\u00bb."}
{"id": "121915", "revid": "122246", "url": "https://it.wikipedia.org/wiki?curid=121915", "title": "Chiesa di Sant'Anna (Capri)", "text": "Tra le costruzioni pi\u00f9 antiche dell'isola di Capri vi \u00e8 la chiesetta di Sant'Anna, in origine San Pietro e Paolo a Carcara e poi Santa Maria delle Grazie; il luogo di culto prese successivamente il nome di Sant'Anna per la presenza di un dipinto su tela raffigurante la santa e per il generale uso di compiere, in questa chiesa, il rito della purificazione quaranta giorni dopo la nascita dei bambini.\nSituata nel cuore dell'abitato, al centro dell'insediamento medioevale, si giunge nella piazzetta omonima percorrendo via delle Botteghe e svoltando a sinistra per via Madonna delle Grazie. Stretto fra le case \u00e8 il sagrato della chiesa, sopraelevato su alcuni gradini, con tre colonne rustiche che anticamente reggevano una pergola, Pane trova questa una soluzione suggestiva in quanto \u00abfa precedere ad una chiesa un elemento tipico della casa campestre, rinnovando quel senso di intimit\u00e0 che ispirano le migliori costruzioni religiose dell'isola nel loro apparire simile alle case\u00bb.\nL'interno \u00e8 costituito da tre navate, coperte a volta, che sono chiuse da tre absidi, delle quali oggi ne restano solamente due, in quanto quella sinistra \u00e8 stata sostituita da una parete rettilinea. Le absidi sono denunciate all'esterno e collegate alla casa che le fronteggia mediante archi rampanti destinati pi\u00f9 alla raccolta delle acque piovane, che alla funzione di contrafforte. \nLe volte delle navate scaricano su tre archi fortemente rialzati che sono sorretti, in corrispondenza della zona presbiteriale, da due capitelli corinzi, provenienti da fabbriche imperiali, poggiati su bassi frammenti di fusti, tali da essere collocati ad altezza d'uomo. Questo insolito rapporto ha fatto pensare in passato che il pavimento primitivo fosse pi\u00f9 basso di quello esistente, e quindi una parte dei fusti fosse sotterrata, ma questa supposizione non regge a confronto con la proporzione degli archi.\nIn fondo alla navata destra nella piccola abside troviamo un affresco con Cristo benediciente e, sotto, la Vergine con il Bambino fra San Pietro e un vescovo senza nimbo, forse San Iacopo, da ritenersi il donatore.\nIl facoltoso donatore potrebbe essere identificato in un componente della famiglia Paragallo de Paragallis, a confermare quest'ipotesi sarebbe lo stemma di famiglia. Lo possiamo intravedere, infatti, annerito dal fumo delle candele, tra le teste delle tre figure dell'affresco, rappresentato da due galli neri in una banda bianca su fondo rosso vermiglio.\nSan Pietro tiene nella mano sinistra un libro aperto, mentre la destra regge una verga sormontata da una croce dalla quale pendono le chiavi.\nL'opera viene ricollegata da Lipinsky \u00aballa scuola pittorica napoletana della fine del Trecento, fortemente influenzata dalla presenza di artisti senesi\u00bb.\nAltro notevole lembo di pittura \u00e8 custodito nell'intradosso della seconda arcata sinistra, raffigurante il busto di san Tommaso d'Aquino, con in mano il libro ed il sole raggiante sul petto, attribuito alla seconda met\u00e0 del XIV secolo.\nLa chiesetta venne sottoposta ad alcuni interventi di restauro nel Settecento, che interessarono sia l'esterno, con la bianca facciata, che l'interno specie alcune cornici di stucco e la zona dell'altare maggiore pi\u00f9 tardi arricchito da un piccolo pavimento di maioliche, documentato anche nella relazione della Sacra Visita del 1751.\nLa disimmetria interna e l'inclinazione della facciata rispetto all'asse della chiesa, sono determinate presumibilmente da una preesistenza ed accentuate dall'ingenuit\u00e0 costruttiva delle maestranze locali e solo saggi appositamente condotti in sito potrebbero chiarire tali interrogativi e verificare anche l'ipotesi che sotto la piazzetta si troverebbe una grande cisterna romana.\nLa fondazione di Sant'Anna, secondo Venditti, non \u00e8 anteriore al XII secolo, visto che l'uso delle volte estradossate a Capri viene riportato in et\u00e0 tardo angioina. Si avanza per\u00f2 l'ipotesi \u00abdi un primo impianto del XIII secolo, e di un ampliamento sullo scorcio del XV secolo: una chiesa di Sant'Anna, quindi, di fine Trecento, nata dalla trasformazione di strutture preesistenti\u00bb.\nNella sacrestia della chiesa, nel 2010 \u00e8 stato scoperto casualmente, in una nicchia ad arco, un affresco con la rappresentazione della crocifissione, con Cristo tra la Vergine e San Giovanni Evangelista. L'opera, attribuibile al periodo angioino, \u00e8 eseguita su di una muratura a diretto contatto con il terrapieno presente dietro la chiesa, situazione da cui sono scaturiti alcuni problemi per la conservazione dell'opera. L'affresco inoltre risulta danneggiato da colpi di piccone che hanno distrutto alcuni elementi della parte centrale. L\u2019intervento \u00e8 avvenuto probabilmente per finire di demolire il manufatto, a seguito dei danni irreparabili causati dallo smottamento del muro di supporto, in epoca imprecisata, con la conseguente caduta di gran parte della figura di Cristo. Per fortuna il lavoro di demolizione non fu completato e l'opera fu chiusa dietro un muro ove \u00e8 rimasta sino al fortuito ritrovamento. L'affresco \u00e8 stato restaurato negli anni 2014-2015, grazie ad una sponsorizzazione privata, ma non \u00e8 stato possibile ricostruire le parti mancanti perch\u00e9 i frammenti originali erano stati riutilizzati da qualcuno nella malta dell'intonaco della parete accanto alla nicchia. Sempre durante i lavori di restauro, \u00e8 stata individuata una forte somiglianza dell'opera con un affresco individuato nella chiesa di San Giovanni del Toro a Ravello e da una prima analisi iconografica le due opere risultano appartenere allo stesso ambito trecentesco del ciclo di affreschi della primitiva Cattedrale di Amalfi. Sempre a seguito del restauro, accanto alla Vergine \u00e8 stato trovato uno stemma papale con le Chiavi di San Pietro, ma senza il simbolo della famiglia di appartenenza. Per alcuni storici dell'arte che hanno eseguito confronti iconografici con opere coeve dell'area napoletana, l'affresco sarebbe databile ai primi decenni del '300, quando il pittore Pietro Cavallini realizz\u00f2 a Napoli un primo ciclo di affreschi, aggiornando i criteri stilistici locali a quelli del ciclo di Assisi."}
{"id": "121916", "revid": "1226", "url": "https://it.wikipedia.org/wiki?curid=121916", "title": "Inquisizione Spagnola", "text": ""}
{"id": "121920", "revid": "1893", "url": "https://it.wikipedia.org/wiki?curid=121920", "title": "Congettura di Agoh", "text": ""}
{"id": "121922", "revid": "363629", "url": "https://it.wikipedia.org/wiki?curid=121922", "title": "Cisti branchiale", "text": "La cisti branchiale \u00e8 una malformazione congenita che interessa diversi mammiferi, uomo incluso. Si tratta di cisti e fistole del collo, laterali o mediane (branchiogene).\nQueste anomalie possono derivare dal primo o dal secondo solco branchiale (pi\u00f9 frequenti). \nUna volta fatta la diagnosi pu\u00f2 essere indicata l'exeresi chirurgica."}
{"id": "121925", "revid": "1893", "url": "https://it.wikipedia.org/wiki?curid=121925", "title": "Congettura di Giuga", "text": ""}
{"id": "121927", "revid": "1543377", "url": "https://it.wikipedia.org/wiki?curid=121927", "title": "Relazioni internazionali della Repubblica Democratica Araba dei Sahrawi", "text": "Il Sahara Occidentale \u00e8 parzialmente occupato dal Marocco dal 1976. Il Fronte Polisario ne rivendica tuttavia l'indipendenza e ha proclamato nello stesso anno la Repubblica Democratica Araba dei Sahrawi (RADS), riconosciuta da diversi stati, principalmente africani e sudamericani, ma non dall'ONU. Alcuni Stati hanno poi sospeso o annullato il riconoscimento diplomatico, sebbene taluni di essi lo abbiano in seguito ripristinato. Dal 1991 esiste un cessate il fuoco tra il Fronte Polisario e il Marocco ed \u00e8 stata creata una \"Missione delle Nazioni Unite per il referendum nel Sahara Occidentale\" (MINURSO). \nLa RADS \u00e8 membro dell'Unione africana.\nLista degli stati che hanno riconosciuto la Repubblica Sahrawi:"}
{"id": "121928", "revid": "228587", "url": "https://it.wikipedia.org/wiki?curid=121928", "title": "GP32", "text": "Il GamePark 32, meglio noto come GP32, \u00e8 una console portatile coreana. Fonda il proprio funzionamento su un ARM, un tipo di processore RISC a 32 bit, con frequenza di clock garantita di 133 MHz (tramite overclock \u00e8 possibile superare, senza procurare danni al sistema, qualora questo si dimostri stabile, addirittura i 200\u00a0MHz). Dispone di 8 MB di memoria RAM ed utilizza come supporti di memoria schede SmartMedia (SMC) di capacit\u00e0 sino a 128 MB. Si tratta di una console totalmente open source: chiunque desideri sviluppare software utilizzabile col GP32 pu\u00f2 liberamente scaricare gli strumenti di sviluppo, distribuiti con licenza GPL. Il parco software commerciale dedicato a questa console \u00e8 piuttosto ridotto; i programmi homebrew liberi disponibili sono, al contrario, assai numerosi, particolarmente per quanto riguarda gli emulatori. L'emulazione \u00e8, infatti, l'utilizzo principale di questo sistema, che pu\u00f2 vantare una serie di emulatori capaci di prestazioni eccezionali (basti considerare, a titolo esemplificativo, fGB32 e Dr. MD, che riproducono il funzionamento, rispettivamente, di un Game Boy/Game Boy Color e di un Sega Genesis/Sega Mega Drive)."}
{"id": "121932", "revid": "9282", "url": "https://it.wikipedia.org/wiki?curid=121932", "title": "Economia di scala", "text": ""}
{"id": "121933", "revid": "1543377", "url": "https://it.wikipedia.org/wiki?curid=121933", "title": "Rubicone", "text": "Il Rubicone \u00e8 un piccolo fiume a regime torrentizio dell'Italia settentrionale lungo 35\u00a0km, che scorre nella provincia di Forl\u00ec-Cesena, iniziando il suo corso poco a monte di Sogliano al Rubicone, incrociando la via Emilia all'altezza di Savignano sul Rubicone, per poi continuare verso nord est e sfociare nel mar Adriatico a sud di Cesenatico, per la precisione dividendo i territori comunali di Savignano sul Rubicone a sud e di Gatteo a nord. L'etimologia, che fa derivare il nome italiano da quello latino \"Rubico\", resta poco chiara. \nEra conosciuto come Fiumicino fino al 1933, anno in cui \u00e8 stato riconosciuto come il famoso fiume attraversato da Giulio Cesare nel 49 a.C.\nDescrizione.\nGeologia del terreno.\nLe sorgenti del fiume si trovano in terreni argillosi. Si tratta di argille marnose leggermente arenacee, grigio-blu del pliocene (da 3 a 4 milioni di anni). In prossimit\u00e0, affiorano terreni pi\u00f9 sabbiosi di colore giallo, giallo-arancio, che si presentano in banchi di spessori pi\u00f9 o meno compatti (sabbie cementate). La granulometria delle sabbie varia da fine a media, e alla base di ogni strato si osserva una struttura pi\u00f9 massiccia che tende a diventare gradualmente pi\u00f9 laminata in superficie. La caratteristica dominante \u00e8 la frequente presenza di \"ciottoli\" (cogoli) arenacei. Gli strati arenacei sono separati da sottili livelli argilloso-sabbiosi e il contenuto in fossili \u00e8 elevato con la presenza di conchiglie di lamellibranchi.\nScendendo a valle, il paesaggio che attraversa passa dai rilievi collinari alla pianura, dove scorre formando meandri. Al passaggio nell'alta pianura si osservano tipiche forme geomorfologiche sedimentarie come il cono alluvionale. In corrispondenza delle grandi variazioni di pendenza il fiume ha scaricato considerevoli spessori di sedimenti grezzi (sabbie e ghiaie). Questi depositi costituiscono la banda d'unione tra gli ultimi strati del pliocene e la pianura d'et\u00e0 olocenica (circa 10.000 anni fa), lungo periodo durante il quale si sono alternate le fasi glaciali e interglaciali del quaternario. Nella pianura bassa prevalgono di nuovo terreni argillosi; vi si trovano anche strisce sabbiose e ghiaiose che corrispondono ai corsi d'acqua attuali e ai loro meandri, con zone, generalmente argillose, dove si \u00e8 verificata la decantazione dei sedimenti pi\u00f9 fini\nStoria.\nNon si hanno elementi sufficienti per stabilire se il fiume attualmente denominato Rubicone (che fino agli anni Venti del Novecento era denominato \"Fiumicino\") coincida con il corso d'acqua che nell'antichit\u00e0 aveva quel nome. I dati storici dicono solo che il Rubicone antico scorreva fra le antiche citt\u00e0 di Rimini e Cesena e non si sa se vada indentificato con l'Uso, il Fiumicino o il Pisciatello, i tre fiumi che scorrono oggi in quel territorio. Fu solo nel 1932, per intervento di Mussolini, che per decreto si scelse il Fiumicino e gli si cambi\u00f2 ufficialmente il nome in Rubicone. In epoca romana il Rubicone segn\u00f2 per un periodo (epoca tardo-repubblicana, tra il 59 a.C. e il 42 a.C.) il confine tra l'Italia, considerata parte integrale del territorio di Roma, e la provincia della Gallia Cisalpina ed era quindi vietato ai generali di passarlo in armi. L'episodio storico, cui il nome del fiume \u00e8 legato, vide protagonista Gaio Giulio Cesare al termine delle guerre galliche (58 a.C.-51 a.C.). Nel tardo autunno del 50 a.C. il Senato romano ordin\u00f2 a Cesare di congedare l'esercito, di rimettere i poteri della Gallia Cisalpina (l'Italia settentrionale, all'epoca formalmente ancora una provincia, nella quale Cesare reclut\u00f2 gran parte delle sue legioni) e di recarsi a Roma.\nCesare, intuendo il complotto ai suoi danni che il Senato stava ordendo, ovvero di metter fuori legge il partito dei \"populares\" che egli rappresentava, e temendo per la sua stessa vita, rifiut\u00f2, rimanendo accampato nella provincia che gli era stata assegnata, non distante dalla odierna Cervia. L'esercito, fedele a Cesare perch\u00e9 da lui dipendeva il pagamento delle sue spettanze, rimase compatto agli ordini del generale. Solo il suo vice, Tito Labieno, disert\u00f2 e si schier\u00f2 con la Repubblica romana. Per sicurezza, Cesare fece presidiare la riva settentrionale del Rubicone, ma non correva sostanziali pericoli, in quanto, in Italia, il Senato poteva schierare due sole legioni.\nGiulio Cesare attravers\u00f2 il Rubicone nelle prime ore del 10 gennaio 49 a.C. alla testa del suo esercito, composto dalla Legio XIII Gemina (per un totale di circa 5.000 uomini e 300 cavalieri), al ritorno dalla Gallia, ed essendo penetrato in armi nel territorio di Roma, manifest\u00f2 in tal modo la sua ribellione allo stato romano: secondo il racconto di Svetonio, prima di risolversi a questo passo sembra che abbia esitato e infine abbia preso la sua decisione esclamando una frase in greco antico (\"anerr\u00ecphtho kybos\"), di solito ricordata nella sua approssimativa traduzione in lingua latina \"alea iacta est\" (\"il dado \u00e8 stato lanciato\").\nIl nome proprio \"Rubicone\" \u00e8 entrato in alcune lingue, come l'inglese, col significato di \"punto di non ritorno\", in espressioni quali \"attraversare il Rubicone\" (\"to cross the Rubicon\").\nControversia.\nLa controversia, di origine secolare, riguarda l'identificazione del corso d'acqua effettivamente attraversato da Giulio Cesare, diretto a Roma con le sue truppe, in violazione al divieto di varcare il limite entro il quale non era consentito portare eserciti.\nIl Pisciatello e il Rubicone ufficialmente riconosciuto possono essere confusi facilmente, in quanto le loro sorgenti hanno origine nella stessa area collinare (precisamente a Strigara nel territorio comunale di Sogliano al Rubicone) e scendono ciascuno in valli parallele per sfociare al livello del mare nella zona di Gatteo. Il Pisciatello, chiamato anche \"Urg\u00f2n\" in antiche carte (parola in dialetto romagnolo che sarebbe da mettere in relazione a \"Rubicone\"), confluisce in prossimit\u00e0 del mare nella Rigossa e nel Fiumicino, formando un'unica foce.\nSecondo un'ipotesi, il Rubicone avrebbe mutato diverse volte il suo corso per cause naturali e per questo motivo non \u00e8 oggi possibile affermare quale sia il \"vero\" Rubicone attraversato da Cesare. Secondo questa ipotesi, infatti, straripamenti e piene avrebbero modificato presso la frazione di Calisese l'alveo dell'attuale Urg\u00f2n, portandolo a confluire nel Pisciatello, e il vecchio letto del Rubicone sarebbe stato ribattezzato Rigoncello. Non vi \u00e8 certezza che Cesare abbia oltrepassato l'attuale Rigoncello, l'attuale Pisciatello, ovvero l'attuale Rubicone, che scorre a Savignano e che un tempo si chiamava Fiumicino. A tutt'oggi non si \u00e8 ancora venuti a capo della controversia sulla reale identificazione del fiume e diversi paesi della provincia di Forl\u00ec-Cesena ne reclamano la paternit\u00e0 in base a prove e documenti di diversa entit\u00e0.\nAd esempio, fonti medioevali, reperibili presso l'Archivio Arcivescovile di Ravenna, indicherebbero come l'originario Rubicone, quello che oggi le carte chiamano Pisciatello, in base all'ipotesi che il toponimo della pieve Sancti Martini in Robigo, documentata intorno all'anno 1000 a Calisese, sia da riferire al nome Rubicone. A sostegno dell'attuale identificazione con il Fiumicino vi \u00e8 invece, oltre all'abbondanza di reperti archeologici di epoca repubblicana in corrispondenza dell'abitato del Compito, a testimoniare l'esistenza di un centro abitato, l'evidenza che il tracciato del corso d'acqua \u00e8 preso come riferimento dell'andamento delle maglie centuriate circostanti. Inoltre la presenza dello storico ponte romano a Savignano sul Rubicone proprio sul fiume Rubicone, sarebbe un'ulteriore prova nell'identificazione del tracciato. L'attuale Savignano sul Rubicone si chiamava Savignano di Romagna fino al 1933, quando Benito Mussolini, per sanare questa secolare diatriba, decret\u00f2 che l'allora \"Fiumicino\" era da ritenersi il vero Rubicone."}
{"id": "121934", "revid": "923674", "url": "https://it.wikipedia.org/wiki?curid=121934", "title": "Luciano Canfora", "text": "Biografia.\nFra i maggiori filologi e storici italiani, Luciano Canfora \u00e8 figlio dello storico della filosofia Fabrizio Canfora e della latinista e grecista Rosa Cifarelli, entrambi docenti del prestigioso Liceo Ginnasio Quinto Orazio Flacco di Bari nonch\u00e9 antifascisti protagonisti della vita culturale e civile della citt\u00e0 nel secondo dopoguerra; la madre era una delle sorelle dell'on. Michele Cifarelli, gi\u00e0 membro del Partito d'Azione, deputato e senatore del Partito Repubblicano.\nSi \u00e8 laureato in lettere classiche con una tesi in storia romana nel 1964 e ha conseguito il perfezionamento in filologia classica alla Normale di Pisa. Ha iniziato la carriera universitaria come assistente di storia antica e successivamente di letteratura greca. \u00c8 professore emerito di filologia greca e latina presso l'Universit\u00e0 di Bari e coordinatore scientifico della Scuola superiore di studi storici di San Marino.\n\u00c8 membro dei comitati direttivi di diverse riviste, sia scientifiche sia di alta divulgazione, come il \"Journal of Classical Tradition\" di Boston, la spagnola \"Historia y cr\u00edtica\", la rivista italiana di alta divulgazione geopolitica\" Limes\" (Gruppo L'Espresso). \u00c8 membro della Fondazione Istituto Gramsci e del comitato scientifico dell'Enciclopedia Treccani. Dirige inoltre, sin dal 1975, la rivista \"Quaderni di Storia\" (ed. Dedalo, Bari), la collana di testi \"La citt\u00e0 antica\" presso l'editore Sellerio, la collana \"Paradosis\" per le edizioni Dedalo e la collana \"Historos\" per la Sandro Teti Editore.\n\u00c8 autore prolifico di filologia, storia e politica dall'et\u00e0 antica all'et\u00e0 contemporanea. Molti dei suoi libri sono stati tradotti in USA, Francia, Inghilterra, Germania, Grecia, Paesi Bassi, Brasile, Spagna, Repubblica Ceca. \u00c8 elzevirista del \"Corriere della Sera e\" collabora con \"Il Calendario del Popolo\", su cui ha una rubrica fissa dal titolo \"il fratello Babeuf\".\nHa coordinato e diretto, assieme a Diego Lanza e a Giuseppe Cambiano, \"Lo spazio letterario della Grecia antica\" per Salerno editore (1992-1996), opera collettiva sui diversi caratteri della filologia greco-antica, della letteratura greca e della sua persistenza. A tale opera hanno contribuito i massimi esperti italiani di filologia e storia della letteratura greca. Ha ricevuto nel 2011 per la sezione della Critica militante il Premio Feronia-Citt\u00e0 di Fiano. Nel 2020 Luciano Canfora vince la sezione storica scientifica della 53\u00aa edizione del Premio Acqui Storia.\nPolitica.\nGi\u00e0 militante per alcuni anni nel Partito di Unit\u00e0 Proletaria per il Comunismo (PdUP), nel 1988 si iscrisse al Partito Comunista Italiano (PCI); dopo la svolta della Bolognina ader\u00ec alla terza mozione proposta da Armando Cossutta \"Per una democrazia socialista in Europa\", venendo eletto nel comitato centrale del partito. Alcuni mesi dopo il conseguente scioglimento del PCI ader\u00ec al Partito della Rifondazione Comunista (PRC). \u00c8 stato candidato per le elezioni europee del 1999 nella lista dei Partito dei Comunisti Italiani (PdCI) nella circoscrizione dell'Italia Nord Occidentale, in quella Centrale e in quella Meridionale, senza risultare eletto. Dopo la dissoluzione di Comunisti Italiani, pur avendo preso parte a iniziative del Partito Comunista di Marco Rizzo, \u00e8 stato definito \u00abcomunista senza partito\u00bb. Alle Elezioni politiche del 2018 appoggia la lista di Liberi e Uguali e il candidato Michele Laforgia all'uninominale di Bari.\nIn un'intervista del 2019, afferma di essere \u00absempre stato un internazionalista\u00bb."}
{"id": "121936", "revid": "76963", "url": "https://it.wikipedia.org/wiki?curid=121936", "title": "Olavo Bilac", "text": "Temperamento inquieto e sensibile, nutr\u00ec alte aspirazioni spirituali \nDi stile parnassiano, \u00e8 considerato all'unanimit\u00e0 il maggiore poeta della letteratura brasiliana, con il titolo di \"Pr\u00edncipe dos Poetas Brasileiros\" (Principe dei poeti Brasiliani). Fu ardente patriota e propugnatore dell'intervento del Brasile, a fianco dell'Intesa, nella 1\u00aa guerra mondiale. A tale scopo pubblic\u00f2 articoli e pronunci\u00f2 discorsi. "}
{"id": "121944", "revid": "182193", "url": "https://it.wikipedia.org/wiki?curid=121944", "title": "Michele Strogoff", "text": "Michele Strogoff (titolo originale \"Michel Strogoff\") \u00e8 un romanzo di Jules Verne, scritto nel 1876 e adattato numerose volte per il cinema.\nTrama.\nRussia, fine XIX secolo: il romanzo racconta il viaggio affrontato dal corriere dello Zar di Russia Alessandro II Romanov, Michele Strogoff, inviato da Mosca a Irkutsk, capitale della Siberia orientale. La sua missione \u00e8 avvisare il Granduca, fratello dello Zar, dell'imminente arrivo dell'orda dei Tartari guidata dal traditore Ivan Ogareff, un ex soldato russo che mira a vendicarsi per essere stato mandato in guerra in Siberia, e dal feroce Feofar Khan.\nIl messaggio che deve consegnare dovr\u00e0 avvertire il Granduca dei pericoli che corre ed \u00e8 di massima importanza. Durante il viaggio Mosca-Irkutsk egli incontra i giornalisti Harry Blount e Alcide Jolivet e, in particolare, Nadia Fedor, una ragazza lettone che deve percorrere la sua stessa strada per andare ad abitare col padre, un esiliato politico; continuano insieme e inoltre fanno finta di essere fratelli. Per\u00f2 durante il viaggio s'imbattono nei tartari, che li imprigionano. A un certo punto Michele Strogoff \u00e8 riconosciuto da Ivan Ogareff nell'accampamento tartaro ed egli gli sottrae la lettera dello zar. I tartari poi tentano di accecarlo; nonostante egli non abbia sub\u00ecto alcun danno, si finge cieco.\nMichele continua la sua missione e riesce ad arrivare a Irkutsk, ma la citt\u00e0 \u00e8 assediata dai Tartari e inoltre Ogareff \u00e8 riuscito a infiltrarsi fingendosi il corriere dello zar e vuole uccidere il Granduca. I tartari stanno per prendere la citt\u00e0 dandole fuoco, quando Michele Strogoff uccide Ogareff e rivela la sua identit\u00e0. Alla fine i tartari si ritirano, mentre il padre di Nadia e gli altri esiliati politici vengono liberati. Michele Strogoff sposa Nadia e torna a vivere a Mosca, dove diventa Consigliere militare di Alessandro II.\nInfluenza culturale.\nMichele Strogoff \u00e8 citato nel testo della canzone \"Il siero di Strokomogoloff\", scritto da Leo Chiosso su musica di Fred Buscaglione, portata al successo in Italia dallo stesso Buscaglione alla fine degli anni 1950. Giocando sull'assonanza con Strokomogoloff, Chiosso us\u00f2 come \"testimonial\" del siero diversi personaggi russi sufficientemente noti al pubblico italiano dell'epoca: oltre a Strogoff, F\u00ebdor Michajlovi\u010d Dostoevskij (autore del romanzo \"I fratelli Karam\u00e0zov\"), Nikolaj Rimskij-Korsakov, Serge Voronoff. Il brano elenca scherzosamente le molteplici propriet\u00e0 di una pozione portentosa in grado di risolvere non solo i problemi di salute e i difetti estetici, ma anche i guai d'amore e la mancanza d'ispirazione degli artisti."}
{"id": "121946", "revid": "124024876", "url": "https://it.wikipedia.org/wiki?curid=121946", "title": "Il treno ha fischiato", "text": "Il treno ha fischiato \u00e8 una novella di Luigi Pirandello.\nTrama.\nIl protagonista, Belluca, un contabile mansueto, metodico e paziente viene sottoposto a pressioni sia nell'ambito familiare sia in quello lavorativo. Al lavoro, infatti, \u00e8 vittima dei colleghi che cercano di provocare in lui reazioni violente, visto che \u00e8 sempre controllato e imbelle. In famiglia, deve mantenere la moglie, la suocera e la sorella della suocera - tutte e tre cieche - pi\u00f9 le due figlie vedove e sette nipoti. Belluca per mantenere la famiglia e poter soddisfare le esigenze delle donne \u00e8 costretto a intraprendere un secondo lavoro, il copista di documenti, nelle ore notturne.\nUna sera, dopo aver sentito il fischio di un treno, che precedentemente non aveva mai notato, si ribella alle angherie del capoufficio producendosi in un imprecisato vaniloquio. Con queste reazioni, fuori dagli schemi della societ\u00e0 e dal suo modo di essere, i suoi colleghi lo ritengono pazzo e lo fanno rinchiudere direttamente nell'ospizio. Solo un vicino di casa si rende effettivamente conto delle motivazioni che l'hanno spinto a tale gesto ed \u00e8 l'unico a capire che il protagonista non \u00e8 diventato pazzo, bens\u00ec il suo comportamento \u00e8 stato una semplice reazione alla situazione diventata ormai insostenibile. Nella novella l'ordine cronologico \u00e8 invertito.\nTemi trattati.\nNon si va dalla normalit\u00e0 alla pazzia; ma dalla pazzia bisogna risalire alle cause che l'hanno determinata che affondano nella probabile normalit\u00e0.\nIl fischio del treno \u00e8 un modo per uscire dalla quotidianit\u00e0 attraverso l'immaginazione che consente di fare viaggi in luoghi lontani e sperduti. A differenza degli altri personaggi pirandelliani Belluca non cerca di crearsi un'altra vita (come il protagonista del romanzo \"Il fu Mattia Pascal\") e non \u00e8 in ribellione continua con tutte le regole della societ\u00e0 (come Moscarda in \"Uno, nessuno e centomila\"), ma ritorna semplicemente a condurre la sua vita nello stesso modo di prima, concedendosi, ogni tanto, qualche viaggio con la mente. Per Pirandello, infatti, l'immaginazione \u00e8 una delle due vie di fuga dalle \"trappole\" della vita (famiglia e lavoro). In questo modo Belluca riesce a sostenere la famiglia senza dover soffocare i problemi derivanti dalla complessa situazione di vita, prendendosi pause in mondi immaginari."}
{"id": "121947", "revid": "536103", "url": "https://it.wikipedia.org/wiki?curid=121947", "title": "Autocrazia", "text": "L'autocrazia \u00e8 una forma di governo in cui un singolo individuo detiene un potere illimitato. Si tratta di una forma potenziata della monarchia assoluta in cui il sovrano non condivide nessun potere n\u00e9 con i ministri n\u00e9 con le classi dirigenti. Un imperatore pu\u00f2 ereditare il potere, ma viene considerato un autocrate invece che un monarca quando nelle sue mani si concentra un potere eccessivo. Anche una repubblica sotto dittatura pu\u00f2 essere un'autocrazia.\nDescrizione.\n\u00c8 una forma di governo che dovrebbe avere nella sua definizione un connotato positivo perch\u00e9 dovrebbe implicare indipendenza di giudizio e scelta; storicamente si pu\u00f2 trovare soprattutto in oriente, ammantata di potere teocratico, come nell'Antico Egitto o nell'Impero bizantino.\nNel mondo occidentale, si pu\u00f2 considerare un modello di autocrazia quello sviluppato nel periodo della Russia imperiale, quando il sovrano assumeva il titolo di Autocrate di tutte le Russie, ispirandosi al modello dell'impero bizantino, in cui l'imperatore aveva il titolo di \"basileus e autocrate dei romei\".\nAttualmente anche la Turchia di Recep Tayyip Erdo\u011fan si ispira a questa forma di governo.\nIl termine si pu\u00f2 anche riferire a un paese che viene governato in questa maniera, come la Persia sotto il governo dello sci\u00e0 Mohammad Reza Pahlavi.\nUn regime autocratico diventa un'oligarchia quando il potere viene controllato da varie persone, rappresentanti per\u00f2 solo una piccola parte dell'intera societ\u00e0.\nL'autocrazia d\u00e0 la preminenza allo stato-apparato prescindendo dallo stato-comunit\u00e0.\nAutocrazie storiche, in cui la parola del sovrano o governante aveva valore di legge assoluta e senza vincoli, furono alcuni imperi dell'antichit\u00e0 come l'Impero persiano, l'Antico Egitto, l'impero macedone, l'Impero romano nel periodo del dominato (dopo il 235); inoltre i citati Impero bizantino e Impero russo, il Sacro Romano Impero in certi periodi, la Francia assolutistica (a partire da Luigi XIV, il \"Re Sole\"), alcune dittature recenti come la Germania nazista di Hitler. Per quanto ci si riferisca agli stati comunisti come l'Unione Sovietica di Stalin o la Cina di Mao Zedong come autocrazie, in realt\u00e0 qui il potere era spartito , seppur di fatto molto limitatamente, tra le varie cariche del governo e del partito."}
{"id": "121960", "revid": "1305772", "url": "https://it.wikipedia.org/wiki?curid=121960", "title": "Zecchino d'Oro 1971", "text": "Il tredicesimo Zecchino d'Oro si \u00e8 svolto a Bologna dal 19 al 21 marzo 1971.\n\u00c8 stato presentato da Mago Zurl\u00ec, interpretato da Cino Tortorella.\nMarina D'Amici e Simonetta Gruppioni nel 2011 hanno partecipato alla trasmissione \"I migliori anni\" condotta da Carlo Conti. Quest'ultima ha partecipato anche allo Zecchino d'Oro 2013 nelle vesti di giurata. Daniele Borgatti e Marlena D'Ambrosio nel 1993 erano anche ospiti della trasmissione \"44 gatti\", condotta da Rita Dalla Chiesa.\nCristina D'Avena ha partecipato come solista ufficiale anche allo Zecchino d'Oro 1968 all'et\u00e0 di 3 anni e mezzo."}
{"id": "121961", "revid": "1305772", "url": "https://it.wikipedia.org/wiki?curid=121961", "title": "Zecchino d'Oro 1972", "text": "Il quattordicesimo Zecchino d'Oro si \u00e8 svolto a Bologna dal 17 al 19 marzo 1972.\n\u00c8 stato presentato da Mago Zurl\u00ec, interpretato da Cino Tortorella. \u00c8 l'ultima edizione dello Zecchino d'Oro dove Cino Tortorella veste i panni del celebre mago (dall'edizione successiva presenter\u00e0 \"in borghese\"). Questa \u00e8 anche l'ultima edizione in cui i brani sono cantati con l'ausilio dell'orchestra; a partire dall'edizione successiva i brani saranno sempre cantati dai bambini dal vivo ma su basi musicali registrate.\nMarco Ferri e Gabriele Gatti sono stati ospiti, nel 1993, della trasmissione televisiva \"44 Gatti\" condotta da Rita Dalla Chiesa, mentre Cesare Francalanci, nel 2011, ha partecipato come concorrente ad una puntata del quiz televisivo \"L'Eredit\u00e0\" condotto da Carlo Conti."}
{"id": "121963", "revid": "1305772", "url": "https://it.wikipedia.org/wiki?curid=121963", "title": "Zecchino d'Oro 1973", "text": "Il quindicesimo Zecchino d'Oro si \u00e8 svolto a Bologna dal 17 al 19 marzo 1973.\n\u00c8 stato presentato da Cino Tortorella, per la prima volta non nelle vesti del Mago Zurl\u00ec.\nA partire da questa edizione si canta su basi musicali preregistrate e non pi\u00f9 con l'ausilio dell'orchestra.\nLa RAI decide di trasmettere in televisione solo l'ultima serata della manifestazione. Torner\u00e0 a trasmetterla integralmente solo nel 1980, con la 23\u00aa edizione."}
{"id": "121964", "revid": "1305772", "url": "https://it.wikipedia.org/wiki?curid=121964", "title": "Zecchino d'Oro 1974", "text": "Il sedicesimo Zecchino d'Oro si \u00e8 svolto a Bologna dal 17 al 19 marzo 1974.\n\u00c8 stato presentato da Cino Tortorella.\nMaria Federica Gabucci, Sabrina Mantovani e Claudia Pignatti sono state ospiti in una puntata del programma \"I migliori anni\", condotto da Carlo Conti e sono state ospiti al programma \"Attenti a quei due - La sfida\" condotto da Fabrizio Frizzi e Max Giusti. Sabrina Mantovani nel 1976 ha inciso svariati dischi per bambini, ed ora scrive testi.\nFabrizio Forte nel 1993 ha partecipato anche alla trasmissione \"44 gatti\" condotta da Rita dalla Chiesa. Con Francesco Gabbani nel 2017 ha cantato \"Pachidermi e pappagalli\"."}
{"id": "121965", "revid": "1305772", "url": "https://it.wikipedia.org/wiki?curid=121965", "title": "Zecchino d'Oro 1975", "text": "Il diciassettesimo Zecchino d'Oro si \u00e8 svolto a Bologna dal 17 al 19 marzo 1975.\n\u00c8 stato presentato da Cino Tortorella."}
{"id": "121966", "revid": "365417", "url": "https://it.wikipedia.org/wiki?curid=121966", "title": "Zecchino d'Oro 1976 (prima edizione)", "text": "Il diciottesimo Zecchino d'Oro si \u00e8 svolto a Bologna dal 17 al 19 marzo 1976. \u00c8 stato presentato da Cino Tortorella.\nPer la prima volta partecipano alla rassegna anche canzoni non italiane (il numero di canzoni passa da 12 a 14, met\u00e0 italiane e met\u00e0 straniere), e vengono assegnati gli zecchini d'argento alla miglior canzone italiana e alla miglior canzone straniera, nel corso di due semifinali.\nQuesta edizione \u00e8 stata l'ultima a essere trasmessa prima della scadenza di settembre. Tutte le edizioni successive sono state trasmesse nel mese di novembre."}
{"id": "121968", "revid": "22643", "url": "https://it.wikipedia.org/wiki?curid=121968", "title": "Mario Segni", "text": ""}
{"id": "121969", "revid": "1305772", "url": "https://it.wikipedia.org/wiki?curid=121969", "title": "Zecchino d'Oro 1976 (seconda edizione)", "text": "Il diciannovesimo Zecchino d'Oro si \u00e8 svolto a Bologna dal 25 al 27 novembre 1976.\n\u00c8 stato presentato da Cino Tortorella.\nDa questa edizione in poi, lo Zecchino d'Oro \u00e8 stato trasmesso sempre in novembre. Da questa edizione e fino a quella del 1984 la sigla \u00e8 \"Ciao amico\".\nPer la prima volta in assoluto vinsero due brani ex aequo: \"Gug\u00f9 bambino dell\u2019et\u00e0 della pietra\", cantato dal piccolo Enrico Zanardi, e \"Nozze nel bosco\", eseguito dal tedesco Olaf Stief (altra prima volta: dopo questa edizione saranno nove le volte in cui il brano vincitore venga cantato da un bambino straniero: si tratta delle edizioni del 1977, 1978, 1980, 1981, 1983, 1984, 1986, 1995 e 1998). Tale situazione di parit\u00e0 si ripeter\u00e0 altre cinque volte nella storia del concorso: nel 1983, 1986 (prima e unica volta per una vittoria a tre), 1990, 2010 e 2013."}
{"id": "121970", "revid": "2075278", "url": "https://it.wikipedia.org/wiki?curid=121970", "title": "Rhythm and blues", "text": "Il rhythm and blues, spesso abbreviato in R&amp;B, \u00e8 un genere musicale chiamato cos\u00ec nel 1949 da Jerry Wexler, allora giornalista per la rivista \"Billboard\".\nIl termine, di origine inglese e che tradotto letteralmente significa \"ritmo e blues\", \u00e8 una versione politicamente corretta del termine \"race music\" usato in quei tempi, considerato offensivo verso le persone di colore. Pi\u00f9 che una definizione di un genere musicale ben preciso, rhythm and blues \u00e8 stato utilizzato nel tempo per indicare genericamente la musica contemporanea popolare degli afroamericani.\nStoria.\nOriginariamente, l'R&amp;B era una versione ritmata del blues, suonato per la stragrande maggioranza da afroamericani e fortemente influenzato anche da boogie e gospel. Successivamente venne assimilato dai bianchi e ispir\u00f2 cos\u00ec il rock and roll. \u00c8 comunque difficile stabilire una netta separazione tra i due generi, se non prima della contaminazione soul e della nascita del cosiddetto R&amp;B moderno.\nNegli anni sessanta il rhythm and blues pass\u00f2 di moda per essere rimpiazzato da altre espressioni musicali (come ad esempio il soul). \u00c8 tuttavia ritornato in auge da prima con il contemporary R&amp;B a partire dagli anni ottanta e poi con l'alternative R&amp;B nel 2010."}
{"id": "121971", "revid": "119752198", "url": "https://it.wikipedia.org/wiki?curid=121971", "title": "R&amp;B", "text": ""}
{"id": "121972", "revid": "1305772", "url": "https://it.wikipedia.org/wiki?curid=121972", "title": "Zecchino d'Oro 1977", "text": "Il ventesimo Zecchino d'Oro si \u00e8 svolto a Bologna dal 10 al 12 novembre 1977.\n\u00c8 stato presentato da Cino Tortorella. La sigla \u00e8 stata \"Ciao amico.\"\nL'ospite di questa edizione \u00e8 stato Kabir Bedi.\n\u00c8 la prima edizione della trasmissione ad essere trasmessa a colori.\nHanna Kedaj \u00e8 oggi una giornalista televisiva, molto popolare in Polonia con il nome \"Hanna Smoktunowicz\" / \"Hanna Lis\".\nArrigo Fattiboni ha poi cantato nel 2015 \"Adventure of a Lifetime\" con il gruppo Coldplay."}
{"id": "121975", "revid": "287204", "url": "https://it.wikipedia.org/wiki?curid=121975", "title": "L'isola misteriosa (romanzo)", "text": "L'isola misteriosa (\"L'\u00cele myst\u00e9rieuse\") \u00e8 un romanzo di avventura dell'autore francese Jules Verne. Fu pubblicato a puntate dal 1874 al 1875 nella rivista \"Magasin d'\u00c9ducation et de R\u00e9cr\u00e9ation\" e raccolto in volume da Hetzel nel 1875 con numerose illustrazioni di Jules F\u00e9rat. Costituisce il terzo e ultimo capitolo di una trilogia iniziata con \"I figli del capitano Grant\" e \"Ventimila leghe sotto i mari\"; per questo vi si ritrovano alcuni personaggi dei due capitoli precedenti e allusioni alle vicende in essi narrate.\nIl romanzo racconta le avventure di un gruppo di statunitensi naufragati su un'isola del Pacifico meridionale non segnata sulle mappe. L'\"isola misteriosa\" sulla quale la storia \u00e8 ambientata (un'isola fittizia ipoteticamente situata nell'Oceano Pacifico circa a est della Nuova Zelanda) pu\u00f2 anche essere un riferimento alla vera isola di Lincoln.\nIl romanzo fu tradotto in italiano nel 1875.\nIl romanzo inizialmente pare essere una sorta di manifesto della capacit\u00e0 degli uomini di scienza che sottomettono la natura ai loro bisogni. Grazie alle conoscenze scientifiche e alle capacit\u00e0 tecnico-pratiche dei naufraghi l'isola di Lincoln diventa una immagine in miniatura della madre patria. Il progresso portato nell'isola convincer\u00e0 i naufraghi a dismettere questo nome e a chiamarsi \"coloni\". Ma questa vittoria sulla natura \u00e8 solo momentanea; a un certo punto il quadro cambia radicalmente e la natura si ribella alla sottomissione e si manifesta in tutta la sua forza distruttiva che avr\u00e0 la meglio, in maniera tragica e definitiva, sulle sorti progressive della scienza e dello sviluppo.\nIl romanzo \u00e8 di fatto diviso in due parti; la prima racconta la civilizzazione dell'isola, che diventa una piccola America, mentre la seconda racconta la strenua battaglia dei coloni per non perdere la loro isola, difendendola sia da attacchi esterni e ostili che da una misteriosa presenza benefica. Infatti anche tale benefica presenza, che ha caratteristiche sovrannaturali e divine, minaccia l'autonomia e la sovranit\u00e0 dei coloni. Specialmente nella seconda parte la far\u00e0 da padrona una suspense fatta di indagini, dubbi, domande e ricerca. La costruzione stessa della narrativa ha doti magnetiche e attrae il lettore coinvolgendolo appieno nell'atmosfera dell'isola: finalmente \u00e8 l'isola Misteriosa.\nTrama.\nDurante l'assedio di Richmond nel 1865 nella guerra di secessione americana cinque prigionieri - Cyrus Smith, Gideon Spilett, Nabucodonosor (Nab), Bonadventure Pencroff e Herbert Brown - decidono di fuggire dalla citt\u00e0 in una maniera piuttosto inusuale, rubando un pallone a gas.\nDopo numerosi giorni di volo in balia di una tempesta il gruppo naufraga su un'isola vulcanica che decidono di chiamare \"isola Lincoln\", in onore del presidente statunitense Abraham Lincoln. Con l'aiuto del geniale ingegnere Smith i cinque sono in grado di mantenersi sull'isola, procurandosi il cibo con la caccia e producendo di tutto: fuoco, ceramiche, mattoni, nitroglicerina, ferro e anche un semplice telegrafo elettrico. Tentano di costruire una nave in grado di affrontare il mare e riescono a determinare la loro posizione geografica. Deviando il corso di un fiume portano alla luce alcune grotte nelle quali ricavano una confortevole residenza, la \"Granite House\" (casa di granito). Adottano e addomesticano anche un orango, a cui danno il nome di Jupiter.\nDurante il loro soggiorno sull'isola, mentre i coloni si destreggiano a sopravvivere, succedono diversi fatti misteriosi e inesplicabili. Come Smith sia riuscito a sopravvivere alla sua caduta dal pallone, il misterioso salvataggio del suo cane da una bestia marina, una cassa piena di equipaggiamento con armi e utensili, il ritrovamento di un messaggio in mare con una richiesta d'aiuto, il ritrovamento di una pallottola di piombo nel corpo di un maialino. Questi eventi, sempre favorevoli al gruppo, vengono inizialmente giustificati con qualche improbabile caso fortuito, ma con il tempo si fanno sempre pi\u00f9 inesplicabili e palesi, finch\u00e9 diventa chiaro ai coloni che qualche misteriosa entit\u00e0 benevola si prodiga per loro. Smith, uomo di scienza e razionale, \u00e8 deciso a venire a capo del mistero, mentre Pencroff e Nab, uomini pi\u00f9 semplici accettano questi aiuti che ascrivono a un'entit\u00e0 quasi sovraumana.\nDopo il ritrovamento del messaggio, che galleggiava in una bottiglia, il gruppo decide di usare la nave appena costruita per esplorare la vicina isola Tabor, dove ha apparentemente trovato riparo un naufrago. Quest'ultimo si rivela essere Ayrton (stabilitosi l\u00ec al termine del romanzo \"I figli del capitano Grant\") che, abbrutito dalla solitudine e dal rimorso di un passato criminale, vive come una bestia selvaggia e lo riportano alla civilizzazione. Ritornando all'isola Lincoln si perdono a causa della tempesta, ma ritrovano la strada grazie a un fuoco, che nessuno pare avere acceso.\nGiungono quindi gli ex compagni di Ayrton, una ciurma di efferati pirati che tenta di usare l'isola Lincoln come nascondiglio, saccheggiando e distruggendo le opere che tanta fatica e lavoro costarono ai coloni. Dopo alcuni combattimenti contro i protagonisti la nave pirata viene distrutta da una misteriosa esplosione e i pirati stessi vengono ritrovati morti, apparentemente in combattimento, ma senza ferite visibili. Il giovane Herbert per\u00f2, ferito da una pallottola, si ammala di malaria e, debolissimo, pare sia destinato alla morte, quand'ecco che il misterioso benefattore si rivela in modo inequivocabile: nella casa di granito \u00e8 comparsa inspiegabilmente una confezione di chinino, antipiretico ideale per curare la malattia. Per molte pagine i coloni cercheranno di trovare il dominus dei loro destini, colui che veramente \u00e8 padrone dell'isola, che ha accettato e favorita la loro presenza, ma che si paleser\u00e0 solo quando vorr\u00e0 lui, una vera divinit\u00e0. La ricerca, una minuziosa esplorazione dell'isola, conduce a un esito negativo, dice Cyrus Smith: nell'isola non c'\u00e8 nessuno. Mai affermazione fu pi\u00f9 vera... nessuno... nemo...\nIn seguito il segreto dell'isola viene rivelato: \u00e8 il nascondiglio del Capitano Nemo e del suo \"Nautilus\" (dal romanzo \"Ventimila leghe sotto i mari\") che assiste per caso al naufragio dei protagonisti e subito si affeziona a loro per il loro coraggio e operosit\u00e0. Il Capitano Nemo, ormai anziano, ultimo sopravvissuto del suo equipaggio, ha soccorso gli eroi, ha fatto ritrovare la cassa, affondato la nave pirata con una torpedine e ucciso i pirati con il suo fucile elettrico. Nemo muore di vecchiaia e il \"Nautilus\" viene affondato in modo da diventare la sua tomba.\nInfine l'isola esplode in un'eruzione vulcanica e i naufraghi, pur avvertiti da Nemo, si ritrovano su un piccolo scoglio, ultimo resto della Granite House. Vengono salvati dal \"Duncan\", il panfilo di Lord Glenarvan su cui hanno navigato i protagonisti di \"I figli del capitano Grant\"; esso \u00e8 tornato per raccogliere Ayrton ed \u00e8 anche venuto a cercare i naufraghi a seguito di un messaggio lasciato sull'isola Tabor da Nemo.\nQuesto pare sia il vero finale del libro: i coloni che vedono distrutto il loro mondo. Ma Verne aggiunge ancora un breve racconto nel quale i coloni riparano in America riproducendo l'isola di Lincoln in miniatura e nelle campagne americane, verr\u00e0 definita dall'autore \"isola in terra ferma\". La nostalgia dei naufraghi sull'isola era per la madre patria, una volta tornati alla civilt\u00e0 sar\u00e0 per l'isola della quale erano diventati coloni."}
{"id": "121987", "revid": "1924342", "url": "https://it.wikipedia.org/wiki?curid=121987", "title": "Metallica (album)", "text": "Metallica (conosciuto anche come The Black Album) \u00e8 il quinto album in studio del gruppo musicale statunitense omonimo, pubblicato il 12 agosto 1991 dalla Elektra Records.\nProdotto da Bob Rock insieme ai due componenti del gruppo James Hetfield e Lars Ulrich, si tratta del disco di maggior successo commerciale dei Metallica: le vendite sono arrivate ai 25 milioni di copie, dei quali pi\u00f9 di 16 nei soli Stati Uniti d'America. I suoi singoli di maggior successo furono \"Enter Sandman\" (vincitore di un Grammy Award alla miglior interpretazione metal nel 1992) e \"Nothing Else Matters\".\nNel giugno del 2017 la rivista \"Rolling Stone\" ha collocato l'album alla venticinquesima posizione dei 100 migliori album metal di tutti i tempi.\nAntefatti.\nAi tempi delle registrazioni di \"Metallica\", i brani in esso contenuti furono composti principalmente dal cantante e chitarrista James Hetfield e dal batterista Lars Ulrich, con Hetfield che si occupava anche dei testi. I due si trovavano frequentemente presso la casa di Ulrich a Berkeley, in California. Diverse idee e parti di brani furono concepiti dagli altri componenti del gruppo, il chitarrista Kirk Hammett e il bassista Jason Newsted. Ad esempio, Newsted scrisse il riff principale di \"My Friend of Misery\", quest'ultimo originariamente concepito per essere un brano strumentale, uno dei quali era stato incluso in ogni precedente album dei Metallica. I brani furono composti in due mesi nella met\u00e0 del 1990 e alcune idee vennero sviluppate gi\u00e0 durante il \"Damaged Justice Tour\". Quattro demo dell'album furono registrati il 13 agosto 1990: \"Enter Sandman\", \"The Unforgiven\", \"Nothing Else Matters\" e \"Wherever I May Roam\". Il singolo principale \"Enter Sandman\" fu il primo brano a venire composto e allo stesso tempo l'ultimo a ricevere il testo completo.\nNell'ottobre dello stesso anno, i Metallica entrarono negli One on One Studios di Los Angeles per registrare l'album, recandosi inoltre presso i Little Mountain Sound Studios di Vancouver per circa una settimana. Alla produzione fu assoldato Bob Rock, apprezzato dai Metallica per il suo lavoro nell'album \"Dr. Feelgood\" dei M\u00f6tley Cr\u00fce. Rock introdusse nuovi metodi interni al gruppo, chiedendo loro di registrare i brani in modo collaborativo, anzich\u00e9 individualmente in luoghi separati, e sugger\u00ec inoltre di registrare i brani in presa diretta e di utilizzare parti vocali armoniche per Hetfield. Il produttore si trov\u00f2 anche di fronte ad alcuni problemi da affrontare: in particolare, premeva Hetfield affinch\u00e9 scrivesse testi migliori e poich\u00e9 i Metallica erano perfezionisti, Rock li spinse a registrare il maggior numero di \"takes\" necessari per ottenere il sound desiderato. L'album fu remissato tre volte e cost\u00f2 un milione di dollari. La produzione travagliata port\u00f2 Ulrich, Hammett e Newsted a divorziare dalle loro mogli; Hammett rivel\u00f2 che ci\u00f2 influenz\u00f2 il suo modo di suonare in quanto \u00abstavo cercando di prendere questi sensi di colpa e fallimento e convogliarli nella musica, per ottenere qualcosa di positivo da essi\u00bb.\nBob Rock alter\u00f2 talmente tanto la routine e gli orari di lavoro dei Metallica che questi minacciarono l'intenzione di non voler pi\u00f9 lavorare con lui. La tensione tra il gruppo e il produttore \u00e8 stata ripresa in \"A Year and a Half in the Life of Metallica\" e \"\", due documentari che esplorano l'intenso processo di registrazione che ha dato vita a \"Metallica\". Il lavoro di Rock attir\u00f2 le antipatie di diversi fan del gruppo, che hanno da sempre incolpato il produttore per aver eccessivamente influenzato la direzione musicale del gruppo. Nonostante queste varie tensioni, Rock e i Metallica proseguirono la loro collaborazione fino all'album \"St. Anger\" del 2003.\nConcezione.\nL'album rappresent\u00f2 una svolta nella direzione artistica dei Metallica, che abbandonarono parzialmente le sonorit\u00e0 thrash metal degli esordi per orientarsi verso sonorit\u00e0 pi\u00f9 dirette e commerciali. Bob Rock spinse il gruppo ad allargare i propri orizzonti musicali, inserendo strumenti solitamente atipici per la musica heavy metal, come la sezione orchestrale in \"Nothing Else Matters\". Il produttore alz\u00f2 inoltre il volume del basso, che era stato quasi impercettibile nell'album precedente \"...And Justice for All\". Jason Newsted ammise di aver cercato di \u00abcreare una sezione ritmica vera e propria, piuttosto che un suono unidimensionale\u00bb con il suo basso. Lars Ulrich ha invece detto di aver cercato di evitare i \u00abparadiddle progressive stile Neil Peart che erano diventati noiosi da suonare dal vivo\u00bb con la sua batteria, rifacendosi a uno stile pi\u00f9 basilare tipico di colleghi come Charlie Watts dei The Rolling Stones e Phil Rudd degli AC/DC.\nI Metallica decisero in generale di adottare un approccio pi\u00f9 semplice, anche perch\u00e9 i membri ritenevano che le canzoni di \"...And Justice for All\" fossero troppo lunghe e complesse. James Hetfield rivel\u00f2 che non era loro intenzione spopolare nei circuiti radiofonici, ma si erano solamente stufati di comporre code interminabili e cercavano qualcosa di pi\u00f9 efficace. Ulrich ha aggiunto che il gruppo era insicuro sulla propria identit\u00e0 sonora e voleva dimostrare le proprie capacit\u00e0 compositive in maniera definitiva. Hetfield ha comunque sottolineato di non essersi fatto influenzare dal possibile responso del pubblico durante la fase di scrittura. Dopo lunghe discussioni, i Metallica decisero di dare al disco un nome eponimo per \u00abvoler mantenere le cose semplici\u00bb.\nI testi composti da James Hetfield per \"Metallica\" erano di natura pi\u00f9 personale e introspettiva rispetto a quelli dei precedenti lavori dei Metallica; Bob Rock sottoline\u00f2 il processo di maturazione di Hetfield, dicendo che era stato ispirato da artisti quali Bob Dylan, Bob Marley e John Lennon. Hetfield stesso cerc\u00f2 il pi\u00f9 possibile di tirare fuori l'anima di tutti i quattro componenti della band. Per la prima volta, i membri registrarono contemporaneamente in studio, fornendo all'album un'atmosfera pi\u00f9 vicina a quella di un concerto dal vivo.\nRemix.\nNel 2004 l'album venne remixato insieme a \"The Black Album\" del rapper Jay-Z, da DJ Cheap Cologne (\"The Double Black Album\") e da DJ Halfred (\"Black on Black\").\nSuccesso commerciale.\n\"Metallica\" divenne il primo album del gruppo a raggiungere la vetta della classifica, debuttando al primo posto della Billboard 200. Secondo dati aggiornati al 2018, l'album ha trascorso 500 settimane nella classifica statunitense, facendone uno dei quattro dischi pi\u00f9 duraturi di sempre, dietro \"The Dark Side of the Moon\" dei Pink Floyd, \"Legend\" di Bob Marley e \"Greatest Hits\" dei Journey. \"Metallica\" vendette oltre 650.000 copie nella sua prima settimana di uscita, superando le vendite di tutti i dischi pubblicati quella settimana e venendo certificato disco di platino dalla RIAA dopo due sole settimane; nel 2007 fu certificato disco di diamante.\n\"Metallica\" debutt\u00f2 al primo posto della Official Albums Chart nel Regno Unito. Dopo la sua pubblicazione, venne certificato disco di platino dalla BPI. L'album raggiunse la posizione numero uno anche in Australia, Svizzera, Paesi Bassi, Norvegia, Germania, e Nuova Zelanda. Conquist\u00f2 inoltre il quarto posto in Finlandia, Svezia, e Italia.\nIn tutto il mondo, \"Metallica\" ha venduto oltre 30 milioni di copie su supporto fisico. Nel 2009 le cifre superarono quelle del disco \"Come on Over\" di Shania Twain (datato 1997) come album pi\u00f9 venduto durante l'era SoundScan."}
{"id": "121988", "revid": "1884099", "url": "https://it.wikipedia.org/wiki?curid=121988", "title": "Secessione viennese", "text": "Nella storia dell'arte la \"secessione\" (in tedesco: \"Secessionstil\") \u00e8 riferita allo sviluppo di stili artistici, sviluppatisi fra la fine del XIX secolo e l'inizio del XX secolo, a Monaco di Baviera e Berlino in Germania e a Vienna in Austria. L'ufficializzazione di questo movimento avvenne con la cosiddetta \"Wiener Secession\" (Secessione viennese), che consistette nella creazione di un'associazione di 19 artisti, fra cui pittori e architetti, che si staccarono dall'Accademia di Belle Arti per formare un gruppo autonomo, dotato di una propria indipendenza e anche di una propria sede: il Palazzo della Secessione Viennese.\nL'ideale della Gesamtkunstwerk, l'opera d'arte totale, venne esaltato da questi artisti, che progettarono, dipinsero, decorarono in vista di una fusione completa delle arti. Nel 1898 a Vienna apparve la rivista secessionista \"Ver Sacrum\" (da cui la definizione del periodo come \"Primavera sacra\"). I principali fautori di questo movimento furono Gustav Klimt, Egon Schiele, Koloman Moser, Otto Wagner, Max Fabiani, Joseph Maria Olbrich, Carl Moll, Josef Maria Auchentaller e Josef Hoffmann, alcuni dei quali sono morti nel 1918, a causa della pandemia di influenza spagnola. Questo movimento \u00e8 contemporaneo agli altri movimenti simili sviluppatisi nel resto dell'Europa, ognuno con un proprio nome a seconda della nazione, come ad esempio l'Art Nouveau o il modernismo, proprio per la sua propensione ad un certo recupero della tradizione, ma con l'utilizzo di nuove tecniche e di nuovi materiali.\nQuadro storico.\nDurante la seconda met\u00e0 del XIX secolo la citt\u00e0 di Vienna sub\u00ec grandi trasformazioni ed ampliamenti. Nel 1857 furono abbattute le mura della citt\u00e0 e fu realizzata la \"Ringstra\u00dfe\", un anello stradale attorno al centro antico della citt\u00e0. La strada venne affiancata da grandi costruzioni monumentali in stili revivalisti. Nel 1894 inoltre furono iniziati i lavori della metropolitana, in parte sotterranea in parte sopraelevata, con viadotti, edifici amministrativi e 25 stazioni. \nContemporaneamente i ricchi borghesi e i burocrati di successo fondarono varianti urbane e suburbane delle Rosenh\u00e4user, specie di ville museo che diventavano centri di attiva vita sociale. Dal 1894 Otto Wagner divenne insegnante della scuola di architettura all'Accademia di Belle Arti di Vienna. Lo stesso Wagner nel 1896 pubblic\u00f2 la sua prima opera teorica, \"Moderne Arkitektur\".\nL'architettura.\nI nuovi indirizzi nell'architettura vennero presentati con esempi pratici da Otto Wagner e Joseph Maria Olbrich. A Trieste Max Fabiani, nel 1905, realizz\u00f2 la Casa Bartoli.\nLa pittura.\nNel 1896 Klimt, assieme ad altri 18 artisti, dichiar\u00f2 la scissione dalla Wiener K\u00fcnstlerhaus, l'associazione ufficiale degli artisti viennesi e, come passo successivo, la secessione (1897). Contemporaneamente, tra i pittori si pales\u00f2 una diversa concezione dell'arte figurativa. In particolare, a partire dal 1907, la ricerca stilistica si radicalizz\u00f2 con Egon Schiele e Oskar Kokoschka, i quali proseguirono sulla strada inaugurata dal loro mentore Gustav Klimt, nel momento in cui questi, disilluso, era tornato ad uno stile pittorico pi\u00f9 accademico. Ovviamente i tradizionalisti non accettarono questi nuovi punti di vista ed anzi rigettarono sistematicamente qualsiasi novit\u00e0.\nLa secessione viennese, soprattutto in pittura, non \u00e8 tanto un atto di rivolta contro l'arte del passato, quanto piuttosto un'iniziativa tesa a creare l'arte in Austria, un'arte corrispondente alle esigenze del tempo. \"Non si discute - scrive infatti un critico coevo sostenitore della Secessione - tra la vecchia arte, che di fatto non esiste da noi, e una nuova. Non si combatte per qualche sviluppo o cambiamento nell'arte, ma per l'arte stessa, per il diritto di creare artisticamente\". \"La gente - aggiunge poi il poeta Hugo von Hofmannsthal - deve ricominciare a vedere quadri, non oleografie dipinte a mano: deve potersi di nuovo ricordare che la loro materia \u00e8 una scrittura magica che, con macchie di colore in luogo delle parole, ci trasmette una visione interiore del mondo - il mondo misterioso, arcano, meraviglioso - non un'attivit\u00e0 commerciale. L'arte del colore domina l'anima umana non diversamente da quella dei suoni\". Colui che porta avanti queste idee, non con le parole ma con la sua pittura, \u00e8 Gustav Klimt, il pittore pi\u00f9 rappresentativo di questa corrente, che dopo aver visto l'opera \"Strega alla toilette\" di Teresa Feoderovna Ries la consider\u00f2 rappresentativa di questa corrente nella scultura. Altro protagonista di quegli anni fu Egon Schiele.\nArti applicate. La Wiener Werkst\u00e4tte.\nNel 1903 Josef Hoffmann, l'industriale Fritz W\u00e4rndorfer ed il pittore Koloman Moser crearono una ditta di arti applicate per la produzione di manufatti artigianali. Il modello di riferimento era stato l'Arts and Crafts britannico. L'obiettivo della ditta \u00e8 stato quello di rinnovare il concetto di arte nel campo delle arti e mestieri. La produzione era realizzata secondo i principi enunciati da Hoffmann e Moser nel 1905 nel loro programma. La ditta aveva collaborato sia con la Secessione viennese che con la scuola d'arte viennese. Di grande rilievo furono le creazioni di vetrate e tappezzerie di Koloman Moser."}
{"id": "121997", "revid": "88872", "url": "https://it.wikipedia.org/wiki?curid=121997", "title": "Kunsthistorisches Museum", "text": "Il Kunsthistorisches Museum (in italiano \"Museo della storia dell'arte\"), che nel 2012 ha contato 1.351.940 visitatori, \u00e8 uno dei principali musei di Vienna ed uno dei pi\u00f9 antichi e ricchi al mondo. L'edificio principale, sormontato da una cupola ottagonale alta 60 metri, si trova in Maria-Theresien-Platz, lungo la Ringstra\u00dfe che circonda il distretto di Innere Stadt.\nIl Museo venne inaugurato ufficialmente il 17 ottobre 1891 alla presenza dell'imperatore Francesco Giuseppe I d'Asburgo dopo oltre trent'anni dalla prima commissione. Dal 22 ottobre venne aperto al pubblico.\nL'edificio si affaccia sulla Maria-Theresien-Platz, specularmente al \"Naturhistorisches Museum\" (Museo storico-naturalistico). I due musei vennero commissionati dall'imperatore nel 1858 per contenere l'immensa collezione di opere d'arte degli Asburgo e di rendere il loro patrimonio accessibile a tutti.\nIl concorso per la realizzazione degli edifici venne bandito nel 1867 e vinto dagli architetti Carl von Hasenauer e Gottfried Semper. La prima pietra venne posata, senza troppe cerimonie, il 27 novembre 1871.\nLe facciate richiamano lo stile rinascimentale italiano e gli interni sono decorati con marmo, ornamenti di stucco e d'oro e pitture.\nUna delle pi\u00f9 importanti sculture del museo, la \"Saliera\" di Benvenuto Cellini, \u00e8 stata rubata l'11 maggio 2003 e recuperata il 21 gennaio 2006 in una scatola, sepolta sotto terra, in una foresta vicino alla citt\u00e0 di Zwettl, in Austria. \u00c8 stato il pi\u00f9 grande furto d'arte nella storia austriaca.\nHa una filiazione che \u00e8 costituita dalla Tesoreria imperiale ubicata nel Palazzo Hofburg.\nLa collezione.\nLa collezione originaria del museo appartenne agli Asburgo, in modo particolare ingloba i ritratti e le armature di Ferdinando II d'Austria, la collezione dell'imperatore Rodolfo II d'Asburgo e la collezione di pitture di Leopoldo Guglielmo d'Asburgo.\nLe due pinacoteche del museo espongono tele di Antonello da Messina, Giovanni Bellini, Tiziano Vecellio, Correggio, Giorgione, Lorenzo Lotto, Andrea Mantegna, Tintoretto, Veronese, Guido Reni, Jan Brueghel il Vecchio, Jan Brueghel il Giovane, Giuseppe Arcimboldo, Agnolo Bronzino, Antonio Canova, Michelangelo Merisi da Caravaggio, Albrecht D\u00fcrer, Gustav Klimt, Parmigianino, Raffaello Sanzio, Pieter Paul Rubens, Jan Steen, Jan van Eyck, Diego Vel\u00e1zquez, Johannes Vermeer, Johann Gottfried Auerbach.\nOltre ai dipinti sono presenti anche altre collezioni: la collezione egizia orientale (\"\u00c4gyptisch-Orientalische Sammlung\"), la collezione delle antichit\u00e0 romane e greche (\"Antikensammlung\"), quella della scultura e delle arti decorative (\"Kunstkammer\"), il gabinetto numismatico (\"M\u00fcnzkabinett\"), la biblioteca (\"Museumsbibliothek\"). Importantissima \u00e8 la wunderkammer di Rodolfo II d'Asburgo.\nI ritratti gonzagheschi della collezione di Ambras.\nUna serie di ritratti in miniatura di esponenti della famiglia Gonzaga \u00e8 custodita all'interno del museo.Essa prende nome e proviene dal castello di Ambras di Innsbruck, in Austria e fu voluta da dall'arciduca Ferdinando II d'Austria, noto collezionista di ritratti e di armature. La pinacoteca venne incrementata dalla seconda moglie del nobile, Anna Caterina Gonzaga, figlia del duca di Mantova Guglielmo.La raccolta presenta sia personaggi appartenuti al ramo principale che rappresentanti dei rami cadetti della dinastia. Dei trentatr\u00e9 ritratti, eseguiti da pittori di corte, cinque appartengono alla linea primogenita (tra i quali Guglielmo e Vincenzo Gonzaga), sei della linea di Guastalla, quattro della linea di Vescovato, otto della linea di Sabbioneta e Bozzolo, cinque del ramo di Luzzara e cinque del ramo di Castel Goffredo, Castiglione e Solferino."}
{"id": "122000", "revid": "240277", "url": "https://it.wikipedia.org/wiki?curid=122000", "title": "Catherine Zeta Jones", "text": "Attrice \"sex symbol\", ottiene il riconoscimento ad Hollywood nel 1998 con il ruolo di El\u00e9na Montero/de la Vega nel film \"La maschera di Zorro\". Ottiene una \"nomination\" ai Golden Globe per il suo ruolo di supporto in \"Traffic\" di Steven Soderbergh (2001), mentre per la sua \"performance\" di Velma Kelly nel \"musical\" \"Chicago\" (2002) vince l'Oscar alla miglior attrice non protagonista, il BAFTA alla migliore attrice non protagonista e due SAG Awards quali miglior attrice non protagonista e miglior \"cast\".\nFamosa interprete di teatro, ottiene il successo a Broadway con il musical \"A Little Night Music\" al fianco di Angela Lansbury. La Zeta-Jones grazie alla sua interpretazione si aggiudica un Tony Award, un Drama Desk Award e un Outer Circle Award come migliore attrice.\nBiografia.\nNasce da padre gallese, David Jones e madre irlandese, Patricia Fair. Ha due fratelli. I nomi Catherine e Zeta derivano da quelli delle due nonne; la nonna Zeta, a sua volta, prese il nome da una barca. Dal 1998 a oggi, \u00e8 stata ripetutamente considerata da riviste specializzate una delle donne pi\u00f9 belle del mondo.\nLa sua carriera comincia nell'infanzia. Danza e canta in una compagnia d'ispirazione cattolica fino all'et\u00e0 di dieci anni. Nel 1987 interpreta Peggy Saywer in \"Forty-Second Street\". Seguono moltissimi altri \"musical\" di successo che la rendono una vera e propria celebrit\u00e0 a Londra. Incide un singolo, \"For all Time\", che riscuote anche un certo successo. \u00c8 la protagonista della fortunata serie tv inglese \"Darling Buds of May\", ma il suo debutto cinematografico avviene in Francia con \"Sheherazade\", del regista francese Philippe de Broca.\nAll'inizio degli anni Novanta gira una serie di film di scarso valore, tra i quali meritano di essere segnalati soltanto \"The Phantom\" (1996) di Simon Wincer e \"Duca si nasce!\" (1993). Ottiene un discreto successo, invece, una miniserie su Caterina II di Russia in cui interpreta la zarina. La sua notoriet\u00e0 risale per\u00f2 alla partecipazione a due film di successo: \"La maschera di Zorro\" (1998) con Antonio Banderas (Steven Spielberg le fa sostenere un'audizione per il ruolo mentre \u00e8 sul \"set\" de \"Il mondo perduto - Jurassic Park\") ed \"Entrapment\" (1999) con Sean Connery. Entrambi i film sono due strepitosi successi al botteghino e le permettono di diventare una delle attrici pi\u00f9 quotate all'inizio del Nuovo Millennio.\nIn seguito lavora con Stephen Frears, \"Alta Fedelt\u00e0\", in cui era la \"mangiauomini e disonestissima\" Charlie Nicolson. Non troppi plausi di critica ha avuto l'horror \"Haunting - Presenze\", nel quale recitava al fianco di Lili Taylor, Liam Neeson e Owen Wilson. Il film, per\u00f2, ha funzionato al botteghino. La critica ha iniziato ad apprezzare le sue doti d'attrice grazie a \"Traffic\" (2000), pellicola diretta da Steven Soderbergh, nel quale interpreta Helena, spietata moglie di un \"boss\" della droga in galera, che prender\u00e0 le redini dell'impero illegale del marito seguendo strade non proprio ortodosse. La sua \"performance\" le fa vincere molti premi, tra i quali quello del Sindacato Attori, e le fa ottenere una candidatura ai Golden Globe. In Italia la riconosciamo inoltre per essere stata nel 2000 la \"testimonial\" dello spot per la casa automobilistica Alfa Romeo per pubblicizzare la 156 sportwagon.\nLa Zeta-Jones \u00e8 poi protagonista de \"I perfetti innamorati\" di Joe Roth, ironica commedia sul mondo del cinema nel quale la diva gallese si \u00e8 divertita a creare un personaggio odioso e metacinematografico come quello di Gwen Harrison, perfida primadonna di Hollywood pronta a schiavizzare la sorella (che nel film \u00e8 interpretata da Julia Roberts) e a manipolare come un burattino l'ex marito ancora perdutamente innamorato di lei (John Cusack). Successivamente l'attrice vince il premio Oscar e il BAFTA come miglior attrice non protagonista nel 2003 grazie a \"Chicago\", film in cui balla e canta a ritmo di jazz (si ricordi il balletto del numero \"All That Jazz\").\nReduce dal trionfo di \"Chicago\" viene ingaggiata dai fratelli Coen per interpretare, a fianco del suo caro amico George Clooney, la sofisticatissima commedia \"Prima ti sposo poi ti rovino\" (2003), nella quale interpreta una spietata collezionista di divorzi dal nome \"sdoganato\": Marylin. In Italia il film supera i dieci milioni di euro al botteghino. Dopo questo film, dirada le sue apparizioni al cinema, riuscendo per\u00f2 a distaccarsi dai personaggi arrivisti e manipolatori che aveva quasi sempre interpretato fino ad allora. Sar\u00e0 Steven Spielberg ad aiutarla in questo, affidandole il ruolo di Amelia, hostess insicura e morbosamente attaccata agli uomini quasi a diventarne vittima, che fa innamorare l'apolide Viktor, interpretato da Tom Hanks, in \"The Terminal\" (2004). Subito dopo si cala nei panni di Isabel Lahiri, agente dell'Europol che viene sedotta da Brad Pitt in \"Ocean's Twelve\", secondo capitolo della saga che vede per protagonisti la seducente banda di rapinatori.\nNel 2005 ha rivestito i panni di Elena De La Vega in \"The Legend of Zorro\" (2005), sempre diretto da Martin Campbell e interpretato da Antonio Banderas. Nel 2007 ha girato due film: \"Sapori e dissapori\" di Scott Hicks, nel quale interpreta una \"chef\" nevrastenica alle prese con una nipotina orfana (per molti la migliore prova della sua carriera, nonostante le critiche abbastanza tiepide e un successo di pubblico appena sufficiente), e \"Houdini - L'ultimo mago\" di Gillian Armstrong, sugli ultimi anni della vita del mago Houdini (interpretato da Guy Pearce) nei panni di una fattucchiera che tenta di imbrogliarlo per ottenere un'importante somma di denaro. Nel 2009 \u00e8 la protagonista di \"The Rebound - Ricomincio dall'amore\" di Bart Freundlich, assieme a Justin Bartha e John Schneider, in cui interpreta una signora di mezza et\u00e0 che si innamora di un uomo di vent'anni pi\u00f9 giovane.\nDopo una pausa dal set di circa tre anni dovuta agli impegni a Broadway prima e alla malattia del marito Michael Douglas dopo ritorna sul \"set\" all'inizio del 2011, e inanella un progetto dietro l'altro: Gabriele Muccino la dirige nella commedia calcistica \"Quello che so sull'amore\". Stephen Frears (che l'aveva gi\u00e0 diretta in \"Alta fedelt\u00e0\" del 2000) la vuole per interpretare Tulip Heimowitz in \"Una ragazza a Las Vegas\", basato sulle memorie di Beth Raymer. Inoltre il regista e coreografo Adam Shankman crea per lei il ruolo della cattiva nell'adattamento cinematografico di \"Rock of Ages\"; interpreta poi la moglie fedifraga di Russell Crowe in \"Broken City\" di Allen Hughes e un'affascinante dottoressa per Steven Soderbergh, che la dirige per la terza volta in \"Effetti collaterali.\" L'attrice interpreta una spia russa nel sequel del film \"Red\" (2010), a fianco di attori del calibro di Bruce Willis, Helen Mirren, John Malkovich and Mary-Louise Parker.\nNel 2016 \u00e8 protagonista della versione cinematografica di \"L'esercito di pap\u00e0\", ispirata all'omonima e popolare serie tv prodotta dalla BBC alla fine degli anni Sessanta: a fianco di Bill Nighy, Michael Gambon e Toby Jones interpreta una giornalista affascinante e misteriosa che piomba in un paesino del Kent durante la Seconda guerra mondiale, destabilizzando gli animi di un plotone composto da militari annoiati. Nel 2017 ritorna in tv per interpretare Olivia de Havilland in \"Feud\", la serie antologica di Ryan Murphy che racconta l'aspra rivalit\u00e0 tra le attrici Joan Crawford (interpretata da Jessica Lange) e Bette Davis (interpretata da Susan Sarandon). Nel 2018 interpreta la criminale colombiana Griselda Blanco nel film per la televisione \"Cocaine Godmother\", diretto dal premio Oscar Guillermo Navarro.\nBroadway.\nNel 2009, a seguito della tragica scomparsa di Natasha Richardson, Catherine Zeta-Jones \u00e8 chiamata a sostituirla nella realizzazione del \"revival\" di \"A Little Night Music\", \"musical\" scritto da Stephen Sondheim e diretto, nella versione del 2009, da Trevor Nunn, liberamente ispirato a \"Sorrisi di una notte d'estate\" di Ingmar Bergman.\nLa Zeta-Jones interpreta Desir\u00e9e Armfeldt, un'attrice di successo che tenta in tutti i modi di riconquistare il suo primo amore ormai ammogliato con una ragazza pi\u00f9 giovane. Accanto a lei, nel ruolo di sua madre, la leggendaria Angela Lansbury. Lo spettacolo \u00e8 un successo di critica e soprattutto di pubblico, registrando al botteghino cifre vertiginose.\nGrazie al bel ruolo di Desir\u00e9e, Catherine Zeta-Jones ha la possibilit\u00e0 di cantare la canzone \"Send in the Clowns\", portata al successo anche da Frank Sinatra, e di aggiungere alla sua galleria di premi il Drama Desk Award come miglior attrice in un \"musical\", l'Outer Circle Award come miglior attrice in un \"musical\" e soprattutto l'ambitissimo Tony Award come miglior attrice in un \"musical\".\nVita privata.\nCatherine \u00e8 sposata dal 2000 con l'attore Michael Douglas, dal quale ha avuto due figli, Dylan Michael, nato l'8 agosto del 2000 e Carys Zeta, nata il 20 aprile 2003. A partire dal mese di agosto 2013 hanno iniziato a circolare voci di un probabile divorzio della coppia, che per\u00f2 riesce a risolvere i suoi problemi e a tornare insieme a novembre. I due si sono sposati una seconda volta il 14 febbraio del 2014.\n\u00c8 stata insignita dell'onorificenza di \"Commander of the British Empire\" nel 2011. Patrocina un festival per registi emergenti in Galles, oltre ad essere un'attiva ricercatrice di fondi per ospedali sparsi intorno alla sua terra d'origine.\nHa ammesso di aver sofferto di sindromi ipomaniacali dovute al disturbo bipolare di tipo II.\nDoppiatrici italiane.\nNelle versioni in italiano dei suoi film, Catherine Zeta Jones \u00e8 stata doppiata da:\nDa doppiatrice \u00e8 sostituita da:"}
{"id": "122005", "revid": "712828", "url": "https://it.wikipedia.org/wiki?curid=122005", "title": "Hannah Abbott", "text": ""}
{"id": "122008", "revid": "712828", "url": "https://it.wikipedia.org/wiki?curid=122008", "title": "Lavanda Brown", "text": ""}
{"id": "122009", "revid": "768068", "url": "https://it.wikipedia.org/wiki?curid=122009", "title": "Scrittura ieratica", "text": "Viene chiamata col nome di \"ieratico\" la forma di scrittura dell'antico Egitto correntemente utilizzata nel quotidiano.\nSviluppatasi insieme o in seguito alla forma detta geroglifica (di cui pu\u00f2 essere considerata una corsivizzazione), spesso per semplificazione, era pi\u00f9 adatta a essere tracciata con un calamo, cio\u00e8 una canna tagliata allo scopo e intinta nell'inchiostro, soprattutto su papiro ma anche su ostraka o pietra.\nOgni glifo della scrittura monumentale (geroglifica) corrisponde a un segno ieratico (salvo le legature, che devono essere sciolte, e alcuni segni propri esistenti solo in ieratico); per questo motivo, nella moderna prassi dell'egittologia i testi in ieratico vengono solitamente trascritti in geroglifici per agevolarne la lettura. Il rapporto fra i geroglifici e lo ieratico \u00e8 infatti confrontabile con quello attuale fra lo stampatello e il corsivo.\nIl nome \"ieratico\", che significa \"[scrittura] sacra\", deriva dalla lingua greca antica e ha trasmesso per secoli la concezione sbagliata che si trattasse di una forma utilizzata solamente dai sacerdoti: questo fraintendimento deriva dal fatto che nell'epoca in cui i Greci arrivarono in Egitto essi notarono che i documenti conservati negli archivi dei templi erano scritti in ieratico e credettero cos\u00ec che questa scrittura fosse tipica dei testi religiosi. In realt\u00e0 gli archivi dei templi non contenevano solo testi religiosi, ma anche opere letterarie, scientifiche e militari, dal momento che nei templi avveniva anche l'istruzione dei futuri professionisti dello Stato. Secondo un'altra spiegazione, dato che la scrittura corrente nel periodo in cui i Greci arrivarono in Egitto era quella demotica e lo ieratico rimase in uso effettivamente solo per la redazione di testi religiosi, per natura conservativi, la denominazione che i Greci ci hanno tramandato sarebbe sostanzialmente corretta, ma solo dalla comparsa del demotico (VII secolo a.C.) in avanti.\nIl demotico, una forma semplificata della scrittura che entr\u00f2 in uso solo nel I millennio a.C., fu derivato dallo ieratico.\nStoria.\nLa scrittura ieratica, al contrario di quella geroglifica che si pu\u00f2 leggere in entrambe le direzioni a seconda dell'orientamento dei segni, si legge \"sempre\" da destra a sinistra. Inizialmente poteva essere scritta sia in righe sia in colonne, come i geroglifici, ma dopo la XII dinastia, specialmente sotto Amenemhat III, si standardizz\u00f2 la scrittura orizzontale. Non \u00e8 da escludere l'ipotesi che ci\u00f2 sia stato fatto per evitare che lo scriba macchiasse il papiro con la mano, ma forse fu fatto per ottimizzare la lettura di un papiro arrotolato.\nLa scrittura ieratica fu utilizzata per la prima volta nel Periodo predinastico, sviluppatasi parallelamente alla pi\u00f9 formale scrittura geroglifica. Vedere lo ieratico come un \"derivato\" del geroglifico \u00e8 un errore: il vero geroglifico, inciso sulla pietra, non apparve prima della I dinastia, molto dopo che lo ieratico si fu stabilizzato come pratica degli scribi. Pertanto, i due sistemi di scrittura si sono sviluppati parallelamente, piuttosto che essere uno una derivazione dell'altro.\nLo ieratico fu usato per tutto il periodo dei faraoni fino al Periodo greco-romano. Tuttavia, attorno al 660 a.C., lo ieratico fu sostituito dal demotico, e in seguito dal greco, in gran parte dei documenti, ma la classe sacerdotale continu\u00f2 a usarlo per secoli, soprattutto nel III secolo a.C.\nSviluppo.\nPrime testimonianze.\nI primi esempi di ieratico si rintracciano gi\u00e0 nel Periodo predinastico, di cui per\u00f2 non sono stati ritrovati veri e propri testi, ma solo frammenti e reperti isolati. Gli studi attuali ritengono che lo ieratico non sia una derivazione dei geroglifici, bens\u00ec si tratti di un'evoluzione parallela, o, addirittura, come testimoniato dai pi\u00f9 antichi frammenti di testi in ieratico, che questo sia pi\u00f9 antico dei geroglifici stessi. Inizialmente, la differenza nell'uso delle due scritture dipendeva dalla scelta del materiale sul quale dovevano essere redatte, come la pietra per i geroglifici e il papiro per lo ieratico.\nIeratico antico.\nDalla primitiva scrittura corsiva, ancora molto legata ai geroglifici, si svilupp\u00f2, a partire dalla IV dinastia, lo \"ieratico antico\". In questo periodo, la scrittura poteva essere in righe o in colonne, con lettura sempre da destra a sinistra, e comparvero le prime legature di segni.\nIeratico medio.\nQuesto stadio di evoluzione si estende dal Medio Regno fino al Nuovo Regno. Durante il Medio Regno si afferma la scrittura orizzontale a scapito di quella in colonne. La scrittura si divide in due stili:\nIeratico tardo.\nLo ieratico tardo compare durante la XVIII dinastia. A partire dal Nuovo Regno, la separazione fra ieratico letterario e ufficiale si fa sempre pi\u00f9 netta: quello letterario divenne pi\u00f9 calligrafico e l'inventario dei segni, probabilmente su influsso della scrittura geroglifica del neoegizio, si ampli\u00f2, anche di simboli semplicemente riempitivi, mentre lo ieratico ufficiale, invece, nella zona di Tebe estremizz\u00f2 la corsivizzazione al punto da prendere oggi il nome di \"ieratico anormale\". Durante questa fase, si possono riconoscere alcuni sottostili all'interno dei due primari, come anche due tendenze corrispondenti alle due zone di Menfi e di Tebe. Dopo il Terzo periodo intermedio lo ieratico anormale fu abbandonato.\nA partire dal 660 a.C. lo ieratico fu soppiantato dal demotico nella scrittura quotidiana, rimanendo per\u00f2 in uso presso la classe sacerdotale ancora per qualche secolo.\nUsi e materiali.\nPer gran parte della sua lunga storia, lo ieratico fu utilizzato per documenti amministrativi, di contabilit\u00e0, testi legali e lettere private, testi matematici, medici, letterari e religiosi. Durante il periodo greco-romano, quando il demotico (in seguito sostituito dal greco) divenne la principale scrittura amministrativa, lo ieratico era limitato perlopi\u00f9 a testi religiosi. In generale, lo ieratico fu molto pi\u00f9 importante dei geroglifici nella storia dell'Egitto: infatti, per quanto nel nostro immaginario i geroglifici siano cos\u00ec strettamente legati a questa civilt\u00e0 al punto da dimenticarci spesso che la semplice parola \"geroglifico\" possa riferirsi anche ad altre forme di scrittura in uso presso altre civilt\u00e0 (si pensi ai geroglifici maya, cretesi ecc.), per gli Egizi essi erano un tipo di scrittura monumentale, per l'eternit\u00e0, dagli ampi risvolti sacri e religiosi (molti testi sacri, come ad esempio il Libro dei morti, anche se scritti su papiro, generalmente non erano scritti in ieratico, ma in una forma leggermente corsivizzata dei geroglifici, detti \"geroglifici corsivi\"), in realt\u00e0 conosciuta a fondo solo da pochi, mentre lo ieratico era la scrittura corrente; lo ieratico era inoltre il primo sistema di scrittura ad essere insegnato agli studenti e talvolta \u00e8 infatti possibile trovare errori nei geroglifici, dovuti a fraintendimenti di testi originariamente scritti in ieratico.\nMolto spesso lo ieratico veniva scritto con un calamo su papiro, legno o pietra. A Deir el Medina furono trovate parecchie tavole di pietra, che ci tramandano un quadro delle vite di comuni uomini di lavoro egiziani. Sono stati trovati testi in scrittura ieratica su tessuti, specialmente nelle strisce di tessuto usati per le mummie. La categoria di testi ieratici su pietra porta il nome di ieratico lapidario; questi testi sono frequenti soprattutto su stele nella XXIII dinastia.\nA volte, durante la VI dinastia i testi ieratici vennero scritti su tavole di argilla con uno stilo, in modo simile al cuneiforme. Sono state ritrovate circa cinquecento di queste tavolette nel palazzo del governatore ad \u2018Ayn Asil (Balat) e quasi altrettante ad \u2018Ayn al-Gazzarin, entrambi nell'Oasi di Dakhla. Nel tempo in cui queste tavolette furono scritte, Dakhla si trovava lontana del centro di produzione del papiro. Tra queste tavolette si registrano inventari, dati di contabilit\u00e0 e circa cinquanta lettere. Di esse alcune sono lettere interne, che erano fatte circolare nel palazzo e i luoghi circoscritti, ma altre arrivavano da villaggi in oasi lontane.\nCaratteristiche.\nLa scrittura ieratica si caratterizza per l'aspetto corsivo e per l'uso di legature tra alcuni caratteri. Inoltre, presenta un'ortografia pi\u00f9 standardizzata rispetto ai geroglifici; i testi in geroglifici devono infatti tener conto di concetti esterni, come le decorazioni che esprimono concetti religiosi. Ci sono inoltre segni unici e specifici dello ieratico, per i quali gli egittologi hanno inventato simboli per le trascrizioni geroglifiche. Molti simboli ieratici hanno delle aggiunte che permettono di distinguere simboli simili. Alcuni segni geroglifici particolarmente complessi potevano essere scritti in ieratico con uno solo tratto di calamo.\nLa scrittura ieratica, in ogni periodo, aveva due forme: una particolarmente corsivizzata e con legature molto frequenti per i documenti ufficiali e una pi\u00f9 curata, quasi onciale, con meno legature, per testi scientifici e letterari. Queste due forme possono essere molto diverse tra loro. Lo stile epistolare, in particolare, si serviva di forme molto corsive per una scrittura pi\u00f9 rapida, spesso con un gran numero di abbreviazioni per frasi ricorrenti.\nUn tipo di scrittura ieratica molto corsiva, detta oggi \"ieratico anormale\", fu usata presso Tebe dalla seconda met\u00e0 della XX dinastia all'inizio della XXVI dinastia. Deriva dai documenti amministrativi dell'Alto Egitto ed era usata per testi legali, documenti di affitto, lettere e altri testi. Questo tipo di scrittura fu soppiantato dal demotico, eredit\u00e0 degli scribi del Basso Egitto, durante la XXVI dinastia, quando il demotico prese piede come principale scrittura nell'Egitto riunificato dell'Epoca Tarda.\nDifferenze e analogie con i geroglifici.\nLa scrittura geroglifica e quella ieratica si influenzarono reciprocamente: il legame \u00e8 chiaro in tutte le epoche. Quasi tutti i segni ieratici (salvo le legature) hanno un corrispettivo geroglifico: in alcuni segni, come le rappresentazioni di animali, l'identit\u00e0 si nota al primo sguardo, mentre per altri la somiglianza si perse nel corso dell'evoluzione. La direzione della scrittura \u00e8 sempre verso sinistra e non si adatta mai all'orientamento di figure o simili, come invece accade nei geroglifici. L'ortografia dello ieratico \u00e8 meno libera di quella dei geroglifici e i segni complessi vengono evitati o semplificati; secondo Gardiner, i geroglifici assunsero questo aspetto dello ieratico. Nello ieratico esiste un certo tipo di punteggiatura e la possibilit\u00e0 di mettere in rilievo parole o frasi con l'utilizzo di inchiostro rosso.\nStoria della ricerca.\nLo scopritore dello ieratico fu Jean Fran\u00e7ois Champollion: nel 1821, un anno prima rispetto ai geroglifici, giunse alla conclusione che doveva trattarsi di una forma di lingua scritta. Adolf Erman attest\u00f2 nel Papiro Westcar le grafie di 17 scribi diversi e diede impulso alla \"Hieratische Pal\u00e4ographie\" di Georg M\u00f6ller.\nIl pi\u00f9 antico documento medico-chirurgico del mondo.\nIl Papiro Edwin Smith, scritto in ieratico, \u00e8 il pi\u00f9 antico documento di argomento medico-chirurgico che ci sia pervenuto. Scritto probabilmente a Tebe, attorno al 1600 a.C., il testo descrive le osservazioni anatomiche, gli esami, le diagnosi, i trattamenti e le prognosi di quarantotto categorie di problemi medici in modo molto dettagliato.\nTra i trattamenti descritti si parla della chiusura di ferite con punti di sutura, la prevenzione e la cura di infezioni con miele e pane ammuffito, la sospensione di un'emorragia con carne cruda e l'immobilizzazione della testa e della colonna vertebrale. Tradotto nel 1930, il documento dimostra la sofisticazione e la praticit\u00e0 della medicina egiziana antica. Alcune parti riguardano la pulizia del viso e del corpo "}
{"id": "122010", "revid": "125657527", "url": "https://it.wikipedia.org/wiki?curid=122010", "title": "Roger Moore", "text": "Biografia.\nPrimi anni.\nFiglio dell'agente di polizia George Alfred Moore e di Lilian Pope, negli anni quaranta venne arruolato nell'esercito britannico poco dopo la fine della seconda guerra mondiale, prestando servizio per un certo periodo nella Germania Ovest, per poi dedicarsi al teatro e in seguito al cinema, dopo aver studiato recitazione alla Royal Academy of Dramatic Art (R.A.D.A.), dove conobbe l'attrice Lois Maxwell, sua compagna di corso nel 1944 e sua futura partner nel ruolo di Miss Moneypenny nei film di James Bond.\nTra le sue prime apparizioni cinematografiche i film \"L'ultima volta che vidi Parigi\" (1954), \"Oltre il destino\" (1955), \"Il ladro del re\" (1955) e \"Diana la cortigiana\" (1956), dove inizi\u00f2 a mettersi in evidenza grazie all'eleganza e alla prestanza fisica. Nel 1959 apparve nel film \"Vento di tempesta\" e nel 1961 in \"Desiderio nel sole\" e \"L'oro dei sette santi\".\nDopo la serie televisiva \"Ivanhoe\" (1958), trasmessa in Italia nei primi anni sessanta alla \"TV dei ragazzi\" a cui seguirono \"The Alaskans\" e \"Maverick\", fu la serie \"Il Santo\", dove interpretava il ladro gentiluomo \"Simon Templar\", ad aprire definitivamente le porte del successo a Roger Moore. La prima serie di questo filone \u00e8 datata 1962 e venne girata ancora in bianco e nero, mentre la seconda a colori prese il via nel 1966. L'attore vest\u00ec questo ruolo dal 1962 al 1969 e alcuni degli episodi furono adattati per il grande schermo.\nLa carriera televisiva di Roger Moore si arricch\u00ec di un ulteriore successo grazie alla serie \"Attenti a quei due\", telefilm, che nel 1971 lo vide al fianco di Tony Curtis. Questa serie in Italia arriv\u00f2 solo nel 1973 e fu un trionfo.\nIl successo di 007.\nNello stesso anno Moore eredit\u00f2 il ruolo di James Bond, l'agente segreto precedentemente portato al successo dallo scozzese Sean Connery. I produttori gli permisero di adottare qualche modifica rispetto al Bond di Connery, onde evitare le recensioni negative che gi\u00e0 avevano colpito George Lazenby, il primo sostituto di Connery. L'esordio di Moore in \"Agente 007 - Vivi e lascia morire\" (1973) riscosse un successo strepitoso sia di critica sia di incassi. A questo punto la notoriet\u00e0 del personaggio e del suo nuovo interprete crebbe ulteriormente. Roger Moore interpret\u00f2 nel frattempo altre quattro pellicole della saga, \"Agente 007 - L'uomo dalla pistola d'oro\" (1974), \"La spia che mi amava\" (1977), \"Moonraker - Operazione spazio\" (1979), \"Solo per i tuoi occhi\" (1981), ma cominci\u00f2 a essere stanco del personaggio.\nTuttavia venne convinto dai produttori a tornare nei panni di Bond anche nel successivo \"Octopussy - Operazione piovra\" (1983), a causa della contemporanea uscita dell'apocrifo \"Mai dire mai\", dove nel ruolo di 007 torn\u00f2 il mostro sacro Sean Connery; il risultato finale vide come trionfatore, per diversi milioni di dollari, Moore. L'ultimo Bond di Moore fu in \"007 - Bersaglio mobile\" (1985), criticato dallo stesso attore per la sua violenza e in parte rinnegato in quanto, a 58 anni, si sentiva ormai troppo anziano per la parte. Fino a oggi, Moore \u00e8 l'attore che ha interpretato pi\u00f9 volte il ruolo di 007 nella serie ufficiale, oltre che l'interprete pi\u00f9 anziano di James Bond al suo debutto. Aveva infatti 45 anni quando interpret\u00f2 \"Agente 007 - Vivi e lascia morire\".\nIn un'intervista confess\u00f2 che avrebbe voluto interpretare il cattivo in un film di James Bond con Daniel Craig, sapendo tuttavia bene che non sarebbe mai potuto succedere.\nDopo James Bond.\nCon il successo nei panni di James Bond, Roger Moore divent\u00f2 l'eroe di molti altri film d'avventura, come \"Circolo vizioso\" (1969), \"Gold - Il segno del potere\" (1974), \"Gli esecutori\" (1976), \"Ci rivedremo all'inferno\" (1976), \"Sherlock Holmes a New York\" (1976), \"I 4 dell'Oca selvaggia\" (1978), \"Amici e nemici\" (1979), \"\" (1980), \"L'oca selvaggia colpisce ancora\" (1980), \"A faccia nuda\" (1984). Nel 1996 l'attore inglese fu al fianco di Jean-Claude Van Damme nell'avventuroso \"La prova\".\nGrazie al suo personale \"humor\" e alla sua ironia, si distinse anche in commedie come \"Toccarlo... porta fortuna\" (1975), \"I seduttori della domenica\" (1980), \"La corsa pi\u00f9 pazza d'America\" (1981), \"Pantera Rosa - Il mistero Clouseau\" (1983), \"Doppia coppia all'otto di picche\" (1990), \"Bed &amp; Breakfast - Servizio in camera\" (1992), \"Spice Girls - Il film\" (1997) e \"Boat Trip\" (2002), dopo il quale decise di abbandonare momentaneamente le scene. Nel suo curriculum trovano posto anche ruoli impegnati, come quelli sostenuti in \"L'uomo che uccise se stesso\" (1970).\nDal 1990 Roger Moore fu Ambasciatore Umanitario per conto dell'Unicef, l'Ente Mondiale che tutela i diritti dell'infanzia. L'attore svolse questo incarico con costante impegno e si fece spesso promotore di campagne di sensibilizzazione. Nel 2003 la Regina Elisabetta II lo nomin\u00f2 Cavaliere dell'Impero Britannico, da cui il titolo di Sir. Nel 2009 l'associazione animalista People for the Ethical Treatment of Animals nomin\u00f2 Roger Moore \"Persona dell'anno\" per la sua campagna contro la produzione del \"foie gras\", ottenuto dal fegato delle oche sottoposte ad alimentazione forzata in modo da indurne la patologia denominata steatosi epatica, a seguito della quale la catena di grandi magazzini Selfridges decise di eliminarlo dalla vendita.\nNel 2010 partecip\u00f2 all'esecuzione del brano musicale dei Beatles \"Let It Be\", e fu presente nel videoclip della \"cover\" assieme a molte altre \"star\" del cinema e della televisione, per la serie norvegese \"Gylne tider\" (Gli anni d'oro).\nNel 2011 torn\u00f2 a recitare prendendo parte alla commedia natalizia \"Natale a Castlebury Hall\", mentre nel 2013 partecip\u00f2 al \"tv-movie\" \"The Saint\", \"remake\" della famosa serie-tv degli anni sessanta di cui era stato protagonista. \nNel 2015 venne scelto come testimonial dall'operatore nazionale svizzero di telefonia fissa e mobile \"Swisscom\" per uno spot televisivo di pacchetti \"ALL IN ONE\" che offrivano TV digitale via IP, Internet a banda larga e telefonia IP. \nNell'agosto 2016 usc\u00ec nelle sale cinematografiche il film \"The Carer\" di J\u00e1nos Edel\u00e9nyi nel quale interpret\u00f2 s\u00e9 stesso.\nMalattia e morte.\nNel 1993 sub\u00ec l'asportazione della prostata per un tumore, mentre nel 2003 gli venne impiantato un pacemaker per supplire a un'insufficienza cardiaca. Nel 2012 rivel\u00f2 di avere il diabete 2 e di essere sotto cura per un carcinoma basocellulare. Apparve per l'ultima volta in pubblico al Royal Festival Hall di Londra nel novembre 2016. \u00c8 morto di cancro il 23 maggio 2017 a Crans-Montana. I funerali si svolsero, per sua volont\u00e0, in forma privata a Monaco.\nVita privata.\nSposato dal 2002 con la multimilionaria di origini danesi e svedesi Kristina Tholstrup, Moore aveva alle spalle tre precedenti matrimoni.\nDal 1946 al 1953 fu legato a Doorn van Steyn. Successivamente spos\u00f2 la \"vocalist\" Dorothy Squires, che lasci\u00f2 per l'attrice italiana Luisa Mattioli. La coppia si spos\u00f2 nel 1969, quando la Squires concesse a Moore il divorzio. Dalla Mattioli ha avuto tre figli: l'attrice Deborah Moore (nata il 27 ottobre 1963), l'attore Geoffrey Moore (nato il 28 luglio 1966) e il produttore Christian Moore. Moore e la Mattioli si separarono nel 1993. Fu grazie a questo matrimonio che Moore apprese a parlare correntemente l'italiano.\nImpegno per gli animali.\nPer anni Roger Moore ha cercato di proteggere gli animali. \u00c8 particolarmente noto per la sua lotta contro il \"foie gras\", che riteneva essere una \"malattia e non una prelibatezza\". Nelle sue campagne contro questa prassi \"vomitevole\" collaborava spesso con l'organizzazione per i diritti degli animali PETA. Il suo pi\u00f9 grande successo in questo campo fu che, nel corso di una campagna, convinse la catena di grandi magazzini Selfridges a non vendere pi\u00f9 \"foie gras\". A causa della sua avversione per il foie gras arriv\u00f2 persino a non richiamare i vecchi amici se continuavano a mangiarlo.\nMoore supportava l'organizzazione per la protezione della vita marina Sea Shepherd. In pi\u00f9 supportava \"TigerTime\" e \"Animal Defenders International\". Ha usato parole chiare sulla caccia al trofeo. Ha descritto le persone a cui \"piaceva uccidere animali indifesi\" come \"malati di mente\".\nIn pi\u00f9 si impegnava contro l'uso di animali selvatici nei circhi. Ha chiesto il rilascio di un'orca di nome Morgan e raccolse denaro per riportare 33 leoni maltrattati nella loro terra natia.\nAlla Regina Elisabetta II chiese invece di sostituire i cappelli di pelliccia vera della sua guardia con cappelli sintetici.\nNel 2012, insieme all'attrice Daryl Hannah, \u00e8 stato ospite al santuario austriaco Gut Aiderbichl.\nNel 2017 Roger Moore \u00e8 stato eletto persona dell'anno dall'organizzazione per i diritti degli animali PETA.\nDoppiatori italiani.\nDa doppiatore \u00e8 sostituito da:"}
{"id": "122011", "revid": "287204", "url": "https://it.wikipedia.org/wiki?curid=122011", "title": "Rene Magritte", "text": ""}
{"id": "122012", "revid": "125965758", "url": "https://it.wikipedia.org/wiki?curid=122012", "title": "Jim Carrey", "text": "Ha raggiunto la celebrit\u00e0 per le sue performance in commedie come \"Ace Ventura - L'acchiappanimali\", \"The Mask - Da zero a mito\", \"Scemo &amp; pi\u00f9 scemo\", \"Ace Ventura - Missione Africa\", \"Il rompiscatole\", \"Bugiardo bugiardo\", \"Il Grinch\", \"Una settimana da Dio\" e \"Sonic - Il film\", tuttavia, \u00e8 stato molto apprezzato anche per performance pi\u00f9 drammatiche come in \"The Truman Show\", \"Man on the Moon\", \"Se mi lasci ti cancello\", \"Number 23\" e \"A Christmas Carol\".\nBiografia.\nFiglio di Percy (1927-1994), musicista e contabile, e di Kathleen Oram Carrey (1927-1989), casalinga, Carrey \u00e8 nato nel 1962 nella citt\u00e0 di Newmarket, non lontano da Toronto, e ha tre fratelli pi\u00f9 grandi: John, Patricia e Rita. La sua famiglia paterna \u00e8 cattolica e ha radici francesi (il loro cognome originario era \"Carr\u00e9\"), mentre la madre ha origini scozzesi, irlandesi e francesi.\nCarriera.\nLa sua carriera inizi\u00f2 come commediante: all'et\u00e0 di dieci anni mand\u00f2 il suo curriculum al \"The Carol Burnett Show\". Perfino i suoi insegnanti di liceo alla fine di ogni giornata di scuola gli lasciavano qualche minuto per un'esibizione alla maniera dei cabaret. Quando i suoi genitori si ritrovarono in ristrettezze economiche, a causa della perdita del lavoro subita dal padre, la famiglia si trasfer\u00ec nei sobborghi di Toronto, dove frequent\u00f2 la \"Blessed Trinity Catholic School\" di Toronto per due anni, per poi passare alla \"Agincourt Collegiate Institute\". Per un certo periodo di tempo la famiglia visse addirittura in un furgone Volkswagen parcheggiato nel giardino di un parente a causa delle loro profonde difficolt\u00e0 economiche.\nLasci\u00f2 la scuola all'et\u00e0 di 16 anni per dedicarsi alla carriera di comico nei club imitando celebrit\u00e0 come Michael Landon e James Stewart. Nel 1979, diciassettenne, si trasfer\u00ec a Los Angeles dove lavor\u00f2 nel \"The Comedy Store\" quando il comico Rodney Dangerfield lo not\u00f2. Il suo modo di recitare lo impression\u00f2 talmente che lo assunse come comico all'inizio dei suoi spettacoli.\nFece un'audizione per partecipare al \"Saturday Night Live\" all'epoca in cui cercavano nuovi membri del cast per la stagione 1980-1981, ma non fu preso. Il suo primo ruolo da protagonista in televisione fu \"Skip Tarkenton\", nel programma \"The Duck Factory\". Carrey continu\u00f2 la sua carriera facendo piccole parti in alcuni film e in televisione che alla fine lo portarono a stringere amicizia con il comico Damon Wayans. Il fratello di Wayans, Keenen, volle inserire Carrey con uno sketch nello show ideato per la Fox intitolato \"In Living Color\".\nI suoi personaggi insoliti, inclusa la palestrata Vera de Milo e il masochistico ispettore di sicurezza Fire Marshall Bill, i cui \"suggerimenti per la sicurezza\" pericolosi e imprudenti furono bersagliati dalla censura perch\u00e9 potevano indurre i telespettatori pi\u00f9 piccoli a imitarne i comportamenti, e il suo stesso modo di fare davanti alle telecamere lo hanno portato al centro dell'attenzione statunitense e hollywoodiana.\nCon \"Introducing... Janet\" (1983), debutta sugli schermi cinematografici e nel 1985 interpreta Mark Kendall, un giovane adolescente vergine inseguito da una vampira di 400 anni, nella commedia horror \"Se ti mordo... sei mio\". Sempre nel 1985, ebbe una piccola parte nel film di Francis Ford Coppola \"Peggy Sue si \u00e8 sposata\". Nel 1988 interpreta il ruolo del rocker Johnny Squares in \"Scommessa con la morte\" con Clint Eastwood, ultimo film della pentalogia dedicata all'ispettore Harry Callaghan. Nel 1989 recita nel film \"Le ragazze della Terra sono facili\", una commedia fantascientifica in cui recita assieme ad altri due attori molto conosciuti, Jeff Goldblum e Damon Wayans.\nNel 1994 ottenne con il film \"Ace Ventura - L'acchiappanimali\" il primo assaggio di popolarit\u00e0 a livello mondiale. Il film, stroncato dalla critica e per il quale ricevette una nomination al Razzie Award come peggior attore esordiente del 1994, incass\u00f2 oltre settanta milioni di dollari negli Stati Uniti Nello stesso anno, escono nelle sale cinematografiche altri due film:\"The Mask - Da zero a mito\", che incassa 23 milioni di dollari nella prima settimana di programmazione solo negli Usa e \"Scemo &amp; pi\u00f9 scemo\", altro film comico/demenziale che accrebbe notevolmente la popolarit\u00e0 di Carrey.\nNel 1995 interpret\u00f2 il villain Enigmista nel film \"Batman Forever\" e ritorn\u00f2 nei panni di Ace Ventura in \"Ace Ventura - Missione Africa\".\nNel 1996 interpreta il ruolo principale nel film \"Il rompiscatole\", diretto da Ben Stiller. Nel 1997 con \"Bugiardo bugiardo\", film di successo per famiglie nel quale interpreta un avvocato costretto a dire solo la verit\u00e0, abituato per\u00f2 a dire bugie diventa il primo attore comico a ricevere un compenso di 20 milioni di dollari.\nNonostante il successo nelle commedie, Carrey volle interpretare, accettando una somma molto pi\u00f9 bassa rispetto al suo cachet, \"The Truman Show\" (1998), film drammatico per il quale gli fu conferito un Golden Globe come miglior attore protagonista. In quell'anno consegn\u00f2 a Michael Kahn l'Oscar al miglior montaggio per \"Salvate il soldato Ryan\", e nella stessa occasione intrattenne il pubblico ironizzando sulla propria mancata candidatura all'Oscar al migliore attore e la vittoria di Roberto Benigni.\nNel 1999 Carrey si aggiudica il ruolo di Andy Kaufman nel film \"Man on the Moon\". Molti altri attori erano interessati alla parte, ma Carrey strabilia tutti recitando con i bonghi che Kaufman utilizzava nelle sue performance, e ottiene la parte. Con l'interpretazione nel ruolo di Kaufman, si aggiudica un secondo Golden Globe per il miglior attore nel 2000.\nNel 2000 a lavorare con i fratelli Farrelly nella commedia \"Io, me &amp; Irene\", interpretando il ruolo di un agente affetto da disturbo di personalit\u00e0 multipla. Nel novembre dello stesso anno esce il film campione d'incassi \"Il Grinch\", in cui interpreta l'omonimo protagonista impegnato a sabotare le festivit\u00e0 natalizie. Nel 2001 esce \"The Majestic\", scritto da Michael Sloane, e diretto da Frank Darabont. Ambientato negli anni cinquanta, Carrey interpreta uno sceneggiatore cinematografico vittima della persecuzione di McCarthy, il quale perde la memoria e finisce in un paese dove lo scambiano per un eroe di guerra..\nNel 2003 torna a lavorare sotto la regia di Tom Shadyac nella commedia \"Una settimana da Dio\" che incassa oltre 480 milioni di dollari.\nNel 2004 accetta di partecipare al film \"Se mi lasci ti cancello\", il cui copione poco commerciale fece ottenere uno scarso riscontro di pubblico, ma venne molto apprezzato dalla critica. Il film ottenne un premio Oscar come miglior sceneggiatura originale e altre due nomination per Kate Winslet agli Oscar come miglior attrice e Carrey ai Golden Globe come miglior attore. Sempre nel 2004 interpreta il malvagio Conte Olaf nel film \"Lemony Snicket - Una serie di sfortunati eventi\", produzione da 148 milioni di dollari basata sui primi tre volumi dell'omonima saga di romanzi.\nNel 2005 interpreta il protagonista in \"Dick &amp; Jane - Operazione furto\", remake di \"Non rubare... se non \u00e8 strettamente necessario\", nella parte di Dick, un marito sfortunato che perde il lavoro dopo che la sua compagnia va in bancarotta. Il film, uscito in Italia come \"Dick &amp; Jane - Operazione furto\", incassa 200 milioni di dollari in tutto il mondo. Nel 2007 ritrova il regista di \"Batman Forever\", Joel Schumacher, per \"Number 23\", un thriller psicologico con Virginia Madsen e Danny Huston. Nel film, Carrey \u00e8 un uomo ossessionato da un oscuro libro che ritiene in qualche modo basato sulla sua vita.\nNel 2008 presta la sua voce in \"Ortone e il mondo dei Chi\", uscito il 18 aprile, ed \u00e8 il protagonista di \"Yes Man\".\nNel 2009 \u00e8 protagonista al fianco di Ewan McGregor di \"Colpo di fulmine - Il mago della truffa\", basato sulla vita dell'artista e impostore Steven Jay Russell. Proiettato in anteprima al Sundance Film Festival il 18 gennaio 2009, il 19 maggio \u00e8 stato proiettato al Festival di Cannes 2009, ha avuto grossi problemi nel trovare un distributore negli Stati Uniti a causa delle tematiche omosessuali trattate, e l'uscita, a opera della Consolidated Pictures Group \u00e8 avvenuta nell'ottobre 2010, slittando di un anno e mezzo dalla data originariamente stabilita.\nNel dicembre 2009 esce il film d'animazione \"A Christmas Carol\", prodotto dalla Walt Disney Pictures e tratto dal famoso libro di Charles Dickens, in cui Jim Carrey ha recitato nei panni di sette personaggi (Ebenezer Scrooge piccolo e grande, i 3 fantasmi dei natali presente, passato e futuro e altri due personaggi.) grazie alla tecnica del motion capture.\nAll'apice del successo, l'attore cade in una profonda depressione, diradando i suoi impegni cinematografici.\nNel 2011 \u00e8 stato scritturato per \"Pierre Pierre\", una commedia che lo vedr\u00e0 nel ruolo di un francese che trasporta un quadro rubato da Parigi a Londra, comportandosi in maniera oltremodo odiosa. Il film sar\u00e0 diretto da Larry Charles. Nello stesso anno interpreta il protagonista del film \"I pinguini di Mr. Popper\", trasposizione cinematografica dell'omonimo libro per ragazzi scritto nel 1938 da Richard e Florence Atwater. Il film \u00e8 stato diretto da Mark Waters ed \u00e8 uscito il 17 giugno 2011.\nNel 2012 \u00e8 stato impegnato sul set del film \"The Incredible Burt Wonderstone\", per la regia di Don Scardino, uscito nel 2013. Commedia ambientata a Las Vegas, il film vede nel cast anche Steve Carell e Steve Buscemi. Nel 2013 \u00e8 nel cast del film \"Kick-Ass 2\" dove impersona il ruolo del colonnello Stars and Stripes; nel settembre dello stesso anno sono iniziate le riprese di \"Scemo &amp; + scemo 2\", a cui partecipa sempre in coppia con Jeff Daniels.\nNel marzo 2013, annuncia di aver scritto un libro per bambini dal titolo \"How Roland Rolls\", con protagonista un'onda di nome Roland, descritto come \"una specie di storia metafisica per bambini, che si occupa di un sacco di roba pesante in un modo davvero infantile\". Carrey ha consegnato il discorso di commiato alla Maharishi University of Management di Fairfield, Iowa, nel maggio del 2014 e ha ricevuto una laurea honoris causa per i suoi successi come comico, artista, autore e filantropo. Nel 2014 viene invitato al Jimmy Kimmel Live! Nel 2015 \u00e8 produttore di \"Detriti Kings\", un documentario che descrive gli eventi che precedono e seguono l'incontro di pace di Hoe Avenue. Sempre nel 2015 il Canada ha emesso un francobollo in suo onore con il suo ritratto.\nNel 2016 torna a recitare: \u00e8 nel cast del film thriller post-apocalittico \"The Bad Batch\", dove impersona un eremita muto, e nel poliziesco thriller \"Dark Crimes\".\nDal 2017 ha iniziato a disegnare delle vignette di satira politica su Twitter, aventi quasi sempre a oggetto critiche violente nei confronti del presidente degli Stati Uniti Donald Trump.\nIl 30 Marzo 2019 il celebre attore torna far parlare di s\u00e9, in particolare pubblicando sul social media Twitter una vignetta satirica (a suo dire da lui stesso realizzata) con protagonisti i cadaveri di Benito Mussolini e della sua compagna Claretta Petacci appesi a testa in gi\u00f9 ed esposti a Piazzale Loreto - Milano (con palese riferimento all'evento storico del 29 Aprile 1945, avvenuto come rappresaglia alla strage dei partigiani di Piazzale Loreto a Milano del 10 Agosto 1944), auspicando con una dichiarazione spontanea sulla stessa vignetta che tutti i fascisti in futuro facciano la stessa fine. La parlamentare italiana (e nipote diretta dell'ex dittatore italiano) Alessandra Mussolini ha replicato sempre via Twitter con un insulto non ottenendo di fatto nulla. Anzi l'attore ha ribadito la sua posizione antifascista, ritenendosi basito che ancora in Italia il fascismo trovi sostenitori persino nel parlamento italiano. \nNel 2019 ottiene il ruolo del Dr. Eggman, storico nemico di Sonic, nel film live-action della serie di videogiochi, diretto da Jeff Fowler, distribuito nelle sale nel 2020. L'attore \u00e8 stato confermato anche per il sequel di \"Sonic - Il film\", previsto nelle sale nell'aprile 2022.\nVita privata.\nIl 28 marzo 1987 sposa l'attrice Melissa Jaine Womer e il 6 settembre dello stesso anno nasce la sua unica figlia, Jane. La coppia divorzia nel 1995. Il 23 settembre 1996 sposa in seconde nozze l'attrice Lauren Holly, ma il matrimonio dura meno di un anno. Successivamente ha avuto una serie di relazioni, tra cui Laurie Holden, January Jones, Anine Bing e Ren\u00e9e Zellweger, sua partner in \"Io, me &amp; Irene\". Dal 2005 all'aprile 2010 \u00e8 stato fidanzato con l'attrice e modella Jenny McCarthy. Dal 7 ottobre 2004 ha acquisito la cittadinanza statunitense, oltre a quella canadese. \nCarrey ha mostrato di essere un fervente sostenitore della possibilit\u00e0 di rifiutare il vaccino per i propri figli e ha manifestato pubblicamente il suo disappunto in varie occasioni, sostenendo che i vaccini causerebbero l'autismo, venendo spesso criticato per questo: l'attore ha scatenato polemiche quando nel 2015 ha definito una legge sull'obbligo vaccinale in California \"fascismo\" e ha partecipato a manifestazioni e conferenze anche con l'ex fidanzata Jenny McCarthy.\nIl 29 settembre 2015 la sua fidanzata Cathriona White \u00e8 stata trovata morta nel suo appartamento di Los Angeles; aveva 28 anni. Accanto al corpo la polizia ha trovato alcune pillole. I due si erano lasciati da pochi giorni dopo una tormentata relazione durata tre anni.\nDoppiatori italiani.\nNelle versioni in italiano dei suoi film, Jim Carrey \u00e8 stato doppiato da:\nDa doppiatore \u00e8 sostituito da:"}
{"id": "122013", "revid": "1728", "url": "https://it.wikipedia.org/wiki?curid=122013", "title": "Lingua retoromanza", "text": ""}
{"id": "122014", "revid": "24057", "url": "https://it.wikipedia.org/wiki?curid=122014", "title": "Retoromanzo", "text": ""}
{"id": "122015", "revid": "345405", "url": "https://it.wikipedia.org/wiki?curid=122015", "title": "Romancio", "text": ""}
{"id": "122018", "revid": "119831871", "url": "https://it.wikipedia.org/wiki?curid=122018", "title": "Fant\u00f4mas", "text": "Fant\u00f4mas \u00e8 un personaggio letterario (poi adattato in numerose occasioni per il cinema e la TV) ideato nel 1911, protagonista di una serie di 32 romanzi scritta dai francesi Marcel Allain e Pierre Souvestre e di una successiva serie di 11 romanzi ad opera del solo Marcel Allain dopo la scomparsa del coautore.\nCriminale spietato, dotato di intelligenza diabolica, abilissimo nei travestimenti e megalomane, organizza intrighi delittuosi complessi e con fini ambiziosi. Egli riesce sempre a sfuggire al suo nemico giurato, l'ispettore Juve, e all'alleato di questi, il giornalista Jer\u00f4me Fandor (il quale per\u00f2 \u00e8 anche innamorato di H\u00e9l\u00e8ne, la figlia di Fant\u00f4mas). I romanzi della serie di Fant\u00f4mas contengono i motivi di due generi: quello dei \"feuilleton\", romanzi di intrigo pubblicati a puntate e tipicamente di ambientazione parigina, e quelli del genere poliziesco. In questo la serie dei romanzi su Fant\u00f4mas va accostata a quella su Ars\u00e8ne Lupin, il personaggio del ladro gentiluomo ideato da Maurice Leblanc alcuni anni prima, nel 1905.\nPopolarissimi in Francia (ma anche in altri paesi europei e in particolare in Italia) dagli anni dieci agli anni trenta, i romanzi hanno dato origine a numerose versioni cinematografiche, a fumetti e teatrali; personaggio e libri sono stati inoltre ripresi in numerose opere di fantasia. La figura di Fant\u00f4mas ha influenzato personaggi di opere seriali successive come i \"cattivi\" dei film con James Bond, il fumetto \"Diabolik\" e vari protagonisti del genere \"noir\".\nIl personaggio ha anche ispirato il pittore surrealista belga Ren\u00e9 Magritte per alcune sue opere come \"Le Retour de Flamme\" del 1943, \"Le barbare\" del 1928 e \"L'assassin menac\u00e9\" del 1926."}
{"id": "122019", "revid": "287204", "url": "https://it.wikipedia.org/wiki?curid=122019", "title": "Fantomas", "text": ""}
{"id": "122028", "revid": "123443465", "url": "https://it.wikipedia.org/wiki?curid=122028", "title": "Che cos'\u00e8 la globalizzazione", "text": "Che cos'\u00e8 la globalizzazione: Rischi e prospettive della societ\u00e0 planetaria (\"Was ist Globalisierung?\") \u00e8 un saggio di Ulrich Beck in cui si nota come la dimensione economica della globalizzazione influenzi scelte puramente politiche di stati che se ne sentono minacciati; potendo influenzare la politica, si pu\u00f2 dire che le imprese transnazionali abbiano influenza su ogni aspetto della societ\u00e0. L'organizzazione del lavoro com'\u00e8 stata intesa finora va ripensata, poich\u00e9 lo stato\u00a0\u2013 limitato entro i propri confini\u00a0\u2013 non pu\u00f2 pi\u00f9 dettare regole ad imprese transnazionali, capaci di aggirare con la loro influenza ogni barriera.\nAl contrario, lo stato viene spinto a diventare \"minimale\" (ovvero si occupa solo di garantire l'ordine) rispetto al potere economico, che le multinazionali hanno acquisito grazie alla\" possibilit\u00e0 di produrre dove la manodopera costa meno\", che influenza gli stati a compiere politiche che le attirino, al costo di creare \"zone franche\" in cui i diritti umani non siano garantiti. Il potere dello stato viene inoltre smantellato dalla possibilit\u00e0 di \"pagare le tasse dove costa meno\", giocando sulla sede fiscale.\nLe multinazionali sono perci\u00f2 \"contribuenti virtuali\", ovvero ottengono agevolazioni a non finire dallo stato pur di continuare a mantenere la sede fiscale in quel paese, che si rif\u00e0 (e solo in parte) sui \"contribuenti reali\", ovvero le piccole e medie imprese. Il Welfare state (stato sociale) \u00e8 ormai troppo costoso da mantenere, anche perch\u00e9 molte medie imprese chiudono schiacciate da concorrenza sleale e tasse; i disoccupati che vengono a crearsi diventano poi un altro costo per lo stato sociale, che sar\u00e0 compensato tassando ancor di pi\u00f9 i rimanenti contribuenti reali. \u00c8 un circolo vizioso creato dall'individualizzazione, che ha spinto ad abbandonare la politica per cercare la realizzazione personale; eppure da esso sorgono le idee di globalismo, globalit\u00e0 e globalizzazione.\nPolitica nella seconda modernit\u00e0.\nDando per scontata la fine dell'equazione \"\u201ccultura = stato\u201d\" \u2013 tipica della \"prima modernit\u00e0\" \u2013 che vedeva pi\u00f9 societ\u00e0 distinte, separate da confini, si pone ora una societ\u00e0 globale in cui coesistano pi\u00f9 culture, a formarne una sola. La seconda modernit\u00e0 inoltre vede lo stato e le istituzioni classiche inadeguate a contrastare la potenza degli \"attori transnazionali\"; la politica si sposta, pertanto, come testimonia il caso della piattaforma petrolifera Brent Spar:\nLa Shell, rea di voler affondare una piattaforma inquinando, ma in maniera perfettamente legale, si vide attaccata da Greenpeace; segu\u00ec un boicottaggio dei suoi prodotti. \u00c8 ovvio notare il cambiamento della politica: \"gli stati nazionali non avevano voce in capitolo\", la Shell \u00e8 stata attaccata da Greenpeace, altro movimento transnazionale, e dall'opinione pubblica. Per i boicottaggi \u00e8 per\u00f2 necessario l'apporto dei media, nessun boicottaggio \u00e8 possibile se essi non ne parlano, e sono determinati \"dalla trasmissibilit\u00e0\" (si \u201cvota\u201d solo boicottando in massa, pertanto serve un forte ideale comune; viceversa, non comprare un prodotto \u00e8 solo una scelta personale, e non influente)\" e dalla possibilit\u00e0 d'alternativa\": ovvero \u00e8 boicottabile solo chi pu\u00f2 essere sostituito. Se la Shell fosse stata la sola azienda petrolifera, il boicottaggio sarebbe stato impossibile.\nLa possibilit\u00e0 di entrare in contatto con diverse culture, anche all'interno della propria vita (\"globalizzazione delle biografie\": un tedesco che ami il Kenya), richiede la presenza di una \"critica interculturale\"; questa dovr\u00e0 muovere dalle basi di Nietzsche: ovvero \"il singolo deve divenire legislatore di se stesso\", ma solo di s\u00e9.\nQuesta posizione di tipo universalista-contestuale consente di non imporre il proprio pensiero, ma di ritenerlo il migliore, e confrontarlo con altri. Se risulta migliore, arricchir\u00e0 altri, viceversa accadr\u00e0 il contrario. Le posizioni che si possono adottare in un dialogo sono tre:\nUna futura societ\u00e0 mondiale.\nUna societ\u00e0 civile mondiale dovr\u00e0 avere due basi: i media e le guerre. I media sono il collegamento che rende possibile il confronto; le guerre, amplificate dai media, diventano crisi politiche globali di fronte a cui si rende necessaria una democrazia cosmopolitica. Beck fonda la base della democrazia globale nel rispetto dei diritti umani; tuttavia, non \u00e8 chiaro come essi debbano essere fatti rispettare, poich\u00e9 \"mancano istituzioni col potere di operare sul piano fisico\": far rispettare i diritti umani \u00e8 sempre stato compito degli stati nazionali.\nNella societ\u00e0 mondiale gli stati si trovano a relazionarsi con l'opinione pubblica, altri stati e altri attori transnazionali come l'ONU; i modelli per spiegare come si svolgano queste relazioni sono tre:\nGli stati dovrebbero accordarsi tra loro, e \"rinunciare a parte della propria sovranit\u00e0, delegandola ad istituzioni transnazionali\" (come il parlamento europeo); Altri possibili scenari di una futura democrazia globale sono:"}
{"id": "122029", "revid": "466539", "url": "https://it.wikipedia.org/wiki?curid=122029", "title": "Jos\u00e9 Barroso", "text": "Dal 2004 al 2014 \u00e8 stato presidente della Commissione europea. In passato \u00e8 stato ministro e Primo ministro del Portogallo e Ministro degli Affari Esteri.\nDall'8 luglio 2016 \u00e8 presidente non esecutivo e advisor della banca d'affari Goldman Sachs.\nBiografia.\nFormazione.\nBarroso si \u00e8 laureato in giurisprudenza presso l'Universit\u00e0 di Lisbona e in studi europei presso l'Universit\u00e0 di Ginevra nel 1985. In quest'ultima universit\u00e0 ha successivamente ottenuto anche un master in scienze politiche, laureandosi con una tesi sui rapporti tra integrazione europea e sistema politico portoghese. Ha svolto inoltre alcuni periodi di studio e stage alla Columbia University, alla Georgetown University, all'International University Institute di Lussemburgo e all'Istituto Universitario Europeo.\nCarriera accademica.\nBarroso \u00e8 stato assistente presso la facolt\u00e0 di giurisprudenza dell'Universit\u00e0 di Lisbona e presso il dipartimento di scienze politiche dell'Universit\u00e0 di Ginevra, in cui collabor\u00f2 con Dusan Sidjanski e si occup\u00f2 in particolare del pensiero di Denis de Rougemont. \u00c8 stato inoltre professore invitato alla Georgetown University dal 1996 al 1998. In tale universit\u00e0 ottenne anche il diploma al \"Georgetown Leadership Seminar\". Barroso \u00e8 stato direttore del dipartimento di relazioni internazionali dell'universit\u00e0 Lus\u00edada di Lisbona dal 1995 al 1999. Fond\u00f2 e fu il primo direttore della rivista scientifica \"Revista de Ciencia Politica\".\nCarriera politica.\nBarroso inizi\u00f2 a svolgere attivit\u00e0 politica ai tempi dell'universit\u00e0, prima della \"rivoluzione dei Garofani\" dell'aprile 1974. Barroso era uno dei leader della FEM-L (Federazione degli Studenti Marxisti-Leninisti), che era la sezione giovanile movimento clandestino maoista MRPP (Movimento Riorganizzativo del Partito del Proletariato), in seguito unitosi al Partito Comunista dei Lavoratori Portoghesi. Successivamente Barroso giustific\u00f2 la sua scelta giovanile sostenendo che era stata motivata dalla dura opposizione della FEM-L contro il movimento giovanile del Partito comunista. Tuttavia, fonti dell'epoca testimoniano che Barroso appoggiava effettivamente posizioni maoiste e di sinistra.\nDopo la fine del regime di Salazar, nel dicembre 1980 Barroso ader\u00ec al Partito Social Democratico (PSD), principale movimento del centrodestra portoghese, del quale \u00e8 membro ancor oggi. Ha fatto parte del Consiglio nazionale del partito ed \u00e8 stato segretario della commissione per le relazioni internazionali. Nel 1991 ader\u00ec al movimento europeo del Portogallo.\nIncarichi di governo.\nNel 1985 Barroso venne eletto per la prima volta all'Assemblea della Repubblica. In seguito venne eletto altre cinque volte consecutive.\nNel 1985 venne nominato segretario di stato al ministero degli affari interni, nell'ambito del governo del PSD guidato da An\u00edbal Cavaco Silva. Nell'ambito dello stesso governo, nel 1987 divenne segretario di stato per gli affari esteri e la cooperazione al ministero degli affari esteri. Mantenne l'incarico per cinque anni, occupandosi in particolare dei negoziati per porre fine alla guerra civile angolana che portarono agli accordi di Bicesse del 1990 e del problema delle rivendicazioni indipendentiste di Timor Est, che Barroso appoggi\u00f2.\nNel 1992 Barroso venne nominato ministro degli esteri, incarico che svolse fino alla fine della legislatura nel 1995. Nel 1995 si candid\u00f2 alla leadership del suo partito, ma venne sconfitto da Fernando Nogueira, che tuttavia perse le elezioni politiche di quell'anno.\nDopo che il PSD pass\u00f2 all'opposizione, nel 1995 Barroso fu eletto presidente della commissione parlamentare per gli affari esteri. Nel 1996 guid\u00f2 la delegazione dell'Istituto per la democrazia e l'assistenza elettorale in Bosnia ed Erzegovina e nel 1997 fu un consigliere delle Nazioni Unite per il processo di pace in Tanzania. Ha fatto parte di una serie di altri gruppi consultivi informali del segretario generale dell'ONU.\nPrimo ministro, 2002-2004.\nNell'aprile 1999 Barroso venne eletto presidente del Partito social democratico, diventando cos\u00ec il leader dell'opposizione. Successivamente il suo mandato venne rinnovato per tre volte. Dal 1999 al 2002 Barroso fu anche vicepresidente del Partito Popolare Europeo e dal 2001 al 2005 vicepresidente dell'Internazionale Democratica Centrista.\nIl risultato conseguito alle elezioni politiche del 2002 consent\u00ec al PSD di formare un governo di coalizione con il Partito popolare e il 6 aprile 2002 Barroso divenne Primo ministro.\nIl governo di Barroso si impegn\u00f2 in modo particolare per ridurre la spesa pubblica e condurre il deficit di bilancio sotto la soglia del 3% del PIL fissata dal patto di stabilit\u00e0 dell'Unione europea. In politica estera il governo Barroso si segnal\u00f2 per il suo convinto appoggio alle iniziative promosse dal presidente statunitense George W. Bush e dal premier britannico Tony Blair. Nel 2003 fu Barroso ad ospitare nelle Azzorre il vertice con Bush, Blair e il primo ministro spagnolo Jos\u00e9 Mar\u00eda Aznar in cui vennero definiti i dettagli per l'imminente invasione dell'Iraq.\nDopo la vittoria del Partito Popolare Europeo alle elezioni europee del giugno 2004, il 5 luglio 2004 il Consiglio europeo nomin\u00f2 Barroso presidente della Commissione europea. Barroso si dimise dall'incarico di primo ministro e Pedro Santana Lopes gli subentr\u00f2 per un periodo transitorio fino alle elezioni politiche anticipate.\nPresidente della Commissione europea, 2004- 2014.\nLa nomina di Barroso a presidente della Commissione venne approvata dal Parlamento europeo il 22 luglio 2004 con 413 voti a favore su 711 (251 contrari, 44 astenuti e 3 voti nulli). Barroso assunse ufficialmente la carica di presidente il 22 novembre 2004.\nIl suo primo mandato fu segnato in modo particolare dalla crisi dell'Unione europea dopo la bocciatura della costituzione europea nei referendum nei Paesi Bassi e in Francia nel 2005 e dalla successiva elaborazione del Trattato di Lisbona.\nIl 26 maggio 2005 il Parlamento europeo venne chiamato a votare una mozione di sfiducia contro Barroso promossa dal parlamentare del Partito per l'Indipendenza del Regno Unito Nigel Farage. Barroso era accusato di avere stretti rapporti personali con l'armatore greco Spiro Latsis che aveva beneficiato di aiuti finanziari dallo stato greco approvati dalla Commissione europea. Tuttavia, il Parlamento europeo bocci\u00f2 la mozione di sfiducia a larga maggioranza.\nDurante la campagna elettorale per le elezioni europee del 2009 il Partito Popolare Europeo indic\u00f2 Barroso come suo candidato per la presidenza della Commissione europea. Dopo la vittoria elettorale del PPE, il 17 luglio 2009 Barroso venne quindi nominato presidente per un secondo mandato e il 16 settembre venne rieletto dal Parlamento europeo con 382 voti a favore, 219 contrari e 117 astensioni.\nL'inizio del secondo mandato di Barroso ha coinciso sostanzialmente con l'entrata in vigore del Trattato di Lisbona e delle numerose modifiche che esso prevedeva per il funzionamento dell'Unione europea e delle sue istituzioni. Il primo periodo del secondo mandato di Barroso \u00e8 stato segnato anche in modo particolare dalla crisi economica e finanziaria che ha colpito in modo molto serio alcuni stati membri dell'UE e dai gravi problemi vissuti dall'euro.\nVita privata.\nBarroso \u00e8 sposato e ha tre figli, Lu\u00eds, Guilherme e Francisco.\nBarroso parla molto bene francese, spagnolo e inglese e ha una conoscenza di base di tedesco e italiano."}
{"id": "122030", "revid": "1534511", "url": "https://it.wikipedia.org/wiki?curid=122030", "title": "Laterza", "text": ""}
{"id": "122031", "revid": "4506", "url": "https://it.wikipedia.org/wiki?curid=122031", "title": "Ladino", "text": ""}
{"id": "122032", "revid": "339392", "url": "https://it.wikipedia.org/wiki?curid=122032", "title": "Jos\u00e9 Dur\u00e3o Barroso", "text": ""}
{"id": "122033", "revid": "1305772", "url": "https://it.wikipedia.org/wiki?curid=122033", "title": "Glass Tiger", "text": "Glass Tiger \u00e8 una band rock canadese formata nel 1980, all'inizio con nome Tokyo, a Newmarket (Ontario). Tra i loro quattro album pubblicati c'\u00e8 \"The Thin Red Line\" (1986) che ha dato luce ai due pi\u00f9 grandi singoli, che sono: \"Don't Forget Me (When I'm Gone)\" e \"Someday\".\nI Glass Tiger hanno vinto tre Juno Award nel 1986 e altri due nel 1987. Sono stati anche nominati per un Grammy Award nel 1987.\nNel 2005, hanno pubblicato \"No Turning Back\" ed attualmente sono in tour."}
{"id": "122034", "revid": "287204", "url": "https://it.wikipedia.org/wiki?curid=122034", "title": "Friulano", "text": ""}
{"id": "122037", "revid": "6923", "url": "https://it.wikipedia.org/wiki?curid=122037", "title": "Overfitting", "text": "In statistica e in informatica, si parla di overfitting (in italiano: adattamento eccessivo, sovradattamento) quando un modello statistico molto complesso si adatta ai dati osservati (il campione) perch\u00e9 ha un numero eccessivo di parametri rispetto al numero di osservazioni.\nUn modello assurdo e sbagliato pu\u00f2 adattarsi perfettamente se \u00e8 abbastanza complesso rispetto alla quantit\u00e0 di dati disponibili.\nSi sostiene che l\"'overfitting\" sia una violazione del principio del rasoio di Occam.\nApprendimento automatico e \"data mining\".\nIl concetto di \"overfitting\" \u00e8 molto importante anche nell'apprendimento automatico e nel data mining. Di solito un algoritmo di apprendimento viene \"allenato\" usando un certo insieme di esempi (il \"training set\" appunto), ad esempio situazioni tipo di cui \u00e8 gi\u00e0 noto il risultato che interessa prevedere (\"output\"). Si assume che l'algoritmo di apprendimento (il \"learner\") raggiunger\u00e0 uno stato in cui sar\u00e0 in grado di predire gli output per tutti gli altri esempi che ancora non ha visionato, cio\u00e8 si assume che il modello di apprendimento sar\u00e0 in grado di \"generalizzare\". Tuttavia, soprattutto nei casi in cui l'apprendimento \u00e8 stato effettuato troppo a lungo o dove c'era uno scarso numero di esempi di allenamento, il modello potrebbe adattarsi a caratteristiche che sono specifiche solo del training set, ma che non hanno riscontro nel resto dei casi; perci\u00f2, in presenza di \"overfitting\", le prestazioni (cio\u00e8 la capacit\u00e0 di adattarsi/prevedere) sui dati di allenamento aumenteranno, mentre le prestazioni sui dati non visionati saranno peggiori.\nContromisure.\nSia nella statistica sia nel apprendimento automatico, per prevenire ed evitare l'\"overfitting\" \u00e8 necessario mettere in atto particolari accorgimenti tecnici, come la convalidazione incrociata e l'arresto anticipato, che indicano quando un ulteriore allenamento non porterebbe a una migliore generalizzazione.\nNel treatment learning si evita l'overfitting utilizzando il valore di supporto migliore e minimale."}
{"id": "122038", "revid": "466539", "url": "https://it.wikipedia.org/wiki?curid=122038", "title": "Giocoleria", "text": "La giocoleria \u00e8 l'arte di manipolare con destrezza uno o pi\u00f9 oggetti. La manipolazione degli oggetti da parte del giocoliere pu\u00f2 comprendere lanci ed equilibrismi di tali oggetti sul corpo.\nGli oggetti pi\u00f9 diffusi per tali manipolazioni sono le palline, i cerchi, le clave ed il diabolo.\nSpecialit\u00e0.\nLa giocoleria \u00e8 un'arte che comprende al suo interno numerose specialit\u00e0 molto diverse tra loro. Le principali sono:\nToss juggling.\n\u00c8 una specialit\u00e0 che prevede il lancio e la ripresa di pi\u00f9 oggetti nell'aria. I diversi schemi realizzabili possono essere formalizzati con la teoria dei Siteswap, che formalizza matematicamente le strutture comuni a diversi trick, classificandoli in base al rapporto della durata di permanenza in aria dei diversi tiri. \nDi questa specialit\u00e0 esiste anche la forma Shower.\nBouncing.\nConsiste nel lanciare gli oggetti al suolo e riprenderli dopo il rimbalzo a terra. \nGli attrezzi pi\u00f9 comuni sono sicuramente le palline, anche se possono essere utilizzati cerchi particolari ricoperti sul bordo da una guaina elastica che ne permetta il rimbalzo. Nei primi tempi della diffusione di questa disciplina, gli artisti erano soliti lanciare i loro attrezzi su dei rullanti cos\u00ec da rimediare allo scarso coefficiente di rimbalzo delle prime palline prodotte.\nContact juggling.\n\u00c8 una specialit\u00e0 che prevede il continuo contatto di una sfera con il corpo e si divide in:\nMichael Moschen \u00e8 tra i pionieri della disciplina, nonch\u00e9 l'inventore delle sfere traslucide per contact (dette \"crystal\").\nSwinging.\n\u00c8 una specialit\u00e0 molto coreografica e prevede la rotazione degli oggetti intorno al corpo impressa dal movimento delle mani e delle braccia. Ben si sposa con la danza, tanto che ha origine proprio da antichi rituali tribali. \nI classici attrezzi da swinging sono le clave, torce e coltelli.\nAttrezzi.\nIl giocoliere usa diversi attrezzi per esprimersi:\nEsistono diverse versioni di questi attrezzi, prodotte da aziende di tutto il mondo, nonostante sia ancora diffusa l'autoproduzione dei propri attrezzi, che consente una loro maggiore personalizzazione."}
{"id": "122039", "revid": "9416", "url": "https://it.wikipedia.org/wiki?curid=122039", "title": "Machine learning", "text": ""}
{"id": "122041", "revid": "767487", "url": "https://it.wikipedia.org/wiki?curid=122041", "title": "Fantomas contro Scotland Yard", "text": "Fantomas contro Scotland Yard (\"Fant\u00f4mas contre Scotland Yard\") \u00e8 un film del 1967 diretto da Andr\u00e9 Hunebelle.\nSi tratta dell'ultimo capitolo della trilogia che il regista francese dedic\u00f2 al personaggio di Fant\u00f4mas. I precedenti capitoli sono \"Fantomas 70\" (\"Fant\u00f4mas\", 1964) e \"Fantomas minaccia il mondo\" (\"Fant\u00f4mas se d\u00e9cha\u00eene\", 1965).\nL'attore Jean Marais, nel ruolo del protagonista, fu doppiato da Raymond Pellegrin.\nTrama.\nStanco della vita da supercriminale, Fant\u00f4mas decide di mettere a segno l'ultimo colpo della sua vita estorcendo una tassa sulla vita a tutti gli uomini pi\u00f9 ricchi del Mondo, criminali compresi. Lord MacRashley, un miliardario baronetto scozzese, convoca il commissario Juve al suo castello affinch\u00e9 lo protegga, insieme ad ufficiale inglese, da Fantomas il quale nel frattempo crea una maschera simile a quella del nobile, per poi ucciderlo ed impersonarlo onde rubare i suoi preziosi diamanti custoditi nella residenza. Scoperto durante una battuta di caccia da H\u00e9l\u00e8n e Fandor, Fantomas si rifugia nella fortezza, protetto dai suoi scagnozzi e da Juve tuttora ignaro del travestimento. Infiltratasi dentro, H\u00e9l\u00e8n si traveste da moglie di Lord MacRashley e, insieme a Fandor, blocca Fantomas prima che questi si impossessi dei diamanti. Il criminale allerta il commissario Juve che blocca a sua volta i due fidanzati, credendo, senza riconoscerli, che volessero uccidere il Lord. Fantomas ne approfitta per fuggire in un camino da dove parte un razzo con cui tutti credono che stia fuggendo. L'ufficiale inglese contatta la RAF, l'aviazione militare britannica, che abbatte il razzo distruggendolo agli occhi degli esultanti H\u00e9l\u00e8n, Fandor e commissario Juve. Fantomas invece \u00e8 fuggito in bicicletta con lo scrigno dei diamanti\".\nProduzione.\nIn questo ultimo capitolo della trilogia, Jean Marais a 54 anni comincia ad avere difficolt\u00e0 nelle sue acrobazie da stuntman. Claude Carliez, il coordinatore di \"stuntmen\", controfigure e combattimenti del film, riporta: \"C'era una torre di 15 metri da salire e gli dico: - \"Senti, Jean, se non ce la fai pi\u00f9 a salire, fermati!\" Ma lui ha continuato e proseguito oltre i suoi 15 metri. Jean poteva fare cose meravigliose.\"\nMichel Thomass, che interpreta la parte del maharaja, \u00e8 di origini russe e parla quindi la sua lingua madre e non l'indiano.\nRiprese.\nSolo le scene generiche sono state girate in Scozia, vicino a Glasgow. A differenza del film precedente, \"Fantomas minaccia il mondo\", che aveva permesso a tutta la troupe di visitare Roma, nessun attore ha lasciato il territorio francese e gli esterni hanno avuto luogo in una Scozia fittizia, cio\u00e8:\nAccoglienza.\nCritica.\nIl terzo capitolo della serie di \"Fant\u00f4mas\" uscita negli anni 1960, vede Louis de Fun\u00e8s e Jean Marais uniti per l'ultima volta nella miscela ormai familiare della commedia/avventura farsesca. \"Sebbene marginalmente migliore rispetto ai precedenti due film in una serie di settori (in particolare la trama e la regia), c'\u00e8 poco in termini di nuovi materiali e la formula kitsch tipo fumetto diventa un po' stanca e trita.\"\nI protagonisti sono comunque in ottima forma, con de Fun\u00e8s all'apice dei suoi poteri di grande attore comico e Marais che non perde opportunit\u00e0 per dimostrare le sue capacit\u00e0 d'azione acrobatica. Tuttavia, ancora una volta le abili prestazioni di Marais quale sinistro supercriminale dalla pelle verde, sono oscurate dagli eccessi comici di de Fun\u00e8s, che ruba la scena quasi totalmente."}
{"id": "122044", "revid": "1230450", "url": "https://it.wikipedia.org/wiki?curid=122044", "title": "Primi ministri del Portogallo", "text": "Questo \u00e8 un elenco dei primi ministri del Portogallo dalla concessione della costituzione nel 1834, ad oggi.\nPrimi ministri.\nPrima Repubblica (1910-1926).\n- Sid\u00f3nio Bernardino Cardoso da Silva Pais, (Presidente)\n- Ant\u00f3nio Machado Santos\n- Jos\u00e9 Feliciano da Costa\n- Ant\u00f3nio Bernardino Ferreira\n- Jorge Couceiro da Costa\n- Jo\u00e3o Tamagnini de Sousa Barbosa\n- \u00c1lvaro de Mendon\u00e7a\n- Jo\u00e3o do Canto e Castro, (Presidente)\n- Ant\u00f3nio Egas Moniz\n- Jo\u00e3o Alberto Azevedo Neves\n- Alexandre de Vasconcelos e S\u00e1\n- Alfredo Magalh\u00e3es\n- Henrique Forbes de Bessa\n- Jos\u00e9 Jo\u00e3o da Cruz Azevedo\n- Eduardo Fernandes de Oliveira\n- Raul Lelo Portela\n- Ant\u00f3nio Vicente Ferreira\n- Ant\u00f3nio Mar\u00eda de Freitas Soares\n- Ricardo Pais Gomes\n- Jo\u00e3o de Melo Barreto\n- Ant\u00f3nio Curson\n- Manuel Ferreira da Rocha\n- Ant\u00f3nio Ginestal Machado\n- J\u00falio Ernesto de Lima Duque\n- Ant\u00f3nio Aboim Ingl\u00eas "}
{"id": "122051", "revid": "1318658", "url": "https://it.wikipedia.org/wiki?curid=122051", "title": "M\u00e1rio Soares", "text": "Esiliato in Francia, si un\u00ec ai ranghi dell'Azione socialista portoghese, che divenne il Partito Socialista, nel quale emerse come uno dei principali dirigenti. Torn\u00f2 in patria dopo la Rivoluzione dei Garofani nel 1974 e fu nominato ministro del governo provvisorio.\nNominato ministro degli affari esteri nel 1974, lasci\u00f2 il governo l'anno successivo; in seguito alla vittoria socialista nelle elezioni legislative del 1976 venne nominato Primo ministro; il disaccordo tra i componenti della sua coalizione lo costrinse a dimettersi nel 1978.\nCon una larga maggioranza parlamentare risultante dalle elezioni legislative del 1983, Soares ritorn\u00f2 in carica come Primo Ministro; il suo governo riusc\u00ec a negoziare l'ingresso del Portogallo nella Comunit\u00e0 economica europea. Nel 1985, la maggioranza uscente venne sconfitta dall'opposizione di centro-destra nelle elezioni parlamentari e fu il conservatore An\u00edbal Cavaco Silva a succedergli.\nNel 1986 M\u00e1rio Soares fu eletto presidente della Repubblica portoghese, sconfiggendo il conservatore Diogo Freitas do Amaral. Rieletto nel 1991, non pot\u00e9 competere per un terzo mandato consecutivo e lasci\u00f2 la carica nel 1996.\nCandidato del Partito Socialista alle elezioni presidenziali del 2006, fu chiaramente superato dal dissidente socialista Manuel Alegre e dall'ex primo ministro conservatore An\u00edbal Cavaco Silva, che vinse al primo turno.\nBiografia.\nOrigini e contesto famigliare.\nNato nel numero 153 di Rua Gomes Freire, nella parrocchia estinta di Cora\u00e7\u00e3o de Jesus, nella citt\u00e0 di Lisbona, M\u00e1rio Soares fu il secondo figlio dell'insegnante ed ex prete Jo\u00e3o Lopes Soares, originario di Leiria; e di Elisa Nobre Baptista, proprietaria di una pensione a Rua Ivens, nativa di Santar\u00e9m.\nQuando nacque, il padre e la madre avevano gi\u00e0 figli da precedenti relazioni - Tertulliano, aveva gi\u00e0 18 anni quando nacque, era figlio di Jo\u00e3o Lopes Soares e di un'altra donna; e C\u00e2ndido, 17 anni, era figlio di Elisa Baptista, avuto da un precedente matrimonio.\nA causa degli obblighi ecclesiastici di Jo\u00e3o Soares, i genitori si sposarono solo il 5 settembre 1934, M\u00e1rio Soares aveva quasi 10 anni. Il matrimonio \u00e8 avvenuto al 7\u00b0 Registro Civile di Lisbona, in quanto la situazione di suo marito, ex prete e di una donna divorziata ha impedito un matrimonio cattolico. Tuttavia, fino alla fine della sua vita e nonostante il contenzioso con la Santa Sede per sollevarlo dal suo stato di chierico, Jo\u00e3o Lopes Soares manterr\u00e0 sempre la sua fede cattolica.\nStudi e attivit\u00e0 sotto il regime.\nMario Soares studi\u00f2 all'Universit\u00e0 di Lisbona e consegu\u00ec nel 1951 la laurea in Lettere e Filosofia e nel 1957 la laurea in Giurisprudenza. Fin da quando era studente universitario manifest\u00f2 la sua opposizione alla dittatura di Salazar. Divenuto docente universitario, avvocato, difensore di prigionieri politici, fu pi\u00f9 volte arrestato e incarcerato.\nNel 1964 insieme ad altri oppositori al regime fond\u00f2 il Movimento di azione socialista. Fu espulso due volte dal paese, nel 1968 e nel 1970. Torn\u00f2 in patria nel 1974, alla caduta della dittatura dopo la Rivoluzione dei Garofani. Alla guida del Partito Socialista Portoghese, vinse le elezioni legislative del 1976, conquistando la maggioranza relativa.\nVita privata.\nSposato dal 22 febbraio 1949 con Maria Barroso, M\u00e1rio Soares era il padre di Jo\u00e3o Barroso Soares e Isabel Barroso Soares. Era anche lo zio paterno, per affinit\u00e0, del cronista ed ex deputato e segretario di stato Alfredo Barroso e zio materno per affinit\u00e0 del regista M\u00e1rio Barroso (chiamato Mario Alberto in suo onore e per essere stato il suo padrino) del medico-chirurgo Eduardo Barroso e del ballerino Gra\u00e7a Barroso\nAttivit\u00e0 politica.\nPercorso politico prima del 25 aprile 1974.\nM\u00e1rio Soares fece il suo ingresso in politica all'interno della famiglia, della tradizione e dell'opposizione repubblicana.\nSuo padre, Jo\u00e3o Lopes Soares, era un repubblicano condannato e ricopr\u00ec varie cariche dopo la fondazione della Repubblica - era governatore civile di Guarda, Braga e Santar\u00e9m, e deputato all'Assemblea della Repubblica per dieci anni, tra il 1916 e il 1926, quando il colpo di stato militare diede origine alla dittatura. Prima, nel 1919, era stato brevemente Ministro delle Colonie. Nell'agosto del 1930, quando Soares ebbe cinque anni, il padre fu deportato nelle Azzorre.\nNel 1964 fond\u00f2, insieme a Manuel Tito de Morais e Francisco Ramos, l'organizzazione politica Azione Socialista Portoghese.\nL'attivit\u00e0 politica di M\u00e1rio Soares lo avrebbe portato 12 volte nelle prigioni sotterranee. Fu arrestato quando si spos\u00f2, sebbene fosse iscritto al 3\u00b0 Registro Civile di Lisbona il 22 febbraio 1949, con l'attrice Maria Barroso.\nPrimo ministro.\nSoares \u00e8 stato due volte Primo ministro del suo paese, dal 1976 al 1978 e dal 1983 al 1985.\nLe elezioni legislative del 1976 diedero ai socialisti la maggioranza relativa dei seggi nella nuova assemblea della Repubblica e Soares divenne primo ministro. La profonda ostilit\u00e0 tra socialisti e comunisti rese impossibile un governo a maggioranza di sinistra, e Soares form\u00f2 un governo di minoranza debole. Vasti deficit di conti fiscali e valutari generati da precedenti governi costrinsero Soares ad adottare una rigida politica di austerit\u00e0, che lo rese profondamente impopolare. Soares dovette dimettersi dall'incarico dopo soli due anni, nel 1978.\nL'ondata di sentimenti di sinistra che segu\u00ec la rivoluzione del 1974 si era ormai dissipata e una serie di governi conservatori rimasero in carica fino al 1983, con il Partito socialista di Soares fallito nelle elezioni speciali del 1979 e nelle elezioni del 1980. Soares \u00e8 di nuovo diventato primo ministro a seguito delle elezioni del 1983, in carica fino alla fine del 1985. Il suo principale risultato in ufficio \u00e8 stato negoziare l'ingresso del Portogallo nella Comunit\u00e0 economica europea. A quel tempo, il Portogallo era molto cauto nell'integrarsi nella CEE, e Soares quasi da solo trasform\u00f2 l'opinione pubblica in giro.\nPresidente della Repubblica.\nIl 10 marzo 1986 \u00e8 stato eletto Presidente della Repubblica, ruolo che ha ricoperto (grazie alla vittoria alle successive elezioni del 13 gennaio 1991) per due mandati consecutivi, sino al 9 marzo 1996. \u00c8 stato europarlamentare fino al 2004.\nHa ideato la cosiddetta presidenza aperta, una serie di tour in tutto il paese, ognuno dei quali affronta una questione particolare, come la particolare regione del Portogallo. Anche se generalmente ben accolto dal pubblico, alcuni hanno affermato che stava criticando il governo e superando il suo ruolo costituzionale. Altri hanno dichiarato che le visite erano nello stile delle corti medievali. Eppure il nome si \u00e8 bloccato per le iniziative presidenziali di oggi dello stesso tipo.\n\u00c8 stato iniziato in Massoneria nel 1972, nella loggia \"Les Compagnons Ardents\" appartenente alla Grande Loge di Francia, quando era rifugiato politico in questo Paese.\nCandidatura per un terzo mandato come Presidente della Repubblica.\nLontano dalla politica attiva, pur assumendo la figura di maggior riferimento del PS, Soares sorprese il paese accettando, nel 2005, un ritorno alla disputa per la posizione di Presidente della Repubblica. Fu cos\u00ec, annunciato come secondo candidato - dopo Jer\u00f3nimo de Sousa, candidato sostenuto dal PCP - quale sarebbe stato per un terzo mandato senza precedenti.\nLa ragione del suo ingresso nella corsa non fu n\u00e9 pi\u00f9 n\u00e9 meno che impedire a Jos\u00e9 S\u00f3crates, allora segretario generale del PS, di sostenere il candidato Manuel Alegre, alcuni colpi di scena di questo storico PS con i padroni di casa del proprio partito - Alegre era stato un avversario di Socrate nelle elezioni interne del PS nel 2004, rappresentando una corrente ideologica completamente opposta a quella di Socrate.\nNelle elezioni presidenziali tenutesi il 22 febbraio 2006, Soares vinse solo il terzo posto, con il 14% dei voti, e fu addirittura dietro alla candidatura (che fin\u00ec per non avere il sostegno parziale) di Manuel Alegre.\nLe elezioni sono state vinte a maggioranza assoluta (e quindi al primo turno) da An\u00edbal Cavaco Silva.\nDopo le elezioni Presidenziali del 2006.\nNel 2007 \u00e8 stato nominato presidente della Commissione per la libert\u00e0 religiosa. Ha inoltre presieduto la giuria del Premio F\u00e9lix Houphou\u00ebt-Boigny dell'UNESCO dal 2010 ed \u00e8 stato patrono dell'International Ocean Institute dal 2009 fino alla sua morte.\nL'11 ottobre 2010 ha ricevuto il Dottorato \"Honoris causa\" dall'Universit\u00e0 di Lisbona, in occasione delle celebrazioni del centenario dello stesso, in coincidenza con le celebrazioni del centenario della Repubblica portoghese (5 ottobre).\nCon 89 anni \u00e8 stata scelta la personalit\u00e0 dell'anno 2013 dalla stampa estera, stabilita in Portogallo.\nIl 25 aprile 2016, ha ricevuto la chiave della citt\u00e0 di Lisbona, il presidente della CML, Fernando Medina, la pi\u00f9 alta distinzione attribuita dal comune a personalit\u00e0 con rilevanza nazionale e internazionale.\nMorte.\nM\u00e1rio Soares mor\u00ec alle 15:28 del 7 gennaio 2017, dopo essere stato ricoverato per pi\u00f9 di due settimane all'ospedale della Croce Rossa a S\u00e3o Domingos de Benfica in coma profondo.\nDopo l'esposizione della salma presso la camera ardente all'interno del monastero dos Jer\u00f3nimos e i solenni funerali di Stato, fu sepolto il 10 gennaio 2017 nel cimitero monumentale di dos Prazeres.\nOnorificenze.\nOnorificenze portoghesi.\nCome Presidente della Repubblica:\nPersonalmente \u00e8 stato insignito dei titoli di:"}
{"id": "122055", "revid": "78273", "url": "https://it.wikipedia.org/wiki?curid=122055", "title": "M\u00e1rio Alberto Nobre Lopes Soares", "text": ""}
{"id": "122057", "revid": "1060", "url": "https://it.wikipedia.org/wiki?curid=122057", "title": "Seno (anatomia)", "text": ""}
{"id": "122062", "revid": "2194416", "url": "https://it.wikipedia.org/wiki?curid=122062", "title": "Commutazione di contesto", "text": "La commutazione di contesto (in inglese context switch), in informatica, indica una particolare operazione del sistema operativo che conserva lo stato del processo o thread, in modo da poter essere ripreso in un altro momento. Questa attivit\u00e0 permette a pi\u00f9 processi di condividere la CPU, ed \u00e8 anche una caratteristica essenziale per i sistemi operativi multitasking.\nSignificato concettuale.\nIl significato varia dal tipo di attivit\u00e0 nel quale viene eseguito. Nel multitasking, si fa riferimento a un processo che salva lo stato di un programma in esecuzione per dare spazio a un altro programma ed essere eseguito, dando la disponibilit\u00e0 delle risorse necessarie al nuovo programma.\nUn altro significato del context switch \u00e8 quello dovuto agli interrupt, ovvero quando un processo richiede l'uso di un disco o di attivit\u00e0 di I/O, si richiede alla CPU di fermare il processo in esecuzione, salvare il suo stato con tutte le informazioni dei registri e altre varie informazioni, e di occupare la CPU nel soddisfare la richiesta di interrupt.\nInoltre ci sono alcuni sistemi operativi che richiedono l'uso del context switch per muovere processi tra le due modalit\u00e0 user mode e kernel mode.\nInfine tale processo pu\u00f2 avere degli impatti negativi sulle performance del sistema. \nDescrizione.\nFasi del processo.\nPrima di tutto la commutazione viene causata da un'interruzione che forza il sistema a sospendere il proprio lavoro per eseguire una routine del kernel: il sistema deve \"salvare il contesto\" del processo corrente. Il contesto di un processo in esecuzione \u00e8 rappresentato da vari dati, tra cui il program counter e il contenuto dei registri generali o lo stato del processo, in modo che l'esecuzione possa essere ripresa in seguito. Queste informazioni sullo stato del processo vengono generalmente salvate nelPCB.\nSuccessivamente si esegue il \"salvataggio dello stato\" corrente della CPU; in seguito si effettuer\u00e0 un corrispettivo \"ripristino dello stato\" per poter riprendere l'elaborazione interrotta. Il passaggio a un nuovo processo implica tale operazione di salvataggio e il successivo ripristino del contesto del nuovo processo che si vuole porre in esecuzione sulla CPU; esso sar\u00e0 ovviamente scelto dalla coda pronti, in base alla propria politica di scheduling, e acceder\u00e0 al suo PCB per ripristinare il suo stato nel processore. Il cambio di contesto \u00e8 puro overhead.\nCosto.\nIl context switch richiede una capacit\u00e0 computazionale molto intensa e molti degli sviluppatori dei sistemi operativi ottimizzano l'uso dello stesso con l'obiettivo di rendere meno dispendioso l'utilizzo delle risorse. Rendere disponibili le risorse di un calcolatore da un processo a un altro richiede un certo numero di tempo e di attivit\u00e0 di amministrazione delle stesse risorse come - salvare e caricare i registri, mappatura della memoria, aggiornare tabelle e liste, ecc.\nCi\u00f2 che viene effettivamente coinvolto nell'esecuzione del context switch dipende da molti fattori quali l'architettura della famiglia di processori, il sistema operativo in uso e il numero di risorse condivise.\nI thread che appartengono allo stesso processo condividono pi\u00f9 risorse rispetto ad altri processi di tipo no-cooperating; per esempio, nel kernel Linux lo scambio di contesto comporta le attivit\u00e0 di - scambio di registri, stack pointer (puntatore allo stack che fa riferimento alla procedura di un programma), il program counter, aggiornamento del translation lookaside buffer (TLB) e caricamento della tabella delle pagine del processo successivo da eseguire (a meno che il vecchio processo non condivida la memoria con il nuovo usando la sezione di memoria dove \u00e8 caricata la procedura e viene rimappata la sezione dei dati)."}
{"id": "122063", "revid": "43530", "url": "https://it.wikipedia.org/wiki?curid=122063", "title": "Giuseppe Colombo (politico)", "text": ""}
{"id": "122066", "revid": "339392", "url": "https://it.wikipedia.org/wiki?curid=122066", "title": "Jos\u00e9 Manuel Barroso", "text": ""}
{"id": "122067", "revid": "1793900", "url": "https://it.wikipedia.org/wiki?curid=122067", "title": "Jacques Santer", "text": "\u00c8 stato ministro, Primo ministro e Presidente della Commissione europea.\nFormazione.\nSanter si laure\u00f2 in economia all'universit\u00e0 di Strasburgo.\nCarriera politica.\nIncarichi di governo in Lussemburgo.\nSanter \u00e8 membro del Partito Popolare Cristiano Sociale ed \u00e8 stato leader del partito dal 1974 al 1982.\nTra il 1975 e il 1979 Santer fece parte del Parlamento europeo. Nel 1979 venne nominato ministro delle finanze, del lavoro e della sicurezza sociale del Lussemburgo.\nIl 20 luglio 1984 venne nominato Primo ministro, incarico che svolse ininterrottamente fino al 20 gennaio 1995, mantenendo anche l'incarico di ministro delle finanze.\nNel febbraio 1986 Santer ospit\u00f2 a Lussemburgo il vertice del Consiglio europeo che approv\u00f2 l'Atto Unico Europeo. Dal 1991 al 1994 Santer fu anche governatore della Banca Europea per la Ricostruzione e lo Sviluppo.\nPresidente della Commissione europea.\nSanter venne nominato Presidente della Commissione europea nel gennaio 1995. Fu scelto dopo che il governo britannico pose un veto contro il candidato appoggiato dai governi francese e tedesco Jean-Luc Dehaene. Il processo di selezione del presidente, gestito con negoziati poco trasparenti tra i governi, venne aspramente criticato dal Parlamento europeo, che approv\u00f2 la nomina di Santer con un margine molto stretto: 260 voti a favore, 238 contrari e 23 astenuti.\nLa Commissione Santer lavor\u00f2 per preparare l'introduzione dell'euro e contribu\u00ec all'elaborazione del Trattato di Amsterdam del 1999.\nLa Commissione fu costretta alle dimissioni nel 1999, dopo che un'inchiesta indipendente aveva rivelato cattive pratiche di gestione ed amministrazione da parte di alcuni commissari. Visto il rifiuto dei commissari coinvolti di dimettersi e vista l'impossibilit\u00e0 per il presidente della Commissione di rimuovere dei commissari dal loro incarico, l'intera commissione si dimise il 15 marzo 1999. La presidenza venne assunta \"ad interim \" dal vicepresidente Manuel Mar\u00edn, che gest\u00ec il periodo di transizione fino all'entrata in carica della Commissione Prodi.\nNella legislatura 1999-2004 Santer \u00e8 stato membro del Parlamento europeo. Dal 2002 al 2003 fece parte anche della Convenzione europea incaricata di preparare la costituzione europea.\nAltre attivit\u00e0.\nNel 1996 Santer entr\u00f2 a far parte del consiglio di amministrazione della holding finanziaria \"General Mediterranean Holdings\" (GenMed) posseduta dal finanziere anglo-iracheno Nadhmi Auchi.\nAttualmente Santer presiede il consiglio di amministrazione del museo d'arte moderna \"Grand-duc Jean\" (Mudam) di Lussemburgo.\nSanter ha fatto parte della Commissione Trilaterale."}
{"id": "122069", "revid": "1971044", "url": "https://it.wikipedia.org/wiki?curid=122069", "title": "Attilio Ferraris", "text": "Biografia.\nEra nativo del Rione Borgo, cresciuto in una numerosa famiglia di otto figli: 4 maschi e 4 femmine. Il padre Secondo era di origine piemontese e aveva in gestione una bottega di bambole nei pressi di via Cola di Rienzo. Proprio in ragione delle sue origini, quando il ragazzo era ancora minorenne, la Juventus invi\u00f2 due suoi incaricati dal pap\u00e0, chiedendo di favorire il suo passaggio in bianconero. Lui rispose che non avrebbe venduto suo figlio. Sapeva che suo figlio voleva rimanere a Roma e giocare nella squadra della sua citt\u00e0.\n\"Tilio\" viveva in una famiglia dove il football era di casa. Anche gli altri fratelli, che erano pi\u00f9 grandi di lui, giocavano. Soprattutto Paolino era bravissimo, quasi quanto Attilio. Gino, invece, \"giochicchiava\", perch\u00e9 aveva avuto un infortunio a una gamba. Spesso la mamma Eurosia, per star tranquilla, mandava la sorella pi\u00f9 piccola Jolanda a controllare se lui e i fratelli fossero al campo della Fortitudo.\nProprio la sorella lo ricorder\u00e0 come un ragazzo gioviale, di una enorme generosit\u00e0 e che aveva un grande amore per la sua famiglia e adorava i bambini. Tornando dalle trasferte della Nazionale, veniva spesso sommerso da questi piccoletti che gli chiedevano una foto, un autografo. Lui apriva la valigetta e gli dava regolarmente la maglia azzurra.\nCarriera.\nClub.\nCominci\u00f2 la sua carriera nella Fortitudo, sul campo dell'Istituto Pio X, a Castel Sant'Angelo, sotto la guida di Fratel Porfirio. Il 7 giugno 1927, dalla fusione della stessa Fortitudo con le societ\u00e0 Alba Audace e il Roman, nacque la AS Roma, e Ferraris ne divent\u00f2 il primo capitano della sua storia.\nEra sempre protagonista mettendo in campo giocate eleganti accompagnate da cattiveria agonistica, senza mai uscire per\u00f2 dai binari della correttezza e della sportivit\u00e0. Amatissimo dai tifosi, una volta, quando si fece male, arriv\u00f2 talmente tanta gente che il portiere dello stabile mise un cartello dove era scritto il piano in cui si trovava Ferraris, e un tifoso all'ingresso dovette essere incaricato di regolare il traffico dei visitatori in entrata e in uscita. In totale con i giallorossi disput\u00f2 198 partite segnando tre gol, giocando mediano laterale, terzino o anche centromediano. Insieme all'amico Fulvio Bernardini costitu\u00ec una coppia indimenticabile della Roma di Campo Testaccio. Rimasero celebri le parole con le quali decise di cedergli la fascia di capitano : \"\u201cA Fu' tu sei er mejio: er capitano fallo tu\u2026\u201d\", testimonianza anche del suo temperamento da vero romano oltre che da romanista.\nAveva un carattere poco incline alla disciplina, era un uomo dai gusti raffinati, ricercato nel vestire, amante delle donne, cultore delle macchine di grossa cilindrata e, soprattutto, col vizio accanito del gioco. Gioco che gli risucchiava, senza rimorsi da parte sua, gran parte del denaro guadagnato con il calcio. \"\u201cSe avessi ancora i soldi persi a poker, ai cavalli e ai cani, ma sai quanti soldi me giocherei ancora!!!\u201d\", diceva spesso con risata.\nLe sue abitudini si conciliavano poco e male con il ruolo di calciatore; spesso saltava gli allenamenti. Il presidente Sacerdoti doveva spesso proteggerlo dalle sfuriate degli allenatori della Roma; lo aiut\u00f2 persino ad aprire un bar con biliardo nel suo quartiere. Poi, quando si present\u00f2 per l'ennesima volta in ritardo ad una partita di campionato, la misura fu colma e Ferraris IV venne messo fuori rosa. A 30 anni, la sua carriera di calciatore sembrava seriamente compromessa e l'indomito \"Tilio\" avviato sul viale del tramonto. Lo risollev\u00f2 da quel gorgo fumoso e anonimo il ct della Nazionale che and\u00f2 a cercarlo personalmente nel suo bar trovandolo con la stecca da biliardo in mano e l'ennesima sigaretta in bocca. Gli strapp\u00f2 la promessa di smettere di fumare e di provare a prepararsi per il mondiale. Ci riusc\u00ec: si allen\u00f2 con uno zelo ed una dedizione che non gli si erano stati mai riconosciuti prima e con la Nazionale divenne Campione del Mondo.\nLa sua inattesa rinascita al Mondiale del 1934 rilanci\u00f2 la sua carriera e il presidente laziale Gualdi lo volle tanto fortemente che offr\u00ec 150.000 lire pur di vestirlo di biancoceleste. La Roma accett\u00f2 i soldi e cos\u00ec Attilio pass\u00f2 di sorpresa alla Lazio, dove disput\u00f2 39 partite. Il periodo biancoceleste fu per\u00f2 breve e dopo due anni venne ceduto al . Con i pugliesi firm\u00f2 54 presenze in due stagioni, poi nel 1938 torn\u00f2 alla sua Roma, e infine termin\u00f2 la sua carriera professionistica nel Catania, dove venne ingaggiato negli acquisti invernali, ricoprendo inoltre il ruolo di allenatore quando il tecnico ungherese Gy\u00f6rgy Orth rassegn\u00f2 le proprie dimissioni. In seguito indossa la maglia dell'Elettronica, giocando fino all'et\u00e0 di quarant'anni. Suo il famoso giuramento che, prima di entrare in campo, imponeva ai neogiallorossi. Con il pallone tra le mani dovevano recitare insieme a lui: \"\u201dChi da' 'a lotta desiste fa 'na fine mooorto triste, chi desiste da' 'a lotta \u00e8 'n gran fijo de 'na mignotta!\u201d\"\nNazionale.\nFu il primo giocatore della Roma a vestire la maglia della Nazionale italiana: esord\u00ec il 1\u00ba gennaio 1928 a Genova, in occasione di Italia- (3-2). Sempre nel 1928 figur\u00f2 nella squadra vincitrice della medaglia di bronzo ai Giochi olimpici di Amsterdam.\nLa sua vita sregolata, dedita alle sigarette e al gioco, ne aveva provocato l'uscita dal giro azzurro e pure dalla sua squadra di club, minandone le qualit\u00e0 di grande combattente. A sorpresa, quando era gi\u00e0 mentalmente e atleticamente un ex giocatore, il Commissario unico della nazionale Vittorio Pozzo, che ne conosceva le qualit\u00e0, gli concedette fiducia e lo convoc\u00f2 per il Campionato mondiale 1934 che si sarebbe disputato in Italia. Cos\u00ec, ripescato e rimessosi a nuovo grazie alla feroce applicazione, si present\u00f2 al ritiro sul Lago Maggiore in condizioni fisiche smaglianti, diventando uno dei baluardi della squadra azzurra. Inizialmente partito come riserva, venne chiamato in causa nella ripetizione della sfida del quarto di finale contro la Spagna per sostituire (giocando poi fino alla fine del torneo) Pizziolo, che nella prima partita si era fratturato una gamba (dalla stessa partita erano usciti malconci ed esausti e non giocarono nella ripetizione anche Schiavio e Ferrari). Schierato nel ruolo di interno destro fu protagonista di una grande prestazione trascinando con la sua carica agonistica i compagni di squadra. Non usc\u00ec pi\u00f9 dall'undici titolare arrivando fino alla finale di Roma dove si laure\u00f2 Campione del mondo.\nNel novembre 1934 fu tra i \"Leoni di Highbury\" pi\u00f9 elogiati dalla stampa britannica nella partita del dopomondiale nello stadio londinese, persa dagli azzurri per 2-3 contro i \"maestri inglesi\". A fine primo tempo, con la squadra sotto di 0-3 e in inferiorit\u00e0 numerica per l'infortunio di Monti, Ferraris, con il carisma che gli era consueto, spron\u00f2 i compagni a tirare fuori la grinta e l'orgoglio. Nella ripresa, insieme a Meazza, trascin\u00f2 gli azzurri in una rimonta che non si complet\u00f2 per un soffio.\nLa morte.\nMor\u00ec a Montecatini l'8 maggio 1947, su un campo di calcio, durante una partita tra vecchie glorie. La sua tomba al cimitero monumentale del Verano riporta la lapide \"Attilio Ferraris\u00a0\u2013 Campione del Mondo\". Ai funerali sulla sua bara ci fu la maglia della Nazionale di Bernardini: invano se ne cerc\u00f2 una di Attilio, e non trovandola fu proprio il fraterno amico a porgere la sua."}
{"id": "122070", "revid": "1318658", "url": "https://it.wikipedia.org/wiki?curid=122070", "title": "Jacques Delors", "text": "Noto europeista, \u00e8 stato ministro e presidente della Commissione europea.\nFormazione.\nLa famiglia di Delors \u00e8 originaria di Le Lonzac nella Corr\u00e8ze. Il padre lavorava alla Banca di Francia.\nDelors si laure\u00f2 in scienze economiche alla Sorbona.\nCarriera amministrativa.\nDal 1945 al 1962 Delors lavor\u00f2 alla Banca di Francia, prima come capo servizio e poi come membro del gabinetto del direttore generale dei titoli e del mercato monetario.\nTra il 1959 e il 1961 Delors fece anche parte della sezione della pianificazione e degli investimenti del Consiglio economico e sociale della repubblica francese.\nNel 1962 Delors venne nominato capo servizio per gli affari sociali e culturali all'interno del Commissariato generale per la pianificazione, di cui fece parte fino al 1969.\nDal giugno 1969 al luglio 1972 Delors fu consigliere economico di Jacques Chaban-Delmas, nominato primo ministro da Georges Pompidou pochi giorni dopo l'elezione di quest'ultimo alla presidenza della repubblica. Tra il 1969 e il 1973 Delors fu anche segretario generale presso il primo ministro per la formazione professionale e la promozione sociale. Delors fu tra i principali ispiratori del progetto politico riformista della Nouvelle Soci\u00e9t\u00e9 portato avanti dal governo di Chaban-Delmas ed elabor\u00f2 tra le altre cose delle riforme al diritto del lavoro e una legge sulla formazione permanente. Il governo riusc\u00ec tuttavia a mettere in pratica solo una parte del progetto, a causa delle resistenze del presidente Pompidou, del suo entourage e di parte dei parlamentari della maggioranza.\nDal 1973 al 1979 Delors fece parte del Consiglio generale della Banca di Francia.\nDelors ha inoltre insegnato all'\u00c9cole nationale d'administration e tra il 1974 e il 1979 insegn\u00f2 all'Universit\u00e0 Parigi IX.\nCarriera politica.\nInizi dell'attivit\u00e0 politica.\nAgli inizi della sua attivit\u00e0 politica Delors fu vicino ai democratici cristiani di orientamento sociale. Fece parte del movimento cattolico di ispirazione personalista \"La vie nouvelle\", importante per la formazione della cosiddetta \"seconda sinistra\" francese. Nell'ambito di quel movimento Delors fond\u00f2 nel 1959 il gruppo di discussione e la rivista \"Citoyens 60\", che diresse fino al 1965. Fece parte anche del gruppo \"Reconstruction\". Delors collaborava anche con riviste di estrema sinistra, scrivendo articoli di ispirazione marxista con lo pseudonimo di Roger Jacques.\nDivenne esperto economico della \"Conf\u00e9d\u00e9ration fran\u00e7aise des travailleurs chr\u00e9tiens\" e partecip\u00f2 alla sua trasformazione in \"Conf\u00e9d\u00e9ration fran\u00e7aise d\u00e9mocratique du travail\" nel 1964.\nAdesione al Partito socialista.\nNel 1974 Delors cre\u00f2 il gruppo di riflessione politica \"\u00c9changes et projets\". Dal 1975 al 1979 diresse il centro di ricerca \"Travail &amp; soci\u00e9t\u00e9\".\nDelors era iscritto al Partito socialista unificato, ma come molti nel 1974 Delors ader\u00ec al Partito socialista guidato da Fran\u00e7ois Mitterrand. Partecip\u00f2 alla redazione del programma elettorale di Mitterrand per le elezioni presidenziali di quell'anno e del 1981. Dal 1976 al 1981 Delors fu responsabile nazionale del partito per le relazioni economiche internazionali. Entr\u00f2 nel comitato direttivo del partito nel 1979. Delors fu uno dei pochi dirigenti del partito apertamente credenti.\nNelle prime elezioni europee del giugno 1979 Delors venne eletto membro del Parlamento europeo e presiedette la sua commissione per gli affari economici e monetari. Si dimise dal Parlamento europeo quando venne nominato ministro nel maggio 1981.\nDal 1983 al 1985 Delors fu sindaco di Clichy.\nMinistro dell'economia e delle finanze.\nDal maggio 1981 al luglio 1984 Delors fu ministro dell'economia e delle finanze nell'ambito del governo guidato da Pierre Mauroy, nominato primo ministro da Fran\u00e7ois Mitterrand pochi giorni dopo l'elezione di quest'ultimo alla presidenza della repubblica. Delors fece parte di tutti e tre i governi presieduti consecutivamente da Mauroy, ottenendo anche la delega al bilancio nel terzo governo Mauroy in carica dal marzo 1983.\nNel primo periodo del suo mandato da ministro Delors promosse una serie di nazionalizzazioni, previste dal programma di governo concordato con il Partito comunista. Decise inoltre delle svalutazioni del franco, promosse politiche di rilancio della crescita economica e realizz\u00f2 delle riforme del sistema finanziario. Delors promosse una politica di rigore, abolendo la scala mobile dei salari nel 1982. Sostenne la permanenza della Francia nel Sistema monetario europeo.\nDelors fu ministro dell'economia e delle finanze nell'ambito del governo guidato da Pierre Mauroy, nominato primo ministro da Fran\u00e7ois Mitterrand pochi giorni dopo l'elezione di quest'ultimo alla presidenza della repubblica. Delors fece parte di tutti e tre i governi presieduti consecutivamente da Mauroy, ottenendo anche la delega al bilancio nel terzo governo Mauroy in carica dal marzo 1983.\nNel primo periodo del suo mandato da ministro Delors promosse una serie di nazionalizzazioni, previste dal programma di governo concordato con il Partito comunista. Decise inoltre delle svalutazioni del franco, promosse politiche di rilancio della crescita economica e realizz\u00f2 delle riforme del sistema finanziario. Delors promosse una politica di rigore, abolendo la scala mobile dei salari nel 1982. Sostenne la permanenza della Francia nel Sistema monetario europeo.\nPresidente della Commissione europea.\nNell'estate del 1984 Delors venne considerato come un possibile successore di Pierre Mauroy alla guida del governo, ma gli venne preferito Laurent Fabius. Il governo di quest'ultimo lo indic\u00f2 tuttavia come commissario europeo della Francia, assieme a Claude Cheysson. Un accordo franco-tedesco prevedeva di nominare quest'ultimo presidente della Commissione europea, ma il veto posto dal primo ministro britannico Margaret Thatcher port\u00f2 a nominare Delors alla presidenza della commissione.\nDelors presiedette la Commissione europea dal gennaio 1985 al gennaio 1995, svolgendo tre mandati consecutivi. \u00c8 stato il primo e finora unico presidente della commissione a svolgere tre mandati. Delors fu un presidente molto carismatico ed energico, capace di rafforzare considerevolmente il ruolo e l'influenza della Commissione.\nDurante il mandato di Delors venne istituito il mercato unico, venne riformata la politica agricola comune e furono firmati l'Atto unico europeo, gli accordi di Schengen e soprattutto il Trattato di Maastricht, che istitu\u00ec l'Unione europea. L'attivit\u00e0 delle commissioni Delors ebbe dunque una grande importanza e lasci\u00f2 un'influenza molto rilevante.\nAttivit\u00e0 politica successiva.\nNel 1994, Delors venne invitato dal Partito socialista a candidarsi alle elezioni presidenziali in Francia del 1995. Nonostante i sondaggi favorevoli, dopo una lunga riflessione Delors decise di rifiutare, lasciando il campo libero alla candidatura di Lionel Jospin e presiedendo il suo comitato elettorale. Jospin venne tuttavia sconfitto da Jacques Chirac.\nIn seguito Delors si ritir\u00f2 dalla carriera politica, continuando tuttavia a far parte del Partito socialista e ad intervenire nel dibattito pubblico nazionale ed europeo, soprattutto su temi legati all'integrazione europea. Nel 1996 fond\u00f2 il think tank \"Notre Europe\", che presiedette fino al 2004. Attualmente fa parte del suo consiglio direttivo. Nel 2007 collabor\u00f2 alla realizzazione degli \"Stati generali dell'Europa\" a Lille. Nel 2010 sostenne la creazione del Gruppo Spinelli, di cui \u00e8 membro.\nNel 2004 Delors firm\u00f2 una petizione per elaborare un \"Trattato sull'Europa sociale\", l'anno successivo sostenne l'approvazione della costituzione europea nel referendum francese e nel 2007 si espresse a favore di una \"Comunit\u00e0 europea dell'energia\".\nAltre attivit\u00e0.\nDal 1995 al 1998\u00a0Delors presiedette la \"Commissione per l'educazione per il XXI secolo\" dell'UNESCO.\nTra il 1995 e il 1999 fu presidente del consiglio di amministrazione del Collegio d'Europa.\nDelors ha presieduto il \"Conseil de l'emploi, des revenus et de la coh\u00e9sion sociale\" dal 2000 al 2008.\nFamiglia.\nDelors ebbe due figli. Jean-Claude mor\u00ec nel 1982, Martine, nota col cognome Aubry del primo marito, \u00e8 invece il segretario del Partito socialista francese dal 2008 ed \u00e8 stata pi\u00f9 volte ministro."}
{"id": "122071", "revid": "1305772", "url": "https://it.wikipedia.org/wiki?curid=122071", "title": "Valore", "text": ""}
{"id": "122072", "revid": "110333437", "url": "https://it.wikipedia.org/wiki?curid=122072", "title": "Valore (economia)", "text": "In economia, il valore \u00e8 il concetto che identifica la quantit\u00e0 di denaro (o dell'unit\u00e0 di scambio in uso nel sistema economico di riferimento), o comunque di merce, alla quale un bene o un servizio possono essere scambiati (rispettivamente ceduto ed acquisito dal venditore e dal compratore).\nIl valore \u00e8 l'oggetto tipico delle operazioni di stima (tipicamente espresse con la produzione di una perizia), con le quali si cerca in genere di determinare il pi\u00f9 probabile valore venale in comune commercio di un dato bene o servizio, ed \u00e8 intimamente legato al concetto di utilit\u00e0. Ci\u00f2 che si ricerca nelle stime \u00e8 dunque quella quantit\u00e0 di denaro (o dell'unit\u00e0 di scambio in uso - pensiamo ad esempio alle note conchiglie di certe societ\u00e0 di invidiabile semplicit\u00e0; tale unit\u00e0 pu\u00f2 ben essere rappresentata da merce, come nel caso del baratto) al quale \u00e8 pi\u00f9 probabile che possano incontrarsi la domanda e l'offerta (avendosi per effetto lo scambio del bene o servizio contro la moneta, o comunque contro l'unit\u00e0 di scambio). La creazione di nuovo valore passa attraverso un processo di innovazione ovvero di creazione di nuova utilit\u00e0.\nDescrizione.\nIl valore di scambio.\nIl criterio soggettivo per determinare il valore di un bene \u00e8 riferito al mercato di scambio e lo intende precisamente come quella quantit\u00e0 di denaro al quale \u00e8 possibile che domanda e offerta si incontrino perfezionando lo scambio; il valore di un bene o di un servizio (o di una prestazione di rilevanza economica) \u00e8 cio\u00e8 il prezzo al quale \u00e8 possibile che sia rispettivamente venduto ed acquistato, ovvero il punto d'incontro della domanda e dell'offerta.\nQuantunque si possa registrare una certa confusione nel parlare comune, retaggio di un'antica indifferenziata considerazione anche presso gli economisti di qualche secolo fa, il valore non \u00e8 affatto coincidente con il prezzo, che rappresenta solo la quantificazione iniziale dell'offerta da parte del venditore, bens\u00ec \u00e8 il frutto della composizione della curva della domanda con quella dell'offerta. Tale composizione pu\u00f2 essere del tutto teorica e potrebbe anche non produrre, nei fatti, uno scambio.\nIl valore d'uso.\nIl criterio oggettivo per stabilire il valore di un bene \u00e8 quello di stabilirne l'utilit\u00e0 o valore d'uso. In questo caso, anzich\u00e9 riferirsi al mercato dello scambio, nel quale si prendono in considerazione tanto le esigenze di chi vende quanto quelle di chi compra (almeno in teoria, come si \u00e8 visto), riguarda invece pi\u00f9 direttamente l'ottica economica di chi utilizza, o ha l'esigenza di procurarsi, la disponibilit\u00e0 di un bene o di un servizio (e solo indirettamente, in quanto interessato a coprire tale fabbisogno, anche di chi desidera vendere prodotti adatti a soddisfare quella esigenza). Si tratta del valore d'uso, che classicamente si intende come la capacit\u00e0 (numericamente quantificabile come per il valore di scambio) di un bene o di un servizio di soddisfare un dato fabbisogno, o \"tout-court\" il valore di utilit\u00e0.\nIl valore di stima.\n\u00c8 la quantit\u00e0 di moneta che viene attribuita a tutti quei beni o diritti reali che, per la loro rarit\u00e0 o irriproducibilit\u00e0, non hanno degli equivalenti sul mercato. Si giunge alla sua determinazione attraverso il metodo comparativo.\nTeorie del valore.\nLa teorizzazione del concetto di \"valore\", storicamente precedente, diede luogo allo sviluppo di una teoria del valore, dalla quale si fece discendere una derivata teoria dei prezzi; la teoria del valore si era spinta ad analizzare in senso soggettivo l'utilit\u00e0 marginale che l'acquirente poteva singolarmente ottenere dall'acquisizione del bene, essendo presto avvicendata dalla teoria soggettiva del valore. Gli sviluppi di questa, per\u00f2, condussero ad una perdita di interesse verso l'aspetto psicologico e motivazionale dell'acquirente, per fondersi pi\u00f9 concretamente verso studi focalizzati sulla massa degli acquirenti, i cui andamenti erano pi\u00f9 stabilmente prevedibili. Di qui lo spostamento dell'attenzione dal valore al prezzo. Attualmente, secondo diversi analisti, la teoria dei prezzi avrebbe assunto un ruolo di centralit\u00e0 (e forse di essenzialit\u00e0) nella teorizzazione economica generale."}
{"id": "122074", "revid": "889336", "url": "https://it.wikipedia.org/wiki?curid=122074", "title": "Gaston Thorn", "text": "\u00c8 stato ministro, primo ministro, presidente dell'Assemblea generale delle Nazioni Unite e presidente della Commissione europea.\nFormazione.\nAncora ragazzo, durante la seconda guerra mondiale Thorn prese parte alla resistenza contro l'occupazione tedesca e trascorse vari mesi in carcere.\nDopo la guerra, studi\u00f2 giurisprudenza nelle universit\u00e0 di Montpellier, Losanna e Parigi. Presiedette l'\"Unione degli studenti lussemburghesi\". Dopo la laurea pratic\u00f2 la professione legale in Lussemburgo.\nCarriera politica.\nThorn fu membro del Partito democratico del Lussemburgo, di cui fu segretario tra il 1961 e il 1969 e poi di nuovo dal 1971 al 1980.\nNel 1959 venne eletto alla Camera dei deputati e dal 1959 al 1969 venne pure delegato al Parlamento europeo. Tra il 1961 e il 1963 Thorn fu anche attivo nel governo municipale di Lussemburgo.\nNel 1969 Thorn venne nominato ministro degli affari esteri, del commercio, della funzione pubblica e dello sport nell'ambito del governo di coalizione guidato da Pierre Werner. Il 15 giugno del 1974 successe allo stesso Werner alla guida del governo, mantenendo per\u00f2 anche l'incarico di ministro degli esteri e dello sport. Thorn fu primo ministro del Lussemburgo fino al 16 luglio del 1979, a capo di una coalizione di liberali e socialisti. \u00c8 stato l'unico primo ministro del Lussemburgo a non provenire dal Partito Popolare Cristiano Sociale a partire dalla fine della seconda guerra mondiale. Il suo governo promosse tra le altre cose la depenalizzazione dell'adulterio, la legalizzazione del divorzio, l'abolizione della pena di morte e l'abbassamento della maggiore et\u00e0 a 18 anni.\nNel 1975 Thorn svolse l'incarico di presidente dell'Assemblea generale delle Nazioni Unite.\nPresidente della Commissione europea.\nAlla fine del 1980 Thorn venne scelto come presidente della Commissione europea. Entr\u00f2 in carica, succedendo a Roy Jenkins, il 12 gennaio 1981 e il suo mandato termin\u00f2 il 5 gennaio 1985.\nLa sua nomina venne particolarmente sostenuta dal governo britannico, ma Thorn viene visto anche come molto vicino al presidente francese Val\u00e9ry Giscard d'Estaing. Non \u00e8 considerato come un presidente molto carismatico, tuttavia durante il suo mandato i poteri della Commissione continuarono ad aumentare, sia nei confronti degli stati membri che rispetto alle altre istituzioni europee. Il suo successore alla guida della Commissione Jacques Delors ebbe poi modo di approfittare di tale rafforzamento della Commissione. Il mandato della Commissione Thorn fu segnato, tra le altre cose, dal dibattito sul contributo britannico al bilancio della Comunit\u00e0 Economica Europea.\nDopo la fine del mandato come presidente della Commissione, Thorn presiedette il movimento europeo e fece parte della Commissione Trilaterale e del Comitato Jean Monnet. Presiedette anche l'Internazionale Liberale dal 1970 al 1982 e nell'ultimo periodo di vita ne fu presidente onorario.\nAltre attivit\u00e0.\nDopo la fine del mandato come presidente della Commissione europea, Thorn svolse delle attivit\u00e0 dirigenziali nel settore privato. Fu direttore della Compagnia lussemburghese di telediffusione e presidente della Banca internazionale di Lussemburgo.\nNel 1991 fu uno dei soci fondatori della societ\u00e0 \"Pan European Life\".\nFamiglia.\nThorn fu sposato con la giornalista Liliane Thorn-Petit."}
{"id": "122075", "revid": "70417008", "url": "https://it.wikipedia.org/wiki?curid=122075", "title": "Primi ministri del Lussemburgo", "text": ""}
{"id": "122077", "revid": "465169", "url": "https://it.wikipedia.org/wiki?curid=122077", "title": "Jean-Claude Juncker", "text": "\u00c8 stato primo ministro del Lussemburgo dal 20 gennaio 1995 al 10 luglio 2013 e presidente dell'Eurogruppo dal 2005 al gennaio 2013.\nSi candida per il Partito Popolare Europeo alla presidenza della Commissione europea alle elezioni europee del 2014, e dopo averle vinte di misura contro il candidato socialista Martin Schulz, viene indicato dal Consiglio europeo come presidente della stessa. Il 15 luglio ottiene la fiducia dal Parlamento europeo, con 422 voti favorevoli, 250 contrari e 47 astenuti.\nBiografia.\nNato a Redange-sur-Attert, cresce nella regione delle miniere dove il padre lavorava nell'industria siderurgica. Studia al liceo Michel Rodange della citt\u00e0 di Lussemburgo ottenendo la maturit\u00e0 classica (\"baccalaur\u00e9at classique-litt\u00e9raire\"), prima di trasferirsi all'Universit\u00e0 di Strasburgo, dove consegue una laurea in giurisprudenza (\"ma\u00eetrise en droit\"). Si \u00e8 congedato dalla carriera di avvocato nel febbraio 1980 e non ha pi\u00f9 esercitato questa professione.\n\u00c8 sposato dal 1979 con Christiane Frising, conosciuta in giovent\u00f9. I due non hanno avuto figli.\nCarriera politica.\nMembro del Partito Popolare Cristiano Sociale (PCS/CSV) dal 1974, ne divenne, nell'ottobre 1979, il segretario parlamentare e presidente fra il gennaio 1990 e febbraio 1995.\nFu nominato nel dicembre 1982 segretario di Stato al Lavoro e alla Sicurezza Sociale.\nNel giugno 1984, Jean-Claude Juncker fu eletto per la prima volta al Parlamento lussemburghese e fu nominato ministro del Lavoro e ministro delegato al Bilancio nel primo governo diretto da Jacques Santer e poi, dopo le elezioni legislative del giugno 1989, fu nominato ministro delle Finanze e ministro del Lavoro.\nPrimo ministro del Lussemburgo.\nLa designazione di Jacques Santer a presidente della Commissione europea da parte del Consiglio europeo e la sua conferma da parte del Parlamento europeo, port\u00f2 S.A.R. il granduca Giovanni di Lussemburgo a nominare Jean-Claude Juncker primo ministro, il 20 gennaio 1995. Anche da capo del governo continu\u00f2 ad esercitare le funzioni di ministro delle Finanze, ministro del Lavoro e ministro del Tesoro.\nDopo le elezioni legislative del giugno 1999 vinte dal Partito Cristiano-Sociale, Jean-Claude Juncker fu nuovamente posto alla testa del nuovo governo, composto da rappresentanti cristiano-sociali e del Partito Democratico, mettendo cos\u00ec fine ad una coalizione durata 15 anni tra il PCS e il Partito Socialista Operaio lussemburghese. Jean-Claude Juncker mantenne anche il portafoglio di Finanza e Comunicazione.\nGovernatore della Banca Mondiale dal 1989 al 1995, Jean-Claude Juncker assunse dal 1995 la responsabilit\u00e0 di governatore del Fondo monetario internazionale (FMI) e di governatore della Banca europea per la ricostruzione e lo sviluppo (BERS).\nNel giugno 2004, dopo la vittoria del suo partito, che con oltre il 35% dei voti vinse 24 dei 60 seggi alle elezioni legislative e 3 dei 6 seggi a quelle europee, Jean-Claude Juncker rifiut\u00f2, malgrado la \"amichevole\" pressione della maggioranza dei dirigenti europei, il posto di presidente delle Commissione europea.\nPresidente permanente dell'Eurogruppo.\nIl 1\u00ba gennaio 2005 Jean-Claude Juncker entr\u00f2 in carica come primo presidente permanente dell'Eurogruppo. Fino ad allora la presidenza dell'Eurogruppo era assicurata dal ministro delle Finanze dello stato esercitante la presidenza semestrale del Consiglio dell'Unione europea.\nCome presidente di questo consiglio, durante il primo semestre 2005, dovette far fronte alla mancata ratifica del progetto di Costituzione europea da parte di Francia e Paesi Bassi. Fu anche in disaccordo con il primo ministro britannico Tony Blair a riguardo del budget europeo. Il ruolo di Juncker ha assunto particolare rilevanza durante la crisi economica iniziata nel 2008. Il 30 aprile 2012 Juncker ha annunciato la sua decisione di dimettersi dalla carica di presidente dell'Eurogruppo perch\u00e9 \"stanco\" delle ingerenze franco-tedesche nella gestione della crisi. A succedergli, nella presidenza dell'Eurogruppo, \u00e8 stato Jeroen Dijsselbloem, entrato in carica il 21 gennaio.\nDimissioni da Primo ministro ed elezioni anticipate del 2013.\nJean-Claude Juncker annuncia le sue dimissioni dal governo del Lussemburgo l'11 luglio 2013, a seguito di uno scandalo riguardante i servizi di intelligence, accusato di aver costituito una vera e propria polizia politica segreta e di aver schedato illegalmente centinaia di migliaia di cittadini.\nIl suo partito resta la prima formazione del Lussemburgo nelle elezioni del 2013, ma perde molti voti e Juncker non viene riconfermato alla sua posizione. Viene sostituito da Xavier Bettel.\nPresidente della Commissione europea.\nIl 6-7 marzo del 2014, durante il congresso del Partito Popolare Europeo (PPE), che si \u00e8 tenuto a Dublino in Irlanda, Jean-Claude Juncker \u00e8 stato eletto come candidato per la presidenza della Commissione europea, prevalendo su Michel Barnier. Juncker ha guidato la campagna del PPE per le elezioni per il Parlamento europeo del 22-25 maggio 2014 visitando gli Stati membri dell'UE e partecipando ai dibattiti presidenziali. In base all'articolo 17 del trattato di Lisbona, il presidente della Commissione europea sar\u00e0 scelto, per la prima volta, tenendo conto del risultato le elezioni europee del 2014. Juncker ha pubblicamente dichiarato di aspirare a diventare il presidente della Commissione europea qualora il PPE dovesse vincere le elezioni andando a costituire il pi\u00f9 grande gruppo politico al Parlamento europeo.\nIl 28 giugno 2014 \u00e8 stato designato da 26 capi di Stato e di Governo dei 28 Paesi membri dell'Unione europea come nuovo presidente della Commissione. \u00c8 la prima volta che il presidente della Commissione viene scelto a maggioranza qualificata e non all'unanimit\u00e0 a causa del dissenso sollevato dal Conservatore britannico primo ministro David Cameron e dal primo ministro dell'Ungheria, l'euroscettico di destra Viktor Orb\u00e1n.\nIl 15 luglio \u00e8 stato eletto dal Parlamento europeo, con 422 voti favorevoli, 250 contrari e 47 astenuti. Il suo incarico \u00e8 iniziato il 1\u00ba novembre 2014, dopo che la sua commissione \u00e8 stata approvata dal Parlamento e dal Consiglio.\nControversie.\nHa destato scalpore un'inchiesta giornalistica condotta dal \"Consorzio Internazionale dei Giornalisti investigativi\" (\"ICIJ\"), definita dai media internazionali \"Luxembourg Leaks\" o \"LuxLeaks\", che ha pubblicato nel novembre 2014 i nomi di oltre trecento aziende multinazionali direttamente coinvolte nelle decisioni fiscali prese tra il 2002 e il 2010 dall'allora governo lussemburghese da lui presieduto, che avrebbero consentito accordi fortemente vantaggiosi per queste ultime sui prezzi di trasferimento globale (pagamenti inferiori all'1% di tasse), e collegati con speciali direttive dell'Unione europea che interessano il regime fiscale del Lussemburgo. Grazie a quegli accordi fiscali particolari, il Lussemburgo con premier Juncker ha attirato 220 miliardi di dollari. Le rivelazioni hanno attirato l'attenzione internazionale e messo in luce speciali meccanismi di elusione fiscale elaborati e portati avanti dal Lussemburgo. Tra evasione e elusione sono stati sottratti mille miliardi l'anno.\nProblemi di salute e presunto alcolismo.\nNel corso del 2013, durante lo scandalo per spionaggio e corruzione che costrinse Juncker a dimettersi da premier, in un resoconto di un incontro con Marco Mille, capo dei servizi segreti del Lussemburgo, si fece riferimento a suoi problemi di alcolismo. Nel resoconto, preparato dall'agente dei servizi segreti Andr\u00e9 Kemmer, questi affermava che Juncker aveva abusato di alcolici:\nSuccessivamente il ministro delle finanze olandese Jeroen Dijsselbloem defin\u00ec Juncker un \"bevitore e fumatore incallito\", accuse riprese in diversi articoli apparsi in seguito, tra l'altro, su \"Der Spiegel\", \"The Telegraph\", \"Il Giornale\", \"Daily Mail\".\nDa queste accuse Juncker si difese in un'intervista, apparsa su \"Liberation\", affermando di avere gravi problemi di deambulazione a seguito di un drammatico incidente stradale occorsogli nell'autunno del 1989 che gli caus\u00f2 un coma di due settimane e successivamente sei mesi su una sedia a rotelle. Tale incidente, sommato a una sciatica di cui Juncker aveva precedentemente fatto menzione, lo avrebbe portato ad avere un'andatura claudicante.\nNella stessa intervista Juncker attribu\u00ec la nascita della storia riguardo al suo presunto alcolismo a una ritorsione di Jeroen Dijsselbloem per le critiche alla sua gestione della crisi cipriota da parte dello stesso Juncker ovvero al tentativo di screditarlo o metterlo in ridicolo.\nOnorificenze.\nOnorificenze straniere.\n Premio Quadriga, 2003, con Einars Rep\u0161e, Primo ministro della Lettonia"}
{"id": "122084", "revid": "583521", "url": "https://it.wikipedia.org/wiki?curid=122084", "title": "Virtual Studio Technology", "text": "Virtual Studio Technology \u00e8 uno standard di plugin musicali ideato da Steinberg, che ha inizialmente implementato la tecnologia nel suo prodotto di punta Cubase.\nStoria.\nLo standard VST \u00e8 stato lanciato nel 1996 ed ha avuto fin dall'inizio un'ampia diffusione grazie ad una relativa semplicit\u00e0 di realizzazione di plugin e alla presenza di un valido supporto per il programmatore costituito da un kit di sviluppo software reso pubblico gratuitamente: un gran numero di sviluppatori ha iniziato a rilasciare plugin anche gratuiti, e di buon livello.\nLa diffusione di massa dei plugin \u00e8 coincisa con l'introduzione di versioni di Cubase con funzionalit\u00e0 di hard disk recording a basso costo: si tratta di un'evoluzione del sequencer MIDI degli anni ottanta, che oltre alle tracce MIDI \u00e8 in grado di gestire simultaneamente anche tracce audio digitali. Contemporaneamente sul mercato iniziavano a comparire un'ampia gamma di interfacce audio multicanale anche di elevata qualit\u00e0.\nQuesto ha significato la quasi definitiva sostituzione nello studio di registrazione del classico registratore a bobine con il personal computer, trasformatosi in Workstation Audio Digitale - DAW, con il conseguente moltiplicarsi di piccoli studi casalinghi definiti \"home studio\", e in genere di piccoli studi definiti \"project studio\" dove realizzare con un buon livello qualitativo anche singole fasi della produzione musicale.\nQuesti eventi hanno costituito una rivoluzione nel settore musicale, infliggendo un duro colpo al mercato dell'hardware musicale: alcuni produttori di strumenti e dispositivi musicali reali, anzich\u00e9 soccombere, hanno invece \"cavalcato\" l'onda dell'informatizzazione musicale e collaborato con sviluppatori per realizzare degli omologhi software dei propri prodotti di punta."}
{"id": "122086", "revid": "9", "url": "https://it.wikipedia.org/wiki?curid=122086", "title": "Giocoliere", "text": ""}
{"id": "122088", "revid": "125746256", "url": "https://it.wikipedia.org/wiki?curid=122088", "title": "Il giro del mondo in 80 giorni", "text": "Il giro del mondo in ottanta giorni (titolo originale \"Le Tour du monde en quatre-vingts jours\") \u00e8 un romanzo di avventura dell'autore francese Jules Verne, pubblicato per la prima volta nel 1872. In questa storia il gentleman inglese Phileas Fogg, di Londra, e il suo nuovo cameriere francese Jean Passepartout tentano di circumnavigare il globo in 80 giorni, per vincere la scommessa di 20.000 sterline stipulata con gli altri soci del Reform Club.\nContesto storico.\nLe innovazioni tecnologiche del XIX secolo, nel contesto della Rivoluzione industriale, avevano aperto la possibilit\u00e0 di viaggiare rapidamente in tutto il mondo. Lo sviluppo di nuovi modelli di trasporto - quello ferroviario, dei piroscafi e dei battelli a vapore - e l'apertura del Canale di Suez nel 1869, accorciarono le distanze, o perlomeno il tempo necessario per percorrere la Terra. Il libro, uno dei pi\u00f9 celebrati romanzi dell'autore, potrebbe essere stato ispirato dalle azioni di George Francis Train, il quale comp\u00ec quest'impresa nel 1870.\nTrama.\nLondra, 2 ottobre 1872. Phileas Fogg \u00e8 un uomo riservato e con abitudini regolari. La fonte del suo denaro \u00e8 sconosciuta ed egli vive, senza sforzo, una vita assai metodica. Dopo aver licenziato il suo precedente maggiordomo per avergli portato l'acqua per radersi di due gradi Fahrenheit (circa un grado Celsius) pi\u00f9 bassa rispetto alla temperatura prestabilita, assume come rimpiazzo Jean Passepartout (Gambalesta, in alcune traduzioni italiane), un francese sulla trentina, che si rivela in gamba e affettuoso verso il proprio padrone.\nPi\u00f9 tardi, al Reform Club di cui Fogg \u00e8 socio e che ogni giorno raggiunge a piedi facendo sempre lo stesso numero di passi, si fa coinvolgere insieme ad altri cinque membri in una discussione riguardo ad un articolo del \"Daily Telegraph\", il quale afferma che c'\u00e8 stata una rapina alla Banca d'Inghilterra e che, grazie all'apertura di una nuova linea ferroviaria in India, \u00e8 ora possibile viaggiare intorno al mondo in 80 giorni.\nI compagni di Fogg mettono in dubbio che sia davvero possibile percorrere l'intero globo in cos\u00ec poco tempo, ma Fogg si impegna a completare il giro del mondo in 80 giorni e rientrare alla stessa ora al \"Reform Club\" 80 giorni pi\u00f9 tardi, sabato 21 dicembre, e scommette 20.000 sterline con i suoi cinque compagni del Club, ognuno dei quali ne mette in palio 4.000. Il gentiluomo parte la sera stessa portando con s\u00e9 il suo nuovo maggiordomo Passepartout e una borsa in cui ripone un grosso fascio di banconote per le necessit\u00e0 del viaggio, e lascia Londra con un treno partito alle 20:45 del 2 ottobre. \nFogg e Passepartout raggiungono in treno Brindisi, dove si imbarcano su una nave diretta a Bombay. Mentre fanno tappa a Suez, in Egitto, Fogg viene osservato da un detective di Scotland Yard di nome Fix, che \u00e8 stato inviato da Londra per scovare il rapinatore della Banca d'Inghilterra. Poich\u00e9 Fogg corrisponde bene alla descrizione del ladro, Fix lo confonde con il rapinatore e lo segue imbarcandosi sulla nave diretta a Bombay; durante il viaggio, fa amicizia con Passepartout per strappargli informazioni sul suo padrone.\nIn seguito ad un brutto incidente a Malabar Hill in una pagoda (tempio induista al centro del quale \u00e8 situata l'immagine del dio che si adora), Passepartout commette involontariamente una profanazione entrando con calze e scarpe. I due comunque riescono a prendere in orario il treno a Bombay diretti verso Calcutta, ma scoprono che, differentemente da quanto annunciato dal giornale, la costruzione della ferrovia non \u00e8 ancora completa, quindi sono obbligati a proseguire cavalcando un elefante, che Fogg acquista al prezzo pazzesco di 2.000 sterline. Durante il viaggio incrociano la processione di un rito Sati (pratica funeraria nella quale la vedova del marito viene arsa sulla pira sacrificale del defunto). Poich\u00e9 la giovane ragazza destinata ad essere immolata \u00e8 drogata e non partecipa volontariamente, i viaggiatori decidono di salvarla: seguita la processione fino al luogo della cerimonia, Passepartout si sostituisce di nascosto al corpo del defunto sulla pira e durante la cerimonia si alza dal rogo, spaventando i sacerdoti e fuggendo con la donna in braccio.\nI viaggiatori si affrettano a prendere il treno alla stazione successiva, portando la ragazza, Auda, con loro. A Calcutta finalmente si imbarcano sulla nave a vapore diretta a Hong Kong. Fix, che era rimasto quanto bastava a mettere nei guai Passepartout per la vicenda della pagoda di Malabar Hill, non riesce per\u00f2 ancora a ottenere un mandato di arresto contro Fogg ed \u00e8 forzato a seguirli ad Hong Kong. In questa citt\u00e0 scoprono che il lontano parente di Auda, presso il quale avevano progettato di lasciarla, si \u00e8 trasferito, cos\u00ec decidono di portarla con loro in Europa. Nel frattempo Fix si rivolge al tribunale e trattiene Fogg per la vicenda della pagoda: questi paga una cauzione di 2.000 sterline e evita la prigione per s\u00e9 e per il suo domestico. Fix cerca allora un altro modo di sabotare Fogg: fa ubriacare Passepartout e gli fa assumere oppio in una fumeria, dopo avergli rivelato la propria vera identit\u00e0 e ci\u00f2 che crede di sapere su Fogg.\nIl giorno successivo, non avvisato da Passepartout, Fogg scopre di avere perso l'imbarco e cerca una nave per Yokohama. Non riesce a trovare alcuna imbarcazione in grado di compiere il lungo viaggio, ma viene informato dal padrone della goletta che il \"General Grant\", la nave a vapore per gli Stati Uniti che avrebbe dovuto prendere a Yokohama, in realt\u00e0 parte da Shanghai che si trova a met\u00e0 strada. Il gentiluomo prende a nolo un'altra imbarcazione che lo porta insieme ai suoi compagni Auda e Fix a Shanghai, da dove potranno partire con la nave a vapore diretta a San Francisco passando per Yokohama.\nUna volta in Giappone, Fogg e Auda si riuniscono casualmente a Passepartout e salgono a bordo della nave a vapore, con cui attraversano l'Oceano Pacifico fino a San Francisco. Rincontrato anche Fix, questi promette a Passepartout che - avendo lasciato i possedimenti britannici, nei quali poteva far valere il mandato d'arresto nei confronti di Fogg - non tenter\u00e0 pi\u00f9 di ostacolarne il viaggio, ma che piuttosto l'aiuter\u00e0 a raggiungere l'Inghilterra il pi\u00f9 presto possibile (per poterlo arrestare l\u00ec), stringendo un patto con il domestico francese, che gli crede.\nA San Francisco salgono a bordo del treno per New York. Durante il viaggio, proprio mentre Fogg sta sfidando a duello un americano che aveva litigato con Fix, il treno viene attaccato dagli indiani Sioux e Passepartout viene imprigionato mentre salva i passeggeri. Fogg riesce comunque a salvarlo, aiutato da alcuni soldati. Per recuperare il tempo perduto, Fogg ed i suoi compagni noleggiano una slitta, con cui raggiungono Omaha appena in tempo per prendere un treno per Chicago e quindi un altro treno per New York. All'arrivo, per\u00f2, scoprono che la nave a vapore \"China\", che avrebbero dovuto prendere per arrivare a Liverpool, \u00e8 partita da quarantacinque minuti.\nIl giorno successivo Fogg inizia a cercare un metodo alternativo per attraversare l'Oceano Atlantico. Trova il piccolo battello a vapore \"Henrietta\", con destinazione Bordeaux, ma il capitano della nave si rifiuta di portarli a Liverpool. Fogg accetta comunque di imbarcarsi, ma durante il viaggio imprigiona il capitano e si dirige verso Liverpool. Navigando a tutta velocit\u00e0, la nave esaurisce il combustibile in pochi giorni, quindi Fogg \u00e8 costretto a comprare, a caro prezzo, il battello stesso dal capitano per poterne bruciare le parti di legno poste in alto e mantenere le caldaie sotto pressione. Riescono cos\u00ec ad arrivare fortunosamente fino alle coste irlandesi nel porto di Queenstown (ora Cobh) all'una di notte del giorno precedente la fine programmata del viaggio, con poche ore a disposizione per raggiungere Liverpool via nave con mezzi ordinari.\nFogg ha allora l'idea di sbarcare l\u00ec ed utilizzare il servizio rapido di consegna posta dai transatlantici in transito con treni espressi verso Dublino e poi con vapori veloci fino a Liverpool. In questo modo, i compagni arrivano a Liverpool alle 11.40, parecchie ore prima della scadenza, pi\u00f9 che sufficienti a raggiungere Londra in treno. D'un tratto, Fix, che avrebbe potuto arrestare Fogg gi\u00e0 a Queenstown (l'Irlanda era allora suolo britannico) ma aveva esitato, esibisce il mandato di arresto ed incarcera Fogg. Solo dopo due ore la situazione viene chiarita, dato che il vero ladro era stato catturato tre giorni prima. Fogg, dopo aver sferrato due pugni a Fix, corre con i suoi due compagni alla stazione dove, essendo gi\u00e0 partito l'ultimo treno, ordina ed ottiene un treno speciale con cui arriva alla stazione di Londra con cinque minuti di ritardo rispetto alla scadenza della scommessa (in realt\u00e0 il ritardo effettivo era maggiore perch\u00e9 entro la scadenza sarebbe dovuto giungere fino al Reform Club).\nIl giorno dopo, nella sua casa di Londra, il gentiluomo si scusa con Auda per averla portata con s\u00e9, dato che ormai, avendo speso per il viaggio quasi 20.000 sterline e dovendo pagarne altre 20.000 per la scommessa persa, avrebbe dovuto vivere in povert\u00e0 e, pur volendo, non avrebbe potuto mantenerla. Auda confessa a Fogg di amarlo comunque e gli chiede di sposarla. L\u2019uomo invia Passepartout dal reverendo Wilson per dargli la notizia e fissare il matrimonio. Giunto alla casa del reverendo, Passepartout scopre con grandissima sorpresa che i calcoli sulle date sono sbagliati: non \u00e8 domenica 22 dicembre, ma ancora sabato 21, poich\u00e9, nel continuo viaggio verso oriente, avevano spostato le lancette dell'orologio un'ora in avanti per ogni fuso orario attraversato. \nPassepartout si affretta da Fogg, che si reca subito di corsa al Reform Club, dove giunge appena in tempo mentre l'orologio della sala batte i rintocchi per reclamare la vincita. Al termine del viaggio, Phileas Fogg \u00e8 quasi nelle stesse condizioni economiche di prima: avendo speso 19.000 sterline per il viaggio e recuperate 20.000 vincendo la scommessa ha guadagnato solo 1.000 sterline. \u00c8 per\u00f2 sicuramente un uomo pi\u00f9 felice perch\u00e9 ha trovato moglie, Auda, e un domestico fedele e devoto, Passepartout; anzi divide le 1.000 sterline guadagnate con la scommessa con lo sfortunato Fix, al quale non serba rancore, e con l'onesto Passepartout (al quale per\u00f2, in nome della sua proverbiale precisione, addebita la spesa del gas consumato in 80 giorni per il fornello lasciato acceso).\nL'errore di Fogg era stato teoricamente possibile (ma solo nella finzione letteraria) perch\u00e9 siamo nel 1872 mentre la linea internazionale del cambio di data in mezzo all'oceano Pacifico sarebbe stata istituita solo nel 1884; quindi avevano \"guadagnato\" un intero giorno al termine del loro viaggio intorno al globo non essendo stati costretti ad un cambio di data \"ufficiale\" che avrebbe rimosso il giorno aggiunto al suo orologio durante il suo viaggio. Tuttavia, nella realt\u00e0 un errore di questo tipo non sarebbe stato possibile in quanto: \"una linea di data di fatto esisteva poich\u00e9 il Regno Unito, l'India e gli Stati Uniti avevano lo stesso calendario con orari locali diversi e avrebbe dovuto notare quando arriv\u00f2 negli Stati Uniti che la data locale non era la stessa del suo diario\". Questo valeva per tutti i paesi che regolarmente commerciavano con paesi posti al di l\u00e0 dell'oceano verso occidente. Infatti per esempio fino a pochi decenni prima dell'ambientazione del romanzo e sin dal 1521 le Filippine erano state un giorno in ritardo rispetto ai corrispondenti paesi dell'Estremo Oriente.\nPersonaggi principali.\nPhileas Fogg:Ricco gentiluomo molto abitudinario\nAdattamenti.\nNel 1874, Jules Verne scrisse un adattamento per il teatro (\"Le Tour du monde in quatre-vingts jours\", pi\u00e8ce \"\u00e0 grand spectacle\" in 5 atti e 15 quadri), in collaborazione con Adolphe d'Ennery e con musica di Jean-Jacques-Joseph Debillemont.\nIl libro \u00e8 stato in seguito adattato diverse volte per il cinema e la televisione.\nVideogiochi.\nMolti sono stati gli adattamenti a videogioco, tra i pi\u00f9 rilevanti:\nInfluenza culturale.\nAlcune delle opere in qualche modo ispirate al romanzo:\nImitatori.\nIl racconto di Verne ha ispirato autentiche spedizioni che cercarono di imitare la circumnavigazione fittizia di Fogg, spesso con limitazioni autoimposte."}
{"id": "122089", "revid": "104265", "url": "https://it.wikipedia.org/wiki?curid=122089", "title": "Blackford (hardware)", "text": "L'Intel Blackford \u00e8 uno dei 2 chipset (insieme a Greencreek) per il processore Xeon DP basato su core Dempsey per sistemi a 2 vie, e che ha costituito insieme ad esso la piattaforma Bensley.\n\u00c8 stato pubblicato nel maggio del 2006 e, dopo Dempsey, ha fornito supporto anche ai primi Xeon DP basati sulla nuova architettura Core, Woodcrest e Clovertown, che hanno quindi continuato ad essere parte della piattaforma Bensley.\nCaratteristiche tecniche.\nLa maggiore innovazione introdotta con il chipset Blackford, e che lo rende specificatamente ottimizzato per l'uso con processori dual core, \u00e8 il supporto al Dual Indipendent BUS. Attraverso questa tecnologia, non esiste pi\u00f9 un unico bus di sistema che deve essere condiviso da entrambi i processori di un sistema a 2 socket, ma vengono resi disponibili 2 BUS distinti (uno per ciascuna CPU dual core) per collegarsi al chipset da ben 1066 MHz ciascuno (nei modelli di punta), evitando cos\u00ec la saturazione della banda passante che diventa di 17 GB/s, contro i 6,4 GB/s forniti dall'unico BUS a 800 MHz della precedente piattaforma Lindenhurst.\nTra le altre novit\u00e0 introdotte, vi \u00e8 l'adozione della nuova memoria RAM di tipo FB-DIMM in configurazione quad channel. Grazie alla presenza di 4 canali di collegamento indipendenti rispetto ai 2 adottati precedentemente con memoria DDR2-400, si \u00e8 ottenuto un incremento della banda passante della memoria dai 6,4 GB/s fino ai 17 GB/s. Ma l'uso della memoria FB-DIMM, sebbene pi\u00f9 costosa della tradizionale DDR2, ha portato con s\u00e9 anche un altro vantaggio: il limite massimo della memoria supportata dalle motherboard basate su Blackford, \u00e8 passato da 16 GB a ben 64 GB.\nBlackford supporta inoltre le tecnologie Intel Active Monitoring Technology e I/O Accelerator Technology oltre alla tecnologia di virtualizzazione Vanderpool.\nIl Northbridge e il Southbridge sono collegati tra loro mediante il BUS PCI Express x4 e in totale il chipset pu\u00f2 supportare fino a 24 linee PCI Express che sono configurate differentemente, a seconda del modello del chipset. Per Blackford, Intel offre 3 porte PCI Express x8 utilizzabili per schede di rete, controller hard disk o bridge PCI-X. Blackford VS (Value Server) ha invece 2 porte configurabili PCI Express x4 e non supporta memoria quad channel. \u00c8 presente un nuovo controller hub ESB-2 I/O (bridges) che mette a disposizione 6 porte SATA2 integrate e USB 2.0.\nRevisione di Blackford.\nCon l'arrivo, nel corso del 2006, dei processore Xeon DP basati su core Woodcrest e Clovertown, disponibili con BUS fino a 1333 MHz, \u00e8 stata pubblicata anche una versione rivista del chipset Blackford, in grado di supportare ufficialmente tale frequenza di BUS. Grazie alla frequenza di clock incrementata a 333 MHz, ogni processore ha una banda totale di 10,66 GB/s."}
{"id": "122090", "revid": "15756", "url": "https://it.wikipedia.org/wiki?curid=122090", "title": "Athlon XP", "text": "L'Athlon XP \u00e8 un processore costruito da AMD nel 2001 per sostituire il predecessore Athlon Classic e cercare di riprendere la vetta del mercato. Il suffisso \"XP\" ufficialmente significa \"eXtreme Performance\", ma probabilmente indicava soprattutto il voler apparire particolarmente indicato per il sistema operativo Microsoft \"Windows XP\", allora prossimo all'uscita.\nIn termini di prestazioni, l'Athlon core Thunderbird aveva facilmente oscurato il rivale Pentium III, e i primi Pentium 4, molto in ritardo sulla tabella di marcia, erano appena usciti ed avevano prestazioni molto deludenti. Ad aprile 2001 oramai la situazione era cambiata, il P4 1.7\u00a0GHz diede avviso che l'Athlon Thunderbird non avrebbe potuto mantenere la leadership delle prestazioni per molto, e i problemi di calore e di consumo del design del Thunderbird indicavano che non era possibile portarlo oltre i 1400\u00a0MHz, infatti anche a quella velocit\u00e0 scaldava comunque troppo.\nPalomino.\nIl \"Palomino\" fu inizialmente commercializzato solo in versione portatile, chiamata Mobile Athlon 4 (core Corvette), perch\u00e9 il minore consumo energetico lo rendeva un buon processore per questo utilizzo a basse frequenze. Il nome deriva dal fatto che questo era il quarto processore AMD ad essere chiamato Athlon (dopo il K7 originale, il K75, e il Thunderbird), ma molti notarono che il nome era piuttosto un riferimento all'allora nuovo Pentium 4. L'Athlon XP fu presentato il 9 ottobre 2001. Questa versione fu inizialmente venduta a velocit\u00e0 comprese tra i 1333 e 1533\u00a0MHz. Il maggior cambiamento rispetto all'Athlon Classic fu l'introduzione delle istruzioni SSE, che ricevettero un supporto decisamente superiore alla controparte 3DNow! Professional della stessa AMD, la cui compatibilit\u00e0 fu comunque mantenuta. Questo permise all'Athlon XP di guadagnare il 18% nel test SYSmark con la suite Internet Content Creation, che sfrutta molto le doti dell'unit\u00e0 a virgola mobile. Per abilitare le istruzioni con codice SSE fu necessaria una patch non ufficiale, per eliminare la discriminazione effettuata da Windows Media 7, encoding integrato nel benchmark Bapco, verso CPU che non presentassero un CPUID vendor Genuine-Intel.\nFu inoltre migliorato il meccanismo di prefetch dei dati rispetto a Thunderbird. Il core Palomino \u00e8 in grado di sfruttare automaticamente la larghezza di banda offerta dal FSB, che altrimenti resterebbe inutilizzata, per la predizione dei dati. Rispetto al predecessore pertanto le prestazioni dipendevano in misura maggiore dalla velocit\u00e0 del FSB e delle memorie.\nIl terzo miglioramento offerto \u00e8 un insieme di tre miglioramenti al TLB della cpu:\nAl debutto, inoltre, l'Athlon XP disponeva di un package differente rispetto all'Athlon 4 e all'Athlon MP, basati sempre sul core Palomino. Pi\u00f9 specificamente l'athlon XP mise in mostra il primo package a base organica di AMD. Prima di allora la casa americana aveva adottato package a base ceramica.\nFu introdotto un diodo termico, che permetteva di misurare la temperatura della CPU con una precisione decisamente maggiore di quella offerta dai sensori della motherboard, proteggendo il core da eventuali fenomeni termici.\nLe migliorie di cui sopra unite ad altre minori consentirono all'Athlon xp di offrire rispetto all'Athlon basato su core Thunderbird un incremento medio delle prestazioni del 10% alla stessa frequenza di clock insieme alla riduzione del consumo elettrico e quindi delle temperature a cui operava la CPU. Ad esempio alla frequenza di 1400\u00a0MHz il TDP pass\u00f2 dai 72,1\u00a0W dell'Athlon Classic a 62,8\u00a0W dell'Athlon XP, per una riduzione dei consumi al massimo carico pari al 14,8%. Quest'ultima mossa, insieme al package a base organica, permise ad AMD di aumentare considerevolmente il limite massimo di clock a cui poteva spingere un proprio processore. Infatti, con lo stesso TDP da 72\u00a0W il core \"Palomino\" raggiunse i 1733\u00a0MHz (2100+), ovvero un aumento della frequenza del 23% dai 1400\u00a0MHz dell'Athlon Classic.\nL'Athlon XP fu commercializzato con un sistema di PR rating, che fu concepito, almeno inizialmente, per comparare le prestazioni dell'Athlon XP con il suo predecessore. Le prestazioni dell'Athlon XP 1800+ al debutto era nell'ordine del 10% superiori a quelle di un Pentium4 da 2\u00a0GHz, top di gamma Intel all'epoca, anche per via della mancanza di software in grado di sfruttare le potenti istruzioni SSE2 integrate nella cpu della casa di Santa Clara. Molti esperti del settore, tra cui Anand Lal Shimp, criticarono i model number scelti da AMD: erano fuorvianti per gli acquirenti in quanto non rendevano giustizia alle prestazioni delle cpu considerate all'unisono le pi\u00f9 elevate del settore e difficilmente gestibili nel lungo periodo, pur riconoscendo il fatto che nei primi anni del 2000 il mito dei MHz era un ostacolo per la diffusione di processori con architetture con un alto IPC, come il k7 di AMD, difficilmente superabile.\nCon l'avvento di nuove CPU Pentium 4, basate su core Northwood, l'athlon XP con core Palomino, fatic\u00f2 a competere sul piano dei consumi per via di un processo produttivo meno evoluto rispetto a quello Intel, che era appena passata con il suo prodotto di punta ai 130\u00a0nm, con vantaggi che furono subito visibili con le CPU Pentium III Tualatin con cui questo processo fu testato.\nThoroughbred (T-Bred).\nLa quarta generazione di Athlon, il core Thoroughbred, fu messo in commercio il 10 giugno 2002 ad una velocit\u00e0 di 1.8\u00a0GHz o anche 2200+ secondo il sistema del \"PR rating\". Due nuovi Athlon XP, il 2400+ (2000\u00a0MHz) e il 2600+ (2083\u00a0MHz o 2133\u00a0MHz a seconda della velocit\u00e0 133/166\u00a0MHz del Front Side Bus) furono annunciati il 21 agosto ed immessi sul mercato; furono annunciate anche le versioni 2700+ e 2800+ del core \"Thoroughbred\" ma furono diffuse in quantit\u00e0 insignificanti per problemi di produzione e per l'avvento del nuovo core Barton.\nIl design del \"Thoroughbred\" non differiva in alcun modo dal suo predecessore, eccezion fatta per il processo produttivo a 0.13 micron differente del \"Palomino\" costruito a 0.18 micron. AMD subito dopo il lancio del prodotto cominci\u00f2 ad avere problemi di smaltimento di calore della prima versione di questo core chiamata \"Thoroughbred A\", che furono risolti con il pronto rilascio della versione \"B\", chi overcloccava comunque preferiva ancora il Palomino che, nonostante il processo produttivo a 180 nanometri che in teoria doveva far scaldare molto di pi\u00f9 la CPU, garantiva maggiori margini di aumento della velocit\u00e0. Il Thoroughbred \"B\" risolse questo problema aggiungendo un substrato di rame nel processore che eliminava le interferenze e riusc\u00ec in questo modo a garantire l'aumento della velocit\u00e0 di clock dei processori e quindi il definitivo abbandono del \"Palomino\" oramai sorpassato. AMD pot\u00e9 cos\u00ec, dopo un periodo di alti e bassi, tornare alla carica nel mondo delle CPU con un buon prodotto. Il primo di questi processori revisionati fu il 2600+ e pi\u00f9 tardi, per eliminare uno dei colli di bottiglia di questo processore, AMD alz\u00f2 l'FSB di tutta linea di prodotti da 133\u00a0MHz (FSB 266) a 166\u00a0MHz (FSB 333). AMD nonostante il successo del 2600+ step \"B\" non riusc\u00ec mai a garantire una buona produzione di processori 2700+ e 2800+ in grandi quantit\u00e0 e, all'epoca, era quasi impossibile procurarseli. Il moltiplicatore sbloccato dell'Athlon XP Thoroughbred B (fino alla 39 settimana del 2003) garantiva anche la possibilit\u00e0 di un underclock. Con questo processore si \u00e8 potuto arrivare a FSB 100 moltiplicatore 5 (500\u00a0MHz) e tensione di alimentazione 1,15 V per un consumo approssimativo di 10 Watt.\nBarton e Thorton.\nA met\u00e0 2002 AMD doveva ancora diffondere i modelli 2700+ e 2800+ in quantit\u00e0 sul mercato (Il 2600+ doveva scontrarsi con il superiore Pentium 4 2,8\u00a0GHz).\nPer far fronte ai problemi di disponibilit\u00e0 degli Athlon 2700+ e 2800+, figlia dell'elevata frequenza di clock richiesta, basti pensare che i 2250\u00a0MHz dell'athlon XP 2800+ furono raggiunti e superati dopo un periodo lungo 14 mesi con l'introduzione dell'athlon xp 3200+ con FSB333, AMD tent\u00f2 di aumentare le prestazioni incrementando l'IPC.\nA questo scopo fu introdotta la quinta generazione di questo processore, il core Barton, presentato all'inizio del 2003 con PR ratings di 2500+, 2800+, 3000+. Nonostante non fosse pi\u00f9 veloce del processore \"Thoroughbred\" in termini di megahertz, si guadagn\u00f2 il maggiore PR rating a parit\u00e0 di velocit\u00e0 includendo 256KB in pi\u00f9 di cache L2 a piena velocit\u00e0 integrata sul chip, ed un FSB pi\u00f9 rapido.\nA met\u00e0 febbraio 2003, AMD annunci\u00f2 che l'Athlon XP 3000+ sarebbe arrivato in quantit\u00e0 sul mercato nel mese successivo. In attesa di una replica da parte della Intel, il 3000+ reclamava, secondo AMD, il titolo di \"processore x86 pi\u00f9 veloce al mondo\".\nIl modello 3200+ caratterizzato da una frequenza di 2200\u00a0MHz e l'unico Athlon XP ad avere il FSB a 400\u00a0MHz fu presentato nell'Aprile dello stesso anno.\nIl core Thorton fu una variante del \"Barton\" con met\u00e0 della L2 cache disabilitata; questo lo rende funzionalmente identico al \"Thoroughbred B\" e fu creato da AMD per avere un processore dai costi minori da contrapporre alla concorrenza, infatti molte delle cache disabilitate in realt\u00e0 erano vere e proprie cache mal funzionanti, cos\u00ec si potevano smaltire le CPU malfunzionanti e, naturalmente, guadagnare nella rendita di tutta la linea. In alcuni \"Thorton\" la cache disabilitata poteva essere integra e quindi riattivata con modifiche al bridge. \nLe criticit\u00e0 del PR rating vennero a galla:\nInoltre, l'aggiunta di ulteriore cache L2 era quasi inutile, in quanto le grandi dimensioni della cache L1, unite all'architettura a corte pipeline e alla cache esclusiva, la lasciavano pressoch\u00e9 inutilizzata.\nAll'epoca sollevarono molte controversie i benchmark usati per determinare le prestazioni. In particolare, alcuni del settore, denunciarono alcuni test deviati sensibilmente in favore di Intel ed in particolare fu accusato il test BAPCo, progettato dagli stessi ingegneri di Intel. Oltre a questo c'\u00e8 da dire per\u00f2 che \u00e8 molto difficile sostenere quale sia in assoluto il processore pi\u00f9 veloce; infatti se le differenze non sono molto marcate si ha spesso una vittoria di uno in certi campi specifici e dell'altro in altri campi. Inoltre nelle recensioni tendenzialmente a favore delle CPU Intel, venivano usate le costosissime memorie Rambus PC1066 (ai tempi le DDR533 non erano ancora uscite.)\nModelli.\nThorton.\nBarton con met\u00e0 cache L2 disattivata"}
{"id": "122092", "revid": "767487", "url": "https://it.wikipedia.org/wiki?curid=122092", "title": "Peter J. Denning", "text": "Carriera.\nSi \u00e8 laureato con PhD al Massachusetts Institute of Technology nel 1968 ed \u00e8 stato poi assunto dall'Universit\u00e0 di Princeton.\nHa sviluppato una teoria unificata della memoria virtuale ed ha inventato il modello a working set per la gestione ottimale della memoria e nel 1983 \u00e8 passato alla NASA."}
{"id": "122093", "revid": "72396", "url": "https://it.wikipedia.org/wiki?curid=122093", "title": "Anthony Gatto", "text": "Biografia.\nFiglio adottivo di Nick Gatto, ex artista circense e compagno di Barbara, la madre di Anthony, dal 2007 lavora con il Cirque du Soleil in tourn\u00e9e negli Stati Uniti d'America con il loro ultimo spettacolo Kooza.\nNella sua carriera ha vinto numerosissimi premi nei maggiori festival di circo del mondo, tra cui il \"Festival internazionale del circo di Monte Carlo\", unico giocoliere nella storia di questa manifestazione ad aver vinto. In effetti altri giocolieri, prima e dopo di lui, si sono piazzati al secondo o terzo posto, come i secondi posti (clown d'argento) di Dick Franco, Kris Kremo, Sergej Ignatov, Picasso Junior e Viktor Kee, rispettivamente nel 1980, 1981, 1983, 2002 e 2003. O il terzo posto (clown di bronzo) di Alan Sulc nel 2004. Ma nessun altro giocoliere \u00e8 arrivato a vincere il clown d'oro (statuetta consegnata al vincitore), come Gatto nel 2000.\nDetiene da molti anni ben 11 record mondiali, migliorati in pi\u00f9 occasioni nel corso degli anni. Sono infatti suoi i record di resistenza con 8 e 9 palle, 6, 7 e 8 clave e 7, 8, 9, 10, 11 e 12 cerchi. In precedenza ha detenuto anche il record di resistenza con 7 palle. \u00c8 inoltre in grado di eseguire una grande quantit\u00e0 di trick (ovvero esercizi) mai eseguiti da nessun altro giocoliere, come piroette con 8 palle o piroette con 11 cerchi. Tutti questi traguardi gli hanno valso l'appellativo di miglior giocoliere tecnico vivente.\nIl 10 aprile 2009 Anthony e la moglie Danielle hanno annunciato la nascita del loro primogenito, avvenuta il giorno precedente."}
{"id": "122094", "revid": "1632387", "url": "https://it.wikipedia.org/wiki?curid=122094", "title": "Alceo", "text": "Biografia.\nAlceo nacque da famiglia aristocratica a Mitilene, il principale centro dell'isola di Lesbo, in un periodo di lotte continue fra gli aristocratici che cercavano di conservare i loro privilegi e gli uomini nuovi che, appoggiandosi spesso alle forze del popolo insofferente, tentavano di impadronirsi del potere. Dell'aristocrazia eolica egli sostenne ardentemente la causa: fu implicato, insieme ai suoi fratelli, Kikis e Antimenida, nelle controverse vicende locali. Proprio Kikis e Antimenida riuscirono, insieme a Pittaco, nel 612 a.C., a rimuovere il tiranno Melancro (Diogene Laerzio, \"Vite dei filosofi\", I, 74), della famiglia dei Cleanattidi, dando cos\u00ec avvio a nuovi violenti scontri fra gli aristocratici e il popolo. \nQuando, successivamente, M\u00ecrsilo prese il potere, il giovane Alceo, che aveva ordito con altri di rovesciarne il governo, scoperta la congiura (forse denunziata dallo stesso Pittaco), fu costretto all'esilio nella citt\u00e0 di Pirra, sempre sull'isola di Lesbo. Alla morte del tiranno, Alceo pot\u00e9 far ritorno in patria intonando un canto di giubilo (Fr. 332 Lobel-Page): \u00ab\"Era ora! Bisogna prendere la sbornia. Bisogna bere a viva forza, dal momento che \u00e8 morto M\u00ecrsilo\"\u00bb. Ma, gi\u00e0 nel 600 a.C., Pittaco, commilitone di Alceo durante la battaglia del Sigeo contro Atene per il possesso della regione Achilitide, col quale condivise le amarezze della sconfitta e della fuga, ruppe il patto di \u00ab\"non tradire mai e di giacere morti, in una coltre di terra, uccisi dai tiranni, o ucciderli, e scampare da tanti mali il popolo\"\u00bb (Fr. 129 Lobel-Page), divenendo \"aisymn\u00e8tes\" (\u03b1\u03af\u03c3\u03c5\u03bc\u03bd\u03ae\u03c4\u03b7\u03c2), \u00abcapo supremo del popolo\u00bb, sorta di \"tirannide elettiva\" (Aristotele, \"Politica\", III, 14, 1285a), succedendo cos\u00ec a M\u00ecrsilo. Pur riuscendo a governare con imparzialit\u00e0 e con saggezza, tanto da essere annoverato dalla tradizione fra i Sette Sapienti, non fu mai perdonato dall'aristocrazia locale per il suo \"tradimento\": \u00ab\"\u00c8 d'un ramo bastardo, Pittaco. E l'hanno fatto tiranno d'uno Stato maledetto e senza nerbo. Per acclamazione\"\u00bb (Fr. 348 Lobel-Page).\nE contro Pittaco, Alceo (\"Vite dei filosofi\", II, 46), l'amico di un tempo, lancia strali tesi ad evocare la sua abietta esistenza, chiamandolo il \u00abpanciuto\u00bb (), perch\u00e9 \u00abera pingue e carnoso\u00bb o il \u00abpiedi slargati spazzanti la terra\u00bb (), perch\u00e9 \u00abaveva i piedi piatti e li trascinava per terra\u00bb (\"Vite dei filosofi\", I, 81), con l'esito di un nuovo esilio, questa volta in Egitto e, forse, in Tracia.\nDall'esilio Alceo fece ritorno solo quando Pittaco, prima di lasciare la carica di \"aisymn\u00e8tes\" dopo dieci anni, decise di perdonare tutti i suoi nemici (Diogene Laerzio in \"Vite dei filosofi\", I, 76, tramanda la seguente notizia: \u00ab\"Eraclito [...] afferma che, avendo in suo potere Alceo, lo rimand\u00f2 libero con queste parole: \u2018Il perdono \u00e8 superiore alla vendetta\"'\u00bb). Cos\u00ec Alceo, ormai stanco e amareggiato, trov\u00f2 consolazione solo nel vino, riuscendo in questo modo a dimenticare ogni pena (Fr. 346 Lobel-Page: \u00abIl vino! Ecco il dono d'oblio\u00bb). In patria mor\u00ec in tarda et\u00e0, occupato solo dall'incombenza di versare sul \u00abcapo, che ha sofferto tanto, [...] l'unguento\u00bb (Fr. 50 Lobel-Page). \nLa presunta passione di Alceo per Saffo.\nLa letteratura antica testimonia di un legame biografico fra Alceo e Saffo, sua conterranea. Tuttavia \u2013 come fa notare Luciano Canfora \u2013 il rapporto fra i due \u00abrischia di essere inquinato da una tradizione romanzesca\u00bb, bench\u00e9 \u00abla fondatezza di tali connessioni non [possa] essere negata \"a priori\"\u00bb. In particolare, il legame fra i due poeti sarebbe suffragato da due testimonianze, peraltro controverse. \nLa prima fonte \u00e8 costituita da alcuni versi di Alceo (Fr. 384 Lobel-Page: \u00abCrine di viola, eletta, dolceridente Saffo\u00bb) riportati nel secolo II dell'era volgare da Efestione nel suo \"Manuale\" di metrica (14, 4). Canfora osserva che le ultime parole del verso (\u03bc\u03b5\u03bb\u03bb\u03b9\u03c7\u03cc\u03bc\u03b5\u03b9\u03b4\u03b5 \u03a3\u03b1\u03c0\u03c6\u03bf\u03b9) possono anche essere rese con una differente separazione letterale (), la quale, attestata da Efestione stesso, sembra preferibile, stando all'orientamento del Maas. Nel caso in cui la versione preferibile fosse davvero , allora il nome non sarebbe pi\u00f9 quello di Saffo, bens\u00ec quello di \u0391\u03c0\u03c6\u03bf\u03b9 o, secondo lo Pfeiffer, \u0391\u03c6\u03c1\u03bf\u03b9 (mentre la grafia per Saffo sarebbe, stando a Maas, ). \nIl secondo testimone della passione di Alceo per Saffo si rinviene nella \"Retorica\" di Aristotele (1367a), ove, richiamando il frammento ora inserito nella raccolta Lobel-Page come 137, \u00e8 detto: \u00ab\"Ci si vergogna dicendo, facendo e progettando cose turpi; come anche Saffo ad Alceo che diceva: \u2018Vorrei parlare, ma mi trattiene il pudore\u2019, rispose: \u2018Se tu avessi desiderio di cose nobili o belle, e se la lingua non si muovesse a dire qualcosa di cattivo, la vergogna non ti coprirebbe gli occhi, ma parleresti intorno a una cosa che fosse giusta\"'\u00bb. \u00c8 comunque possibile \u2013 nota Canfora \u2013 che Aristotele \u00absottintenda che la sua citazione deriva da un'opera in cui Saffo e Alceo figuravano come personaggi e che non intenda menomamente citare autentici frammenti dei due poeti\u00bb. \nAnche Ermesianatte mostra di conoscere le vicende sfortunate dell'amore di Alceo per Saffo. Nella sua raccolta elegiaca, \"Leonzio\", egli infatti scrive: \u00ab\"Sai bene Alceo di Lesbo a quante baldorie dovette sobbarcarsi, cantando il suo delizioso desiderio di Saffo\"\u00bb (Ateneo, XIII, 598B, vv. 47-49).\nIl legame biografico fra i poeti, infine, sarebbe anche dimostrato da alcune opere vascolari precedenti la composizione della \"Retorica\" aristotelica, ma \u2013 conclude Canfora \u2013 queste testimonianze non sono altro che \u00abun segno dell'accanimento con cui si \u00e8 elucubrato sulla biografia\u00bb degli autori.\nOpere.\nAlceo fu uno dei principali esponenti, insieme a Saffo e ad Anacreonte, della cosiddetta lirica monodica, un tipo di poesia soggettiva che nasce al di fuori del culto pubblico e della vita della collettivit\u00e0. Non era destinata al popolo ma a una cerchia ristretta, l'eteria nel caso di Alceo; materia del canto diventa la vita del poeta in tutte le sue manifestazioni.\nLe liriche di Alceo furono riordinate in et\u00e0 alessandrina dai grammatici Aristofane di Bisanzio ed Aristarco di Samotracia, i quali le sistemarono in dieci libri, disponendole per argomento.\nLa raccolta comprende:\nDi Alceo restano circa 400 frammenti (l'ultimo a poter compulsare l'opera di Alceo nella sua integralit\u00e0 fu, circa nel secolo XIII dell'\u00e8ra volgare, Gregorio di Corinto).\nIl mondo poetico e concettuale di Alceo.\nSecondo il Colonna \u00abAlceo \u00e8 il combattente esemplare, l'uomo di parte che tutto sacrifica al suo ideale politico\u00bb. Cos\u00ec i suoi versi sono caratterizzati dalla preoccupazione per la patria, i quali non mancano di colpire con \u00abgli strali del disprezzo e del sarcasmo quelli che odia\u00bb. Ma la poesia di Alceo non \u00e8 esclusivamente civile, essa esprime, oltrech\u00e9 l'amore per i giovani putti, mai melenso, ma \u00abintonato [al] clima di ruvidezza guerriera\u00bb, il \u00absenso della natura\u00bb. La produzione poetica della vecchiaia, invece, venuto meno l'ardore politico, \u00e8 volto alla celebrazione \u00abdell'unico amico che non lo ha mai tradito, che lo ha sorretto nei momenti pi\u00f9 tristi, senza nulla chiedere: il frutto inebriante di Dioniso!\u00bb.\nIl dialetto utilizzato da Alceo \u00e8 l'eolico misto ad alcuni ionismi. \u00c8 una lingua poco letteraria, infatti si trovano pochi omerismi, ed \u00e8 pi\u00f9 simile alla lingua parlata e vi si riscontra spesso una funzione conativa. Anche per quanto riguarda i ritmi, \u00e8 stata rilevata una certa variet\u00e0: si passa dalle strofe alcaiche, che prendono il nome proprio da lui, a quelle saffiche."}
{"id": "122095", "revid": "729019", "url": "https://it.wikipedia.org/wiki?curid=122095", "title": "Heinrich M\u00fcller", "text": "Personaggio riservato e misterioso, esercit\u00f2 un immenso potere durante il suo periodo di comando della Gestapo, la potente polizia segreta di sicurezza del Terzo Reich; M\u00fcller inoltre svolse anche un ruolo decisivo nell'attuazione della soluzione finale del problema ebraico. La Gestapo infatti decideva e attuava le misure di identificazione, selezione e deportazione degli ebrei dell'Europa nazista e dalla sottosezione IVB4 diretta da Adolf Eichmann, direttamente subordinato a M\u00fcller, partivano tutte le direttive per il trasporto degli ebrei nei campi di sterminio all'est.\nM\u00fcller scomparve nelle fasi finali della battaglia di Berlino e non \u00e8 mai stato possibile appurare con certezza se egli sia riuscito a sfuggire ai soldati sovietici dell'Armata Rossa o se sia rimasto ucciso durante i confusi combattimenti nella capitale tedesca.\nBiografia.\nI suoi primi passi.\nNato in una famiglia di operai cattolici, fu arruolato nell'ultimo anno della prima guerra mondiale come , ricevendo per il suo operato numerose decorazioni tra cui la Croce di Ferro di prima e seconda classe e la Croce bavarese al Merito militare. Nel dopoguerra, entr\u00f2 nella polizia bavarese e, anche se non fece ufficialmente parte dei Freikorps, partecip\u00f2 alla repressione dei moti comunisti e all'assassinio dei sostenitori della repubblica dei consigli Bavarese.\nDurante gli anni della repubblica di Weimar lavor\u00f2 nella polizia politica di Monaco, con cui ebbe l'opportunit\u00e0 di incontrare varie personalit\u00e0 del neonato NSDAP come Reinhard Heydrich e Heinrich Himmler. Inizialmente per\u00f2 egli era un membro del Partito del Popolo Bavarese e pare che il 9 marzo del 1933, quando gli hitleriani stavano attuando un colpo di Stato nel suo \"land\" per rovesciare il governo di Heinrich Held, egli sugger\u00ec ai suoi superiori di usare la forza contro i nazisti. Questa iniziale ostilit\u00e0 del partito fu superata dalla protezione che gli accord\u00f2 Heydrich.\nDurante la seconda guerra mondiale.\nM\u00fcller entr\u00f2 nelle SS nel 1934 e nello stesso anno avanz\u00f2 di carriera dopo aver partecipato attivamente alla notte dei lunghi coltelli. Nel 1939 divenne il capo della Gestapo e ci\u00f2 gli consent\u00ec di avere un grande potere che gli permise di rispondere direttamente a Heydrich (e dopo la morte di questi a Ernst Kaltenbrunner). Tuttavia per molti anni egli non si iscrisse ufficialmente al Partito Nazista: a ci\u00f2 pose rimedio solo nel 1939, per ragioni di opportunit\u00e0 politica, dopo l'insistenza di Himmler.\nInizialmente M\u00fcller si occup\u00f2 soprattutto di colpire il partito Comunista e quello socialdemocratico, suoi bersagli preferiti, ma in seguito partecip\u00f2 a moltissimi crimini antisemiti perpetrati dai nazisti, specialmente dopo la decisione di attuare la \"soluzione finale\", dopo la conferenza di Wannsee; difatti uno dei suoi diretti subordinati fu Adolf Eichmann, uno dei principali organizzatori e pianificatori dell'olocausto.\nNel 1943 present\u00f2 a Himmler un rapport\u00f2 in cui affermava che Wilhelm Canaris fosse in contatto con la resistenza antinazista tedesca: il capo delle SS prefer\u00ec per\u00f2 sorvolare sul caso e da quel momento M\u00fcller, offeso, si alle\u00f2 con il Capo della Cancelleria del Partito Nazista Martin Bormann che era in quel momento il pi\u00f9 grande avversario di Himmler. Dopo il fallito attentato a Hitler del 20 luglio 1944, cur\u00f2 le indagini e gli interrogatori dei sospettati: circa 5.000 persone vennero arrestate e 200 condannate a morte, tra cui il vecchio nemico Canaris.\nNegli ultimi mesi di guerra rimase fedele al F\u00fchrer e ancora convinto della vittoria tedesca: nel dicembre del 1944 disse a un suo ufficiale che l'offensiva delle Ardenne avrebbe portato alla riconquista di Parigi. Rimase chiuso nel bunker fino al 1\u00ba maggio 1945 (giorno in cui fu visto per l'ultima volta): uno dei suoi ultimi compiti fu coordinare l'interrogatorio a Hermann Fegelein. Si presume che M\u00fcller sia morto nel 1945, anche se un dossier della CIA potrebbe lasciar intendere che non fosse morto a Berlino in quell'anno.\nDopo guerra.\nNoto per il suo anticomunismo e pur considerando che aveva detto prima della sua sparizione al pilota Hans Baur di non voler assolutamente cadere prigioniero dei russi, le ipotesi principali sul suo destino finale sono o che si sia suicidato (o che sia stato ucciso negli ultimi frenetici giorni della seconda guerra mondiale) e che il suo corpo non sia mai stato ritrovato o che sia scappato in un paese lontano, per esempio del Sud America, senza esser mai ritrovato dalle autorit\u00e0 che lo cercavano (alla maniera di Josef Mengele) o che sia stato utilizzato sotto falso nome dagli Stati Uniti in alcune particolari operazioni relative alla Guerra fredda (come successo a Wernher von Braun). Alcuni storici hanno anche avanzato l'ipotesi che fosse al soldo dei russi e che sia vissuto a Mosca per poi morirvi nel 1948.\nNel 1947 alcuni reparti dell'esercito statunitense perquisirono la casa della sua amante Anna Schmid, ma non trovando nessun indizio conclusero che molto probabilmente egli era morto da tempo. Con il raffreddarsi delle relazioni sovietico-americane, gli Alleati ebbero altre priorit\u00e0 e la ricerca di M\u00fcller sub\u00ec un rallentamento. La cattura di Adolf Eichmann rinvigor\u00ec l'interesse sulla sua sorte; anche se il burocrate del male non diede alcuna informazione, egli afferm\u00f2 che a suo parere M\u00fcller fosse ancora vivo. Nel 1967 a Panama venne arrestato Francis Willard Keith con l'accusa di essere Heinrich M\u00fcller, ma l'esame delle impronte digitali appur\u00f2 che si trattava di un falso sospetto.\nNel 2013 Johannes Tuchel, direttore del \"Gedenkst\u00e4tte Deutscher Widerstand\" (\"Memoriale della Resistenza Tedesca\"), ha rivelato ai giornali che il corpo di M\u00fcller, morto nel maggio 1945, sarebbe stato sepolto nella fossa comune del cimitero ebraico di Mitte. La notizia, che non ha trovato ulteriori conferme, ha suscitato critiche da parte della comunit\u00e0 ebraica."}
{"id": "122096", "revid": "9416", "url": "https://it.wikipedia.org/wiki?curid=122096", "title": "Peter Denning", "text": ""}
{"id": "122098", "revid": "838137", "url": "https://it.wikipedia.org/wiki?curid=122098", "title": "D (linguaggio di programmazione)", "text": "Il linguaggio di programmazione D nasce nel dicembre 1999 dalla mente di Walter Bright.\n\u00c8 un linguaggio orientato agli oggetti, e potrebbe definirsi un'evoluzione del linguaggio C e C++, distinguendosi da tali linguaggi con le seguenti caratteristiche: gestione pi\u00f9 semplice delle classi e dei template rispetto al C++, un garbage collector come in Java, supporto a RTTI (\"Runtime type information\"), introduzione del tipo intero a 128 bit (non ancora utilizzabile), una gestione a moduli simile a quella di Python al posto dei file header, array associativi (oltre ai classici in stile puntatore, statici, dinamici) e molto altro. Inoltre permette la chiamata alle API di Windows, e la chiamata alle funzioni scritte in C (usando la parola chiave extern).\nAl momento \u00e8 possibile utilizzarlo per i sistemi Windows, Linux x86 e PPC, macOS, AIX e FreeBSD tramite un frontend del compilatore GCC chiamato GDC. Su Windows \u00e8 spesso preferibile usare DMD.\nOrigine del nome e storia.\nIl D \u00e8 un linguaggio di programmazione ideato dalla DigitalMars; il nome deriva dal fatto che si \u00e8 originato da una re-ingegnerizzazione di C++, rendendolo un linguaggio che si Distingue. Il suo obiettivo \u00e8 raggiungere la potenza e le alte prestazioni dei linguaggi di basso livello, ma con la grande produttivit\u00e0 e semplice portabilit\u00e0 di linguaggi di alto livello come C, C++, C#, Java, Perl, Python, Ruby e simili.\nIn particolare la sintassi e le caratteristiche tecniche del compilatore riprendono C/C++, C# e Java.\nCaratteristiche del compilatore.\nIl compilatore D \u00e8 strutturato in modo diverso rispetto ai linguaggi principali, ereditando punti di forza creando un linguaggio estremamente originale. Tra le pi\u00f9 importanti caratteristiche, ricordiamo\nAlcune caratteristiche.\nNested Functions.\nCome in Pascal una funzione pu\u00f2 contenere a sua volta le dichiarazioni di altre funzioni, rispettando comunque le regole generali dello scope per il loro uso. Un esempio:\n void foo() {\n void A() {\n B(); // ok\n C(); // error, C undefined\n void B() {\n void C() {\n void D() {\n A(); // ok\n B(); // ok\n C(); // ok\n D(); // ok\n A(); // ok\n B(); // ok\n C(); // error, C undefined\nLa funzione pi\u00f9 interna ha accesso a tutte quelle esterne, ma una funzione esterna non pu\u00f2 accedere alle funzioni interne di una sua funzione interna. Anche l'ordine delle funzioni \u00e8 fondamentale. Un altro esempio:\n void test() {\n void foo() { bar(); } // error, bar not defined\n void bar() { foo(); } // ok\nSi pu\u00f2 notare come la reciproca chiamata di funzione non \u00e8 possibile, in quanto nella compilazione di foo() la funzione bar non \u00e8 stata ancora definita. La soluzione in D \u00e8 usare i delegate (che sono differenti dai delegate del C#):\n void test()\n void delegate() fp;\n fp = &amp;bar;\nUn'altra caratteristica \u00e8 che una funzione annidata pu\u00f2 accedere ai campi di quella esterna, se la funzione \u00e8 static anche il campo deve essere static.\nNella versione sperimentale 2.07, sono state introdotte delle vere closure nel linguaggio.\nFunction literals.\nQuesto permette di creare un puntatore a funzione o un delegato direttamente in un'espressione, quindi invece di fare cos\u00ec:\n int function(char c) fp; // dichiara un puntatore a funzione\n void test() {\n fp = &amp;foo;\nsi pu\u00f2 fare cos\u00ec:\n int function(char c) fp;\n void test() {\n fp = function int(char c) { return 6; };\nQuesto vale anche per i delegate, quindi si pu\u00f2 utilizzare questo codice:\n double test() {\n double d = 7.6;\n float f = 2.3;\n void loop(int k, int j, void delegate() statement) {\n for (int i = k; i &lt; j; i++)\n statement();\n loop(5, 100, delegate { d += 1; } );\n loop(3, 10, delegate { f += 1; } );\n return d + f;\nArray ridimensionabili.\nGli array sono implementati con nuove funzionalit\u00e0 rispetto a quelli in stile C e C++ (in C++ sono comunque disponibili funzionalit\u00e0 analoghe utilizzando i container della STL).\nTramite il campo length \u00e8 possibile accedere alla dimensione di un array e ridimensionarlo, senza ricorrere all'allocazione dinamica come new, malloc e realloc.\n int[] array;\n while (1) {\n c = getinput();\n if (!c)\n break;\n array.length = array.length + 1;\n array[array.length - 1] = c;\nSlicing.\nPermette di creare un nuovo riferimento ad un subarray. La sua sintassi \u00e8:\n int[10] a; // dichiara array di 10 int\n int[] b;\n b = a[1..3]; // a[1..3] e' un array di 2 elementi, a[1] e a[2]\n foo(b[1]); // equivalente a foo(0)\n a[2] = 3;\n foo(b[1]); // equivalente a foo(3)\nArray associativi.\nDetti anche mappe o dizionari in altri linguaggi, permettono di associare il valore di un elemento di un array ad un altro tipo di dato o oggetto, quindi potremo avere:\n int[char[]] b; // associative array b of ints that are\n // indexed by an array of characters.\n // The KeyType is char[]\n b[\"hello\"] = 3; // set value associated with key \"hello\" to 3\n func(b[\"hello\"]); // pass 3 as parameter to func()\n int* p;\n p = (\"hello\" in b);\n if (p != null)\n printf(*p);\n b.remove(\"hello\");\nStrong typedefs.\nConsideriamo il seguente alias:\n alias int myint;\n\u00c8 possibile dichiarare una funzione che accetta int come argomento e poi passargli un myint senza che il compilatore generi un errore: ossia il compilatore \u00e8 in grado di risolvere i riferimenti alias in tipi di dato fondamentali.\nSe invece si vuole che una funzione accetti solo e sempre un int, e che quindi i typedef debbano essere considerati come tipi di dati diversi, si pu\u00f2 utilizzare, al posto di alias l'istruzione typedefs. Ad esempio:\n typedef int myint;\nFar\u00e0 in modo che utilizzando myint in una funzione che accetta un int dia un errore di compilazione. \u00c8 anche possibile creare dei typedef con valori visualizzati costanti:\n typedef int myint = 9718;\n myint i; //inizializzato a 9718\nMixin.\nUn mixin permette di ottenere un set di dichiarazioni da un template specificato e conservarle da un'altra parte.\n template Foo() {\n int x = 5;\n mixin Foo;\n struct Bar {\n mixin Foo;\n void test() {\n printf(\"x = %d\\n\", x); // prints 5\n { Bar b;\n int x = 3;\n printf(\"b.x = %d\\n\", b.x); // prints 5\n printf(\"x = %d\\n\", x); // prints 3\n mixin Foo;\n printf(\"x = %d\\n\", x); // prints 5\n x = 4;\n printf(\"x = %d\\n\", x); // prints 4\n printf(\"x = %d\\n\", x); // prints 3\n printf(\"x = %d\\n\", x); // prints 5\nQuesto vale anche per le funzioni:\n template Foo() {\n class Bar {\n mixin Foo;\n class Code : Bar {\n void test() {\n Bar b = new Bar();\n b.func(); // calls Foo.func()\n b = new Code();\n b.func(); // calls Code.func()\nposso specificare il tipo del template\n template Foo(T) {\n T x = 5;\n mixin Foo!(int); // create x of type int\ned ecco un ultimo esempio:\n template duffs_device(alias id1, alias id2, alias s) {\n void duff_loop() {\n if (id1 &lt; id2) {\n typeof(id1) n = (id2 - id1 + 7) / 8;\n switch ((id2 - id1) % 8)\n case 0: do { s();\n case 7: s();\n case 6: s();\n case 5: s();\n case 4: s();\n case 3: s();\n case 2: s();\n case 1: s();\n } while (--n &gt; 0);\n void test() {\n int i = 1;\n int j = 11;\n mixin duffs_device!(i, j, delegate { foo(); } );\n duff_loop(); // executes foo() 10 times\nStatic If.\nLo static if \u00e8 stato progettato per sostituire le direttive preprocessore. Questa istruzione valuta un'espressione a tempo di compilazione, senza creare un nuovo scope. Un esempio:\n const int i = 3;\n int j = 4;\n static if (i == 3) // ok, at module scope\n int x;\n class C {\n const int k = 5;\n static if (i == 3) // ok\n int x;\n else\n long x;\n static if (j == 3) // error, j is not a constant\n int y;\n static if (k == 5) // ok, k is in current scope\n int z;\n template INT(int i) {\n static if (i == 32)\n alias int INT;\n else static if (i == 16)\n alias short INT;\n else\n static assert(0); // not supported\n INT!(32) a; // a is an int\n INT!(16) b; // b is a short\n INT!(17) c; // error, static assert trips\nDi conseguenza, esiste anche un'assert statico. In D esistono modi per eseguire semplici funzioni a tempo di compilazione, usando la normale sintassi, senza ricorrere a template come in C++.\nIdentity Expressions.\nPermette di controllare le identit\u00e0 di due oggetti con l'operatore is o !is (che \u00e8 not is). Quindi controlla, ad esempio per gli oggetti, se sono la stessa istanza, per gli array se contengono gli stessi elementi, ecc. Viene utilizzato prevalentemente per il controllo di omogeneit\u00e0 tra 2 oggetti.\nImplicit Type Inference.\nUsando auto pu\u00f2 essere reso implicito, in un'assegnazione, un tipo di variabile.\n static x = 3; // x is type int\n auto y = 4u; // y is type uint\n auto s = \"string\"; // s is type char[6]\n auto c = new C(); // c is a handle to an instance of class C\nContract Programming.\nLa programmazione per contratto \u00e8 ottima per evitare bug. Viene controllata una condizione in entrata alla funzione e in uscita, quindi si controlla un requisito per eseguire il corpo, e si ritorna il risultato solo se la condizione \u00e8 vera. \u00c8 anche presente nel linguaggio Eiffel\n long square_root(long x)\n in {\n assert(x &gt;= 0);\n out (result) {\n assert((result * result) == x);\n body {\n return math.sqrt(x);\nEsiste anche la possibilit\u00e0 di definire invarianti di classe, che vengono controllati all'esterno dei metodi. Cio\u00e8 delle asserzioni sugli attributi che devono essere sempre verificate (ma questo tipo di invarianti di classe non vengono ancora gestiti al meglio in presenza di eredit\u00e0).\nUnit test.\nSono utili per assicurare il funzionamento del codice. Infatti evita, quando usata per testare classi, di dover creare un file sorgente con in main(), istanziare la classe, utilizzarla. \u00c8 possibile, in D, procedere in questo modo:\n class Sum {\n unittest {\n Sum sum = new Sum;\n assert(sum.add(3,4) == 7);\n assert(sum.add(-2,0) == -2);\n void main() {\nPer eseguire tali unit test si deve fornire al compilatore il parametro -unittest\nScope Statement.\nServe per eseguire una funzione all'uscita di uno scope (indipendentemente dal fatto che ci siano o meno errori), all'uscita con errori, e all'uscita senza errori, ecco un esempio (da notare che vengono eseguiti all'inverso, dal basso verso l'alto):\nUn esempio semplice \u00e8 questo:\n writef(\"1\");\n writef(\"2\");\n scope(exit) writef(\"3\");\n scope(exit) writef(\"4\");\n writef(\"5\");\n writefln();\nche stampa 4321\nQuesto \u00e8 un esempio un po' pi\u00f9 complesso:\n class Foo {\n try {\n scope(exit) writef(\"2\");\n scope(success) writef(\"3\");\n auto Foo f = new Foo();\n scope(failure) writef(\"4\");\n throw new Exception(\"msg\");\n scope(exit) writef(\"5\");\n scope(success) writef(\"6\");\n scope(failure) writef(\"7\");\n catch (Exception e) {\n writefln();\nche stampa 0412\nStruct member alignment control.\nPermette di specificare l'allineamento dei membri di una struttura, con una sintassi simile a questa:\n align (1) struct S {\n byte a; // placed at offset 0\n byte[3] filler1;\n byte b; // placed at offset 4\n byte[3] filler2;"}
{"id": "122100", "revid": "1305772", "url": "https://it.wikipedia.org/wiki?curid=122100", "title": "Infinite", "text": ""}
{"id": "122101", "revid": "1705737", "url": "https://it.wikipedia.org/wiki?curid=122101", "title": "GameCube", "text": "Il , anche noto come GameCube (abbreviato come NGC in Giappone o GCN in Europa e Nord America) \u00e8 una console prodotta da Nintendo. \u00c8 stata una console di sesta generazione, assieme a Dreamcast, PlayStation 2 e Xbox. Commercializzata tra il 2001 e il 2007, la quarta console prodotta dall'azienda giapponese \u00e8 stata annunciata come successore del Nintendo 64 con il nome in codice \"Dolphin\" (sebbene sia stata internamente indicata inizialmente come \"N2000\" e \"Project Dolphin\").\n\"GameCube\" \u00e8 stata la prima console Nintendo a utilizzare i dischi ottici come supporto di memorizzazione principale. I suoi dischi, in formato simil\u2013mini DVD, lo rendevano un sistema non progettato per riprodurre DVD di dimensioni standard o CD audio, a differenza delle sue concorrenti contemporanee, portando il sistema a specializzarsi esclusivamente sui videogiochi. La console ebbe un supporto per il gioco in rete, ma in modo limitato e con pochi titoli, tramite una scheda di rete a connessione a banda larga o un adattatore per modem a e pu\u00f2 connettersi alla console portatile Game Boy Advance, tramite cavo apposito, che consente ai giocatori di accedere a funzionalit\u00e0 di gioco esclusive utilizzando la portatile come secondo schermo e controller.\nL'accoglienza raccolta dal \"GameCube\" fu generalmente positiva. La console venne elogiata per il suo controller, una vasta libreria di software e videogiochi di alta qualit\u00e0, ma \u00e8 stata criticata per la sua apparenza estetica e la mancanza di alcune funzionalit\u00e0. Nintendo riusc\u00ec a vendere 21,74 milioni di unit\u00e0 \"GameCube\" in tutto il mondo prima che la console andasse fuori produzione nel 2007. Il suo successore, Wii, console di settima generazione (i primi modelli offrivano retrocompatibilit\u00e0 con la maggior parte dei videogiochi \"GameCube\"), venne commercializzato a partire dal novembre 2006.\nStoria.\nIl \"GameCube\" fu annunciato nel maggio 1999. Nel corso dell'E3 2001 vennero svelati i titoli di lancio della console, tra cui \"Luigi's Mansion\", \"Super Smash Bros. Melee\", \"Pikmin\", \"Metroid Prime\" e \"Star Fox Adventures\". Oltre a videogiochi di terze parti quali ' e ', venne anticipato lo sviluppo di giochi appartenenti alle serie \"Animal Crossing\" e \"The Legend of Zelda\".\nNonostante le console precedenti fossero state lanciate con un platform che vedeva protagonista Mario, il titolo in cui il personaggio giocante era Luigi \u00e8 stato utilizzato da Shigeru Miyamoto e Satoru Iwata per mostrare nel corso di una conferenza stampa due delle novit\u00e0 introdotte: il GameCube Controller e il Nintendo Optical Disc.\n\"GameCube\" support\u00f2 il formato video composito per visualizzare videogiochi sullo schermo; tuttavia, vi furono alcune differenze nei due modelli della console: i modelli prodotti nel periodo 2001\u20132003 avevano anche la possibilit\u00e0 di utilizzare cavi video a componenti, modalit\u00e0 in scansione progressiva e una seconda porta seriale; inoltre la targhetta sulla parte superiore della console con la scritta \"Nintendo GameCube\" poteva essere rimossa. Questo modello divenne noto come \"DOL\u2013001\". Le particolarit\u00e0 appena menzionate vennero rimosse nel modello prodotto nel periodo 2004\u20132007; noto come \"DOL\u2013101\". Nella versione pi\u00f9 recente venne introdotto un firmware che disabilit\u00f2 i trucchi Action Replay e il laser di lettura del disco venne migliorato. Questo stesso modello venne fornito con un alimentatore elettrico da per alimentare la console, mentre l'originale era tarato su una potenza di 46.\nCaratteristiche.\nIl \"GameCube\" utilizza un supporto ottico, al contrario delle cartuccia adoperate nella precedente console, il Nintendo 64, i cui giochi sono incompatibili con la nuova piattaforma. I dischi per \"GameCube\" sono di diametro inferiore rispetto ai compact disc, contro i 12 dei normali CD, e possono ospitare fino a di dati. Nonostante la dimensione fosse inferiore ai DVD, questi mini DVD presentavano diverse tecniche di compressione e cifratura.\nL'aspetto simile ad un cubo \u00e8 stato scelto per dare compattezza alla console, sul retro \u00e8 presente una maniglia per facilitarne il trasporto, tra le diverse idee di design una delle prime scartate ricordava gli UFO. Disponibile in diversi colori, venne inizialmente commercializzata in indaco, colore scelto anche per il logo della console, successivamente \u00e8 stata prodotta nelle versioni Jet (di colore nero) e Spice (arancione) per venire incontro alle richieste del pubblico. La versione Spice non \u00e8 stata commercializzata nel mercato statunitense, venne prodotta anche una versione platino dello stesso colore del Game Boy Advance.\nUtilizzando un Game Link Cable il Game Boy Advance pu\u00f2 essere usato come controller per il GameCube, oltre che come display secondario, per alcuni videogiochi tra cui \"Pac-Man Vs.\", \"Final Fantasy Crystal Chronicles\", \"\". Con l'adattatore Game Boy Player, \u00e8 inoltre possibile eseguire su \"GameCube\" i titoli per Game Boy, Game Boy Color e Game Boy Advance.\nAscoltando la lunga serie di suoni in sottofondo nel men\u00f9 principale a velocit\u00e0 16x si pu\u00f2 notare che il suono prodotto \u00e8 identico al sottofondo del men\u00f9 del Famicom Disk System.\nPeriferiche.\nIl \"GameCube\" \u00e8 dotato di quattro porte per controller e due per la memory card.\nGameCube Controller.\nIl controller per \"GameCube\" \u00e8 considerato un incrocio tra il precedente gamepad del Nintendo 64 e il concorrente prodotto da Sony per PlayStation, sebbene la posizione del d-pad e di uno dei stick siano invertiti rispetto al DualShock 2.\nIl controller per \"GameCube\" presenta:\nIl controller presenta alcune differenze rispetto al precedente gamepad del Nintendo 64, in particolare per quanto riguarda gli stick e la posizione del trigger Z. Nonostante i pulsanti frontati e dorsali siano ricavati dal controller del Super Nintendo Entertainment System, l'attenzione \u00e8 incentrata su una maggiore facilit\u00e0 di utilizzo del pollice. \u00c8 disponibile nelle colorazioni viola, nero e lilla.\nAlcune console Wii sono compatibili con il controller per \"GameCube\". Sebbene la Wii U non sia compatibile con gli accessori per \"GameCube\", sono stati prodotti un adattatore per la console in grado di supportare fino a quattro controller del GameCube e un controller speciale per \"Super Smash Bros. for Wii U\". In occasione della pubblicazione di \"Super Smash Bros. Ultimate\" sono stati prodotti un adattatore e un controller a tema \"Super Smash Bros.\" per Nintendo Switch.\nWaveBird.\nWaveBird \u00e8 il controller wireless del \"GameCube\". Di colore grigio, ha la medesima forma della controparte classica, con un rigonfiamento nella parte inferiore per accogliere i componenti in pi\u00f9. Alimentato da due batterie AA, permette di selezionare fino a 16 frequenze diverse per evitare interferenze in multigiocatore, ma non dispone della funzione di vibrazione Rumble. \u00c8 venduto insieme a un ricevitore da collegare alla presa del GameCube per il controller. Presenta l'interruttore ON/OFF per l'accensione e lo spegnimento e un LED arancione che si accende a collegamento riuscito. Il nome deriva dal nome in codice della console.\nBongo DK.\nIl controller Bongo DK \u00e8 uno speciale controller a forma di bongo, compatibili con i videogiochi della serie \"Donkey Konga\" e \"Donkey Kong Jungle Beat\".\nMemory Card.\nLa scheda di memoria del \"GameCube\" \u00e8 disponibile in dimensioni da (59 blocchi), (251 blocchi) e 8 MB (1019 blocchi).\nVideogiochi.\nSi stima che per GameCube siano stati pubblicati oltre 500 videogiochi. Tra i titoli di lancio figuravano \"Luigi's Mansion\", \"Super Smash Bros. Melee\" e \"Pikmin\", oltre a conversioni come \"\". La console ha visto inoltre la realizzazione di videogiochi da parte di Activision, Konami, Namco, Treasure e SEGA. Capcom aveva inoltre stabilito un accordo con Nintendo per produrre \"Capcom Five\", cinque videogiochi esclusivi per la console.\nTitoli Nintendo.\nOltre ai nuovi titoli \"Luigi's Mansion\" e \"Pikmin\", su GameCube fa il suo debutto internazionale \"Animal Crossing\". Nel 2002 vengono pubblicati i primi titoli delle serie \"Mario\", \"Metroid\" e \"The Legend of Zelda\", rispettivamente \"Super Mario Sunshine\", ' e \"Metroid Prime\". L'anno seguente, al successo di ' e \"Mario Party 5\", si aggiunge quello del primo videogioco della serie \"Pok\u00e9mon\" per GameCube, \"Pok\u00e9mon Colosseum\". Nel 2004 sempre la serie Mario registra i migliori risultati con l'uscita di ' e \"Mario Party 6\". Quest'ultimo avr\u00e0 un ulteriore seguito, \"Mario Party 7\", nello stesso anno del debutto di '.\nAltri titoli.\nOltre a far curare lo sviluppo di giochi quali \"\" e \"Donkey Konga\", che utilizzano propriet\u00e0 intellettuale Nintendo ma sono realizzati da terze parti, l'azienda giapponese ha stretto legami maggiori con gli altri produttori di videogiochi. Dopo essersi alienata le simpatie degli sviluppatori con l'adozione delle cartucce per il Nintendo 64, che presentavano un costo superiore rispetto ai compact disc utilizzati da PlayStation, per contrastare la concorrenza Nintendo adott\u00f2 dei dischi che avevano minori costi di produzione e tempi di caricamento ridotti.\nTra i titoli in esclusiva per GameCube figurano \"Billy Hatcher and the Giant Egg\" (SEGA) e \"\" (Konami). Capcom ha inoltre annunciato la pubblicazione in esclusiva della serie \"Resident Evil\" per la console, producendo \"Resident Evil Zero\", \"Resident Evil 4\" e il remake di \"Resident Evil\"."}
{"id": "122103", "revid": "1522738", "url": "https://it.wikipedia.org/wiki?curid=122103", "title": "Karl Wolff", "text": "Biografia.\nWolff era figlio del Cavaliere Karl Friedrich Wolff (* Gie\u00dfen, 19 dicembre 1871; \u2020 Darmstadt, 2 gennaio 1916).\nNel 1901 il padre divenne avvocato di stato a Darmstadt. Nel 1906 pass\u00f2 nella magistratura di Butzbach. Dopo fu promosso giudice a Darmstadt. Nel 1910 venne nominato consigliere del Tribunale e infine divenne direttore del Tribunale a Darmstadt.\nKarl Wolff crebbe in una famiglia eminente di Darmst\u00e4dt. Per due anni visse a Schwerte. Gi\u00e0 nella prima giovinezza desiderava diventare militare e ufficiale. Comp\u00ec i suoi studi giovanili presso il Ludwig-Georgs-Gymnasium a Darmstadt ed ebbe una formazione preliminare biennale come volontario della \"Nationale Jugendwehr\" (Esercito giovanile nazionale).\nSi arruol\u00f2 appena diciassettenne nell'esercito tedesco durante la prima guerra mondiale, raggiungendo il grado di capitano. Nel 1919 entr\u00f2 a far parte dei Freikorps, i corpi franchi composti da reduci che combattevano le attivit\u00e0 dei nuclei comunisti, e vi rimase fino al 1920. Nel 1922 si spos\u00f2 con Frieda von R\u00f6mheld.\nNel 1931 Wolff si iscrisse al Partito nazista e nelle SS, trovandosi ben presto a capo dello Stato maggiore generale di Himmler. Nel 1939 venne anche nominato ufficiale di collegamento tra Himmler e Hitler. Himmler riponeva grande fiducia in Wolff e gli era molto affezionato, tanto che usava rivolgersi a lui con il soprannome di \"caro lupacchiotto\", un gioco di parole con il suo cognome; tuttavia, i rapporti con Himmler subirono una crisi quando Wolff divorzi\u00f2 nel 1943 dalla prima moglie e decise di risposarsi.\nNel luglio del 1943 fu inviato da Himmler in Italia in qualit\u00e0 di Governatore Militare e di Comandante supremo delle SS e della Polizia nel nord d'Italia, con il compito di liberare Benito Mussolini, arrestato il 25 luglio 1943, e assumere il comando del territorio italiano, per cui l'8 settembre 1943 l'OKW tedesco diede corso all'Operazione Achse, l'invasione dell'Italia centro-settentrionale e dei Balcani. Tra i suoi compiti principali rientrava la repressione della Resistenza italiana: i sospetti venivano internati nei campi di concentramento di Fossoli e di Bolzano per il successivo invio in Germania. Il 10 maggio 1944 ebbe un incontro segreto in Vaticano con papa Pio XII, organizzato dal colonnello Eugen Dollmann e dalla nobildonna Virginia Bourbon del Monte allo scopo di evitare spargimenti di sangue al momento del ritiro delle truppe tedesche incalzate dagli alleati, ormai sbarcati fin da gennaio ad Anzio.\nGi\u00e0 a partire dall'ottobre 1944 inizi\u00f2 i contatti con i comandi partigiani per il possibile ritiro delle truppe tedesche dall'Italia; a tal proposito tra marzo e aprile 1945 s'incontr\u00f2 con Allen Dulles, capo del servizio segreto statunitense, e con i generali Terence Airey, inglese, e Lyman Lemnitzer, statunitense. Nell'aprile 1945 Wolff, all'insaputa di Hitler, negozi\u00f2 la resa con gli Alleati di tutte le forze tedesche operanti in Italia (Operazione Sunrise). Il generale Wolff era un nazista convinto e fedelissimo del F\u00fchrer e il suo intervento fu dovuto essenzialmente a ragioni di carattere personale: consapevole della imminente fine del Terzo Reich, con la sua iniziativa tentava di evitare una condanna per crimini di guerra. Infatti il generale, imprigionato alla fine della guerra fino al 1949, non venne incriminato nel processo di Norimberga proprio grazie all'interessamento di Dulles.\nAppena scarcerato dagli alleati fu portato di fronte a un tribunale tedesco e condannato a quattro anni di prigione, ma in realt\u00e0 vi trascorse una sola settimana, grazie all'appoggio dei dirigenti dell'OSS statunitense. Nel 1962 venne nuovamente processato per aver preso parte alla deportazione di 300.000 ebrei verso il campo di Treblinka, e condannato a quindici anni di prigione; fu rilasciato dopo sei anni per motivi di salute. Dopo la scarcerazione Wolff continu\u00f2 a vivere in Germania Ovest, dove mor\u00ec nel 1984."}
{"id": "122110", "revid": "31048", "url": "https://it.wikipedia.org/wiki?curid=122110", "title": "Messerschmitt Me 262", "text": "Il Messerschmitt Me 262 era un aereo militare multiruolo a reazione, bimotore turbogetto e monoplano ad ala bassa e a freccia, sviluppato dall'azienda aeronautica tedesca Messerschmitt AG negli anni quaranta. Impiegato dalla Luftwaffe, l'aeronautica militare dell'allora Germania nazista durante le fasi finali della seconda guerra mondiale, detiene il primato di essere stato il primo caccia della storia con motore a getto ad entrare in servizio operativo e il primo caccia bireattore.\nLe versioni principali erano da caccia, soprannominata \"Schwalbe\", in tedesco rondine, bombardiere soprannominata \"Sturmvogel\", uccello delle tempeste e da addestramento biposto.\n\u00c8 considerato l'aereo pi\u00f9 avanzato utilizzato dai tedeschi, precursore anche dei jet da combattimento realizzati nell'Unione Sovietica nell'immediato dopoguerra.. Confrontato con i caccia in dotazione agli alleati in quel periodo, compreso il Gloster Meteor che sarebbe entrato in servizio di l\u00ec a poco, il jet tedesco si rivelava pi\u00f9 veloce e pi\u00f9 potentemente armato. Ma numerosi problemi di messa a punto ne ritardarono l'entrata in servizio e i problemi tecnici di cui soffriva permisero di renderne operativo un numero di esemplari troppo limitato per poter influenzare le sorti della guerra aerea in Europa. Tuttavia, a differenza degli aerei a reazione degli alleati, che furono usati limitatamente in servizio operativo e senza scontrarsi con i velivoli nemici, i Me 262 abbatterono oltre 700 aerei, tra bombardieri e caccia.\nStoria del progetto.\nNell'autunno 1938 l'RLM chiede alla Messerschmitt AG e alla Heinkel flugzeugwerke di progettare un caccia a reazione. Il progetto del Me 262 prevedeva l'installazione di nuovi motori a reazione in fase di costruzione sia alla Junkers Flugzeug und Motorenwerke AG che alla BMW.\nIl primo prototipo della Messerschmitt era gi\u00e0 pronto nel 1940, ma i motori ebbero un ampio ritardo nella messa a punto, cos\u00ec per i primi voli fu utilizzato un motore a pistoni Junkers Jumo 210 montato sul muso. Nel 1941, finalmente, la BMW consegn\u00f2 i propulsori e nel 1942 venne effettuato il collaudo, ma la rottura di un compressore costrinse l'aereo ad un atterraggio di fortuna. Nel luglio 1943 arrivarono i motori della Junkers, due Jumo 004, e il quinto esemplare di sviluppo fu dotato di un carrello d'atterraggio a triciclo anteriore.\nIl collaudo fu un successo totale. Adolf Galland, quando vi intraprese un volo di prova, descrisse l'aereo come \"se fosse stato spinto da un angelo\".\nLa Heinkel flugzeugwerke, dopo il successo dell'He 178, il primo aereo a reazione mai costruito che vol\u00f2 per la prima volta il 27 agosto 1939, prosegu\u00ec i lavori fino al 9 maggio 1941 quando il prototipo del suo caccia bireattore vol\u00f2 per la prima volta alla presenza dell'entusiasta Ernst Udet futuro capo degli approvvigionamenti.\nHeinkel, al termine dei lavori, propose il suo velivolo a reazione bimotore He 280, molto sofisticato e dotato di un doppio timone di coda. Messerschmitt propose un aereo molto simile, l'Me 262, costruito con parti modulari (di conseguenza pi\u00f9 semplice da costruire o da riparare) e dotato di un solo timone di coda. Le due macchine erano molto simili e dotate entrambe di una forma molto aerodinamica ma, per le promettenti caratteristiche del velivolo di Messerschmitt, fu proprio il 262 a diventare il primo caccia a reazione della storia.\nAdolf Hitler, ancora convinto della possibile vittoria della Germania, ordin\u00f2 che l'Me 262 fosse destinato all'uso di bombardiere d'assalto (blitzbomber) o di bombardiere di appoggio tattico e non di caccia. Di conseguenza i primi esemplari costruiti - prodotti a partire dal maggio 1943 e affidati all'Erprobungskommando 262 (Ekdo 262) - non ebbero grande successo e anzi fecero subire al commando diverse perdite. Anche quando le turbine Junkers Jumo 004 cominciarono finalmente ad uscire dalle catene di montaggio, le consegne furono irregolari, permettendo la consegna di 28 Me 262 nel giugno 1944, 59 in luglio e solo 20 in agosto. Fu solo nel 1944 che gli esperti e i consiglieri tecnici del fuhrer riuscirono a convincere Hitler a sviluppare le versioni da caccia del 262 la cui produzione inizi\u00f2 il 4 novembre dello stesso anno.\nL'entrata in servizio dell'Me 262 ridiede speranza agli esausti piloti tedeschi. Come sottoline\u00f2 uno degli \"assi\" della Luftwaffe sopravvissuti, il Me 262 era come una \"assicurazione sulla vita\", in quanto dava loro speranza di sopravvivere nei cieli ormai dominati dagli aerei degli Alleati. La designazione Me 609 (citata erroneamente in alcune fonti per Me 309 Zw) era una designazione di copertina per Me 262 di fine guerra, pronti per la produzione.\nNon si trattava di un aereo perfetto: oltre all'inaffidabilit\u00e0 del propulsore e alla fragilit\u00e0 del carrello di atterraggio, i cannoni MK 108 si inceppavano spesso. In compenso il jet era facile da pilotare.\nMe 262 costruiti in Italia.\nDalla ricerca dell'Ing. Giorgio Danilo Cocconcelli pubblicata col titolo di \"Tunnel Factories\" (2001) e dal successivo omonimo documentario del regista veronese Mauro Vittorio Quattrina (2010) si apprende che presso la galleria Caproni di Torbole (Trento), sotto la direzione dell'Ingegner De Pizzini, venivano costruiti particolari e lamierati dei Me 262. Testimonianze, ma ancora di pi\u00f9 i piani originali del Me 262 ritrovati durante le riprese del documentario in una cartella di propriet\u00e0 dell'ingegnere stesso, confermano questi fatti. .\nTecnica.\nIl Me 262 sviluppava una spinta totale di 1\u00a0800\u00a0kg grazie a due jet Junkers Jumo 004B, configurazione interna del compressore di tipo assiale (che dava una struttura snella e aerodinamica). La velocit\u00e0 era di 870\u00a0km/h a 6000\u00a0m e la tangenza nominale di 11\u00a0500 m. L'alta velocit\u00e0 era raggiunta grazie ai motori Jumo a costo di un consumo enorme di carburante. L'autonomia variava dai 480 ai 1050\u00a0km a seconda della quota, nonostante il carico di 2470 litri di carburante, sei volte quello di un Bf 109. Era possibile per\u00f2 usare carburanti meno costosi, come il kerosene o il gasolio: non c'era nessuna esigenza di benzine ad alto numero di ottani. Esistevano due serbatoi da 900 litri davanti e dietro l'abitacolo del pilota, mentre uno ausiliario da 570 litri non sempre era presente o pieno.\nI motori avevano una vita utile di appena 10-25 ore e dovevano essere trattati con molta cautela. I piloti rimasero inorriditi dalla tendenza agli incendi, dovuta alla indisponibilit\u00e0 di acciai speciali per le componenti critiche del motore, dall'impossibilit\u00e0 di riaccendere un motore se si fosse spento, dalla accelerazione troppo bassa per togliersi dai guai in caso di difficolt\u00e0 alle velocit\u00e0 pi\u00f9 basse. Test dimostrarono che il Me 262 sarebbe sfuggito al controllo del pilota ad una velocit\u00e0 superiore a Mach 0,86 e che la sua struttura rischiava delle rotture a velocit\u00e0 appena maggiori di quella.\nParticolarmente rilevanti le soluzioni utilizzate nella cellula, sia dal punto di vista strutturale che aerodinamico. La sezione era triangolare con un ventre molto piatto che migliorava la capacit\u00e0 di sostentamento senza accrescere troppo la superficie alare e la configurazione era detta \"a forma di squalo\". L'intero aereo era costruito secondo una struttura modulare, in modo che i singoli moduli potessero essere costruiti separatamente e quindi assemblati. Questo veniva incontro alle esigenze di decentramento dell'industria tedesca, che per far fronte ai devastanti attacchi aerei aveva spostato la produzione dalle grandi fabbriche a impianti pi\u00f9 piccoli, nascosti all'aviazione alleata.\nLa leggera freccia nella forma delle ali, che in seguito avrebbe fatto scuola nell'ambito degli aerei transonici, era dovuta originariamente alla necessit\u00e0 di rielaborare l'ala per riequilibrare i pesi, dopo aver cambiato il modello di motore previsto in origine. Le armature di protezione erano efficaci, la visuale ottima e la maneggevolezza ad alta velocit\u00e0 eccellente, rispetto a quanto precedentemente disponibile.\nSistemi d'arma.\nIl velivolo disponeva di una batteria di 4 cannoni MK 108 da 30\u00a0mm montati nella fusoliera. Queste armi a media velocit\u00e0 avevano la capacit\u00e0 di rilasciare oltre 50\u00a0kg di granate in 5 secondi. Erano presenti 80 o 100 colpi per arma, con una cadenza di fuoco di 650-660 colpi al minuto, ma data la loro pesantezza non era possibile avere anche una balistica ottimale: i risultati nei combattimenti con i caccia e negli attacchi al suolo erano assai inferiori in precisione rispetto, ad esempio, ai cannoni da 20\u00a0mm. Avendo tuttavia una granata da 310 grammi invece che da 130 e un carico d'esplosivo di 70 grammi circa invece che 10-20, la loro efficacia distruttiva era incomparabilmente superiore, tanto che persino un colpo solo poteva spesso distruggere un caccia avversario.\nIn seguito vennero montati anche 24 razzi R4M da 55\u00a0mm, che sarebbero stati straordinariamente efficaci ma non poterono essere consegnati in quantit\u00e0 prima della fine della guerra. Avevano velocit\u00e0 supersonica e un peso di 3,5\u00a0kg (450 g la carica esplosiva) e la capacit\u00e0 di colpire in maniera precisa e letale nonostante il peso limitato. A differenza dei cannoni Mk 108, ebbero un impiego postbellico in quanto utilizzati come base per tutti i razzi leggeri sviluppati nel dopoguerra.\nSviluppi sperimentali.\nI caccia Me 262 vennero usati anche per sperimentare armi come il cannone da 50\u00a0mm e il missile Ruhrstahl X-4, ma senza molto seguito. A differenza di tutti gli altri aerei tedeschi, non si conoscono versioni migliorate pensate per questo modello, ma nel dopoguerra molti Me 262 vennero testati dalle nazioni vincitrici.\nLa Cecoslovacchia costru\u00ec, nel dopoguerra, versioni monoposto (Avia S.92) e biposto (Avia CS-92) del \"262\" per un totale di 17 esemplari che volarono fino al 1957. Il progetto venne poi abbandonato perch\u00e9 i nuovi caccia sovietici da produrre anche su licenza erano macchine certamente preferite nella politica di standardizzazione, oltre che per le pressioni da parte sovietica. Inoltre i MiG degli anni cinquanta erano superiori al Me 262 sia in maneggevolezza, sia nell'armamento, sia perch\u00e9 molto pi\u00f9 affidabili a bassa quota e bassa velocit\u00e0.\nLa maneggevolezza era semplice da superare dato che l'Me 262 era pur sempre un bimotore pesante con motori alari, mentre l'armamento era migliorabile in quanto troppo specializzato nella caccia ai bombardieri. Ad ogni modo, il difetto principale del Me 262, non condiviso dai caccia sovietici di nuova generazione, era la vulnerabilit\u00e0 dei motori, che si usuravano molto rapidamente e tendevano a guastarsi frequentemente.\n\u00c8 stata avanzata l'ipotesi che, tra il 1949 e il 1950, la Heyl Ha'Avir, la neonata aviazione di Israele, abbia ricevuto un numero variabile fra 3 e 8 di questi aeroplani, con l'intenzione di opporli ai britannici Gloster Meteor e de Havilland Vampire in dotazione alla Royal Egyptian Air Force che all'epoca erano gli unici aerei a reazione della regione. Queste affermazioni sono comunque sempre state smentite dall'aviazione israeliana.\nIl Me 262 influenz\u00f2 i progetti degli aerei postbellici North American F-86, Boeing B-47 Stratojet e, almeno agli inizi, del trasporto civile Boeing 737.\nSviluppi autonomi.\nDopo aver ricevuto informazioni approssimative sul Me 262, la Marina giapponese richiese alla propria industria di realizzare un caccia d'attacco di questo tipo. Il progetto del Nakajima Kikka inizi\u00f2 nel settembre del 1944 e il primo prototipo aveva gi\u00e0 volato al momento della resa del Giappone nell'agosto del 1945.\nImpiego operativo.\nMostrato nel 1943 a Hermann G\u00f6ring, nel novembre dello stesso anno fu presentato al F\u00fchrer. Impressionato, Hitler diede uno dei suoi ordini pi\u00f9 controversi, disponendo che l'aereo fosse impiegato per missioni di bombardamento, specie in operazioni antisbarco. Chiedendo a Willy Messerschmitt se l'aereo avesse la possibilit\u00e0 di portare bombe ed avendo ricevuto una risposta affermativa, sembra abbia esclamato: \"Ecco il bombardiere veloce di cui avevo bisogno!\".\nQuesto ordine comport\u00f2 molti problemi ai reparti tedeschi, dal momento che il bireattore in pratica era incapace di assolvere il ruolo di bombardiere in quanto non aveva visibilit\u00e0 verso il basso e, non avendo aerofreni, accelerava troppo rapidamente in picchiate sostenute. L'unica soluzione fu trovata nel volo in picchiata leggera a media quota, ma questa modalit\u00e0 di attacco lo esponeva ad un eventuale attacco dei caccia alleati che si fossero trovati a quota sufficiente per poter acquisire velocit\u00e0 sufficiente a raggiungerlo. La versione da bombardamento poteva trasportare 500\u00a0kg di bombe, due SC 250 da 250\u00a0kg oppure una SC 500 da 500. Spesso venivano montati solo 2 cannoni, per un totale di 250\u00a0kg in meno. I Messerschmitt 262 adibiti al bombardamento vennero affidati all'Eprobungskommando 262 o Ekdo 262 (Distaccamento Sperimentale Operativo); un commando appositamente creato per gli sturmvogel. Poich\u00e9 non erano ancora disponibili piloti esperti del 262 vennero inviati a Lechfield (un campo di volo in Baviera sede dell'Ekdo 262) degli ex piloti di Messerschmitt bf 110 e di Messerschmitt 210 che, essendo entrambi bimotori, potevano rendere la conversione degli aviatori meno drastica. In realt\u00e0 l'Me 262 era una macchina estremamente differente dai velivoli citati sopra e di conseguenza (anche a causa della iniziale presenza di soli due aerei a Leichfield) i piloti ebbero molta difficolt\u00e0 a familiarizzare con i nuovi caccia a reazione. Infatti, prima di decollare, bisognava prestare molta cura nell'accensione dei motori. Racconta cos\u00ec l'amico del famoso pilota Walter Nowotny, Quax Schnorrer:\n\"I motori venivano messi in moto usando uno starter Riedel, le turbine andavano in moto a 1800 rpm e a quel punto si immetteva carburante C3 per accendere lo Jumo. La leva della manetta veniva avanzata molto lentamente fino a raggiungere 3000 rpm a quel punto potevi passare al J2. Ancora con cautela fino a 6000 rpm e poi a 8000 rpm si poteva spingere un po' di pi\u00f9.[...] Appena si arrivava a 8400 rpm si liberavano i freni e via.\"\nComplessivamente l'Ekdo 262 ottenne 12 vittorie.\nQuando finalmente venne accordata l'autorizzazione all'uso come caccia, l'aereo aveva ancora molti problemi da risolvere, sia come tattica che come tecnica. La mancanza di piloti addestrati, infatti, era un grave problema.\nQuando possibile vennero impiegati i piloti dei bombardieri perch\u00e9 l'aereo aveva la necessit\u00e0 di una costante e precisa regolazione, tutt'altro che istintiva nella condotta in volo. Non bisognava mai tentare manovre acrobatiche o esagerare con la manetta.\nIl pilota di Me 262 doveva prediligere il volo orizzontale piuttosto che quello in picchiata per il suo disimpegno, altrimenti rischiava di essere seguito e talvolta raggiunto dai veloci apparecchi angloamericani di produzione contemporanea.\nIl primo vero reparto formato esclusivamente da Me 262 (nelle loro versioni da caccia) fu lo Jagdgeschwader 7 (settimo stormo da caccia) con sede a Leichfield. Questo squadrone, del quale fecero parte assi come Adolf Galland, Walter Nowotny, Rudolf Sinner e Erich Rudorffer, fu quello di maggiore successo per i piloti di 262 che ottennero esattamente 500 vittorie in questo dipartimento. Le eccellenti prestazioni del 262 permettevano degli attacchi fulminei contro gli aerei nemici i quali, anche se fossero sopravvissuti all'attacco, non sarebbero stati in grado di raggiungere l'Me 262 che li aveva appena ingaggiati. I maggiori avversari dei 262 furono i P-51 americani che puntavano molto sulla loro estrema manovrabilit\u00e0 per ottenere virate pi\u00f9 strette e quindi ingaggiare gli Schwalbe da dietro. Spesso per\u00f2, anche se questa manovra riusciva con successo, lo sforzo risultava vano come racconta l'asso tedesco Heinz Bar:\n\"\"L'aviogetto era davvero troppo per i caccia monomotore avversari. D'altra parte, noi potevamo accettare o rifiutare lo scontro. La scelta era solo nostra. La superiorit\u00e0 di prestazioni e di potenza di fuoco che il Messerschmitt 262 ci offriva era decisiva\".\"\nGli americani calcolarono che occorrevano dieci P-51 Mustang per neutralizzare un singolo Me 262, ma, contro un attacco multiplo di jet, la difesa era semplicemente impossibile. I risultati migliori, i piloti alleati li ottenevano pattugliando continuamente gli aeroporti tedeschi, per cercare di sorprendere i Me 262 in atterraggio o ancor meglio in decollo. I tedeschi cercarono di opporsi destinando reparti di Focke-Wulf Fw 190 e anche Focke-Wulf Ta 152 alla difesa a bassa quota dei jet in atterraggio, ma questo non evit\u00f2 perdite , come quella dell'asso Walter Nowotny.\nL'unico pilota alleato ad aver distrutto pi\u00f9 di un Me 262 fu Drew B. Urban. Anche il famoso asso Chuck Yeager ne abbatt\u00e9 uno. Entrambi volavano con i P-51. Un abbattimento di un Me 262 fu rivendicato dall'asso sovietico Ivan Nikitovi\u010d Ko\u017eedub su Lavochkin La-7.\nTattiche anti-bombardieri.\nIl Me 262 era cos\u00ec veloce che dovettero essere pensate nuove tattiche per attaccare i bombardieri americani. Negli attacchi frontali, la velocit\u00e0 di avvicinamento di circa 830 km/h era cos\u00ec elevata da non poter usare i cannoni da 30\u00a0mm a tiro corto in modo efficace. Cos\u00ec fu escogitato un attacco da poppa e da quota superiore. I 262 si avvicinavano da dietro, volando circa 1800 metri pi\u00f9 in alto. A una distanza di circa 4800 metri iniziavano una picchiata che li portava attraverso lo schermo dei caccia di scorta con un ridotto rischio di essere intercettati. Quando si trovavano a circa 1600 metri di distanza e 450 metri pi\u00f9 in basso, iniziavano una ripida cabrata per smaltire l'eccesso di velocit\u00e0. Quando poi finalmente tornavano in volo livellato, si trovavano a pi\u00f9 o meno 900 metri a poppa, avvicinandosi ai bombardieri a una velocit\u00e0 di circa 160\u00a0km/h superiore alla loro, ben piazzati per attaccare. I bombardieri pi\u00f9 abbattuti dai 262 furono i B17-g \"fortezza volante\" americani.\nL'ultimo periodo.\nL'aereo fu usato in tutte le sue versioni per gli scontri feroci degli ultimi mesi di guerra, talvolta scort\u00f2 i bombardieri a reazione in attacchi al suolo. Il modello da caccia notturna, equipaggiato con radar come il \"Neptun\" e il \"Berlin\", era un biposto (pilota pi\u00f9 operatore radar) che giunse in linea in pochi esemplari negli ultimi mesi del conflitto, distruggendo rapidamente un buon numero di bombardieri alleati.\nIn una sola azione, 55 velivoli vennero inviati in azione durante un massiccio attacco al suolo, subendo solo 3 perdite ad opera dei caccia alleati. La velocit\u00e0 con le bombe diminuiva a circa 755\u00a0km/h. In un'altra giornata, ben 27 Me 262 finirono distrutti in aria e a terra durante un tentativo di arrestare l'ennesima ondata di bombardieri americani. Secondo quanto riportato nel libro \"Il primo e l'ultimo\" dell'asso Adolf Galland queste perdite furono da imputare alla poca abitudine degli aviatori di ingaggiare i bombardieri alla velocit\u00e0 massima dell'aereo, veramente inusuale per i tempi. I B-17 viaggiavano ad una velocit\u00e0 di crociera di 290\u00a0km/h circa: quando i piloti del Me 262 rallentavano per inquadrare meglio i bombardieri nel mirino, agevolavano il compito sia dei mitraglieri di bordo sia dei piloti dei caccia di scorta che, grazie a serbatoi supplementari, avevano raggiunto un'autonomia tale da poter coprire i bombardieri sino agli obiettivi.\nTra gli aerei alleati accreditati dell'abbattimento di Me 262 vi furono anche gli Spitfire, nonostante non potessero competere con il jet in velocit\u00e0 massima e ascensionale. Nella sera del 14 febbraio 1945, il \"Flight Lieutenant\" F.A.O. Gaze del RAF 610 Squadron, in pattuglia su Nimega, nei Paesi Bassi, a bordo di un Mk XIV, dopo aver fallito l'intercettazione di un jet bimotore da ricognizione Arado Ar 234 sorprese tre Me 262 a quota inferiore.\nAfferma Gaze: \"Non potevo vedere bene perch\u00e9 volavamo contro sole, ma sparai da una distanza di 350 iarde colpendo il motore di destra. Il 262 tir\u00f2 su il muso lentamente e vir\u00f2 a dritta, mentre gli altri due sparivano tra le nuvole. Feci fuoco ancora colpendo di nuovo il motore e la fusoliera. Si rovesci\u00f2, infilandosi tra le nuvole. Lo seguii e uscito dalle nubi vidi un aereo esplodere a terra un miglio davanti a me. Rivendicai questo Me 262 come distrutto e il mio gregario conferm\u00f2 l'abbattimento.\"\nIl 13 marzo, sempre su Spitfire XIV, il \"Flying Officer\" Howard C. Nicholson del RCAF 402 Squadron su M\u00fcnchen-Gladbach rivendic\u00f2 l'abbattimento di un altro Me 262.\nLo Jagdverband 44 (JV44), reparto dell'asso Adolf Galland, continu\u00f2 a combattere in azioni disperate, disponendo dei migliori assi della caccia tedesca rimasti, i quali tuttavia non erano ancora allenati n\u00e9 troppo contenti delle caratteristiche della macchina. Operarono fra terribili rischi e usando le autostrade come piste, finch\u00e9 non furono superati dall'avanzata via terra delle truppe alleate.\nNegli ultimi giorni di guerra, decine di Me 262 furono impiegati in missioni di attacco al suolo, nel disperato tentativo di salvare dall'annientamento le ultime truppe tedesche che ancora contrastavano l'Armata Rossa. Il 27 aprile, tra Spremberg e Berlino, la 9.\"Armee\", con elementi della 12.\"Armee\" e della 4.\"Panzerarmee\", cercavano di circondare il 1\u00b0 Fronte Ucraino. Per sostenere questo contrattacco, il 24 aprile, lo JG 7 sped\u00ec 31 Me 262 in missione di mitragliamento nell\u2019area tra Cottbus e Bautzen. I piloti della \"Luftwaffe\" rivendicarono la distruzione di sei camion e l\u2019abbattimento di sette aerei sovietici, ma tre jet tedeschi non rientrarono. La sera del 27 aprile, 36 Me 262 dello JG 7, del III.KG(J)6 e del KJ(J)54, furono inviati contro forze sovietiche che stavano attaccando truppe della \"Wehrmacht\" nelle foreste a nord est di Baruth. I piloti dei jet distrussero 65 mezzi pesanti sovietici e poi intercettarono degli Ilyushin Il-2 \u0160turmovik a caccia di carri armati tedeschi. I piloti dei Messerschmitt rivendicarono sei aerei d\u2019attacco russi ma tre Me 262 non rientrarono. Durante susseguenti operazioni tra il 28 aprile e il 1\u00ba maggio, caccia e contraerea sovietici abbatterono almeno altri 10 Me 262 dello JG 7. Ma nonostante le perdite, la mancanza di carburante e il predominio sovietico dei cieli, lo JG 7 riusc\u00ec a restare operativo fino alla fine del conflitto. E l'8 maggio, ultimo giorno di guerra in Europa, alle 16 circa, l\"Oblt.\" Fritz Stehle della 2./JG 7, pilotando un Me 262, attacc\u00f2 nei cieli degli Erzgebirge una formazione di caccia sovietici. Il pilota del jet rivendic\u00f2 uno Yakovlev Yak-9, ma l'aereo abbattuto era probabilmente un P-39 Airacobra con insegne dell'Armata Rossa. I registri sovietici, infatti, rivelano che due P-39 vennero persi, quel giorno, in quella area. Uno dei due cadde probabilmente sotto i colpi di Stehle, che ottenne, cos\u00ec, l'ultima vittoria aerea della \"Luftwaffe\" della seconda guerra mondiale in Europa.\nLa mancanza di carburante e di ricambi aveva impedito al caccia tedesco di operare al meglio di s\u00e9. Il totale delle perdite era stato di 100 aeroplani contro circa 450 vittorie reclamate (dati non confermati). I pochi esemplari completati riportarono pertanto buoni successi. Il Messerschmitt Me 262 apparve in un momento critico per l'industria aeronautica tedesca, ormai logorata dai continui bombardamenti. Alla fine della guerra, non oltre 500 aerei erano stati consegnati ai reparti: gli altri erano accantonati in scali ferroviari e fabbriche per l'impossibilit\u00e0 di mantenerli in servizio. Alcuni esemplari furono portati in servizio dalla Cecoslovacchia\nEsemplari attualmente esistenti.\nRepliche.\nCinque repliche di Me 262 sono state costruite negli Stati Uniti, la prima delle quali ha volato, con successo, nel gennaio 2003.\nCultura di massa.\nVideogiochi.\nIl Me-262 viene riprodotto in Secret Weapons Over Normandy, IL-2 1946, in \"Combat Flight Simulator 3\", nella saga di \"Blazing Angels\", \"Jane's Combat simulator WW2 Fighter\", \"Airfix Dog Fighter, Birds Of Steel\" nel gioco online per PC, PS4 e XboxOne \"War Thunder\" (disponibile in tutte le sue varianti) e in \".\""}
{"id": "122111", "revid": "124626878", "url": "https://it.wikipedia.org/wiki?curid=122111", "title": "The Slim Shady EP", "text": "The Slim Shady EP \u00e8 il primo EP del rapper statunitense Eminem, pubblicato nel 1997 dalla Web Entertainment.\nDescrizione.\nIl disco fu distribuito dalla Web Entertainment sotto forma di CD e audiocassetta per un totale di circa 150 copie e venne realizzato come anticipazione all'album di debutto del rapper, \"The Slim Shady LP\" (1999). Il disco attir\u00f2 l'attenzione di Dr. Dre, che lo propose alla Interscope Records, che scrittur\u00f2 Eminem."}
{"id": "122112", "revid": "116493134", "url": "https://it.wikipedia.org/wiki?curid=122112", "title": "Alcmane", "text": "Biografia.\nAlcmane sarebbe vissuto nella seconda met\u00e0 del VII secolo a.C. e, secondo alcune tradizioni, era di Sardi. \nVisse, comunque, per lo pi\u00f9 a Sparta dove, secondo la tradizione, era stato condotto come schiavo: pi\u00f9 verosimilmente, egli era nativo di Sparta, e la leggenda nacque in virt\u00f9 della credenza, che vigeva fra gli altri Greci, che Sparta non potesse generare poeti al suo interno (un simile aneddoto viene raccontato anche a proposito di Tirteo). \nStudi\u00f2, inoltre, alla scuola di Terpandro, di cui avrebbe proseguito la tradizione corale.\nFu sepolto presso il campo dove, a Sparta, si allenavano i giovani guerrieri.\nOpere.\nLa produzione poetica di Alcmane fu raccolta dai filologi alessandrini in sei libri: tuttavia, l'ordine dato ai componimenti \u00e8 poco chiaro, ad eccezione dei primi due che contenevano i parteni. Della sua opera ci restano circa cento frammenti.\nAd Alcmane la leggenda vuole fosse attribuito l' \"alcmanio\", ossia un tetrametro dattilico che nei cola viene usato sia in forma catalettica che cataletta (molto frequente nei Parteni sopravvissuti), e fu usato anche da Orazio, accostandolo agli esametri dattilici.\nIl mondo poetico e concettuale di Alcmane.\nFu considerato l'inventore della poesia melica e della lirica amorosa oltrech\u00e9 cantore di imenei, anche se celebri sono i suoi parteni, ossia una forma leggera di lirica corale che svaria nei temi dalla solenne proposizione di un mito a motivi scherzosi o umoristici, svolta in onore degli d\u00e8i (Artemide, Apollo, Zeus, Afrodite). I parteni (da \u03c0\u03b1\u03c1\u03b8\u03ad\u03bd\u03bf\u03c2,\"vergine\") erano destinati all'esecuzione da parte di un coro di fanciulle durante rituali iniziatici, in cui si articolava il processo di educazione della giovent\u00f9 spartana, in particolare per le ragazze. \nUno dei temi pi\u00f9 ricorrenti nei frammenti di parteni \u00e8 l'amore: scopo di questo procedimento pedagogico era infatti educare le fanciulle al loro futuro ruolo di madri e di mogli nella societ\u00e0, e dunque era di fondamentale importanza trasmettere le consuetudini fondamendali che regolano la sfera dell'eros. A giudicare da alcuni lunghi frammenti che ci sono pervenuti (il principale \u00e8 il \"Partenio I\"), sembra che le fanciulle, riunite in istituzioni affini ai tiasi di Lesbo, avessero rapporti omoerotici non solo con la maestra (come accadeva a Lesbo), ma anche fra di loro; esse erano infatti in una condizione di pari livello, in cui l'unico elemento gerarchico discriminante era la bellezza (sotto questo aspetto viene presentata Ages\u00eccora, che per questo motivo viene scelta come corega). \nNel celebre frammento del c\u00e8rilo, che compare nel frammento 147 Cal.m il fiore del c\u00ecpero(erba medicinale usata in ginecologia), rappresenta la verginit\u00e0\nNotevoli sono i frammenti nei quali si descrive la quiete di un paesaggio notturno in Laconia, o ancora il lamento del poeta per non essere un cerilo, vale a dire il maschio degli alcioni, il quale, una volta invecchiato, \u00e8 trasportato dalle femmine sul mare.\nAlcmane \u00e8 il primo che sostituisca la grande strofe corale, composta da strofe, antistrofe ed epodo, all'impostazione pi\u00f9 breve della lirica lesbica. Lo stile letterario, seppur definibile corale, \u00e8 da considerare come un'anticipazione del genere suddetto: un piccolo esempio pu\u00f2 essere rappresentato dalla presenza di una non definitiva voce dominante e, se si analizzano anche pochi versi dei suoi componimenti, suscita curiosit\u00e0 vedere un continuo cambiamento di soggetto (dal noi si passa all'io soggetto).\nLa poesia corale \u00e8 rivolta all'intera collettivit\u00e0, sicch\u00e9 l'uditorio a cui Alcmane si rivolgeva era costituito dalla comunit\u00e0 cittadina. Il poeta diventa il portavoce della vita associata, e la poesia veniva cantata durante cerimonie religiose di rilevanza sociale e politica.\nIl dialetto di Alcmane \u00e8 il dorico letterario, caratteristico della lirica corale, che presenta molti elementi comuni all'epos e alla lirica eolica. Frequenti sono gli elementi dialettali che completano l'impasto linguistico."}
{"id": "122115", "revid": "324090", "url": "https://it.wikipedia.org/wiki?curid=122115", "title": "Live 8 Roma", "text": "Live 8 Roma o Live 8 Italia \u00e8 stato uno dei concerti del Live 8 che si \u00e8 tenuto presso il circo massimo nella capitale italiana il 2 luglio 2005.\nAll'evento ha assistito una grande folla di persone: le presenze sono state stimate tra un massimo di 700.000 (secondo l'organizzazione e il sindaco Walter Veltroni) e un minimo di 300.000 (secondo le forze dell'ordine), ma si ritiene che la cifra pi\u00f9 corretta sia all'incirca una media tra le due (sulle 500.000 persone). Hanno declinato l'invito gli artisti: Vasco Rossi, Giorgia ed Eros Ramazzotti.\nArtisti in ordine di apparizione.\nGli artisti passati del Live Aid sono indicati con un asterisco (*).\nOspiti.\nOltre agli artisti musicali, sul palco romano del Live 8 sono intervenuti alcuni personaggi del mondo dello spettacolo: Jane Alexander, Giorgio Armani, Raoul Bova, Paola Cortellesi, Fiorello, Dalia Gaber\u0161\u010dik, Sophia Loren, Carlo Massarini, Giovanna Mezzogiorno, Carlo Verdone e Giovanni Veronesi."}
{"id": "122116", "revid": "729019", "url": "https://it.wikipedia.org/wiki?curid=122116", "title": "Julius Schreck", "text": "Schreck entr\u00f2 nel Partito nazista nel 1920, nello stesso periodo in cui ader\u00ec Adolf Hitler, i due divennero ben presto amici, e due dei principali sostenitori del nuovo partito.\nNel 1921 Schreck fu uno dei fondatori delle SA, e l'ideatore dello \"Stabswache\", che costitu\u00ec il primo nucleo di guardie del corpo di Hitler. Nel 1923, Schreck partecip\u00f2 al fallito Putsch della birreria di Monaco, e venne incarcerato nella prigione di Landsberg insieme agli altri leader del partito.\nQuando, nel 1925, il Partito nazista venne ricostituito, Schreck, insieme con Emil Maurice, decise di fondare una nuova unit\u00e0, nota come \"Stosstrupp Adolf Hitler\", con il solo scopo di proteggere Hitler da futuri attentati. L'anno seguente, il gruppo di otto uomini venne rinomato \"Schutzstaffel\" e Schreck, con la tessera numero 5 della nuova formazione, ne assunse il comando, in qualit\u00e0 di \"Reichsf\u00fchrer-SS\".\nNel 1926, abbandon\u00f2 la guida delle SS, che nel frattempo aveva raggiunto i 100 membri, rimanendovi comunque all'interno e lavorando come \"chauffeur\" privato di Hitler. Nel 1930, dopo che il comando venne assunto da Heinrich Himmler, venne nominato \"SS-Standartenf\u00fchrer\" e di l\u00ec a poco \"SS-Oberf\u00fchrer\".\nNel 1936, Schreck si ammal\u00f2 di meningite e mor\u00ec il 16 maggio. Venne onorato con funerali di stato, durante i quali Hitler lesse personalmente l'elogio funebre."}
{"id": "122117", "revid": "1522738", "url": "https://it.wikipedia.org/wiki?curid=122117", "title": "Cerebus", "text": "Cerebus (\"Cerebus the Aardvark\") \u00e8 una serie a fumetti fantasy realizzata dal canadese Dave Sim e pubblicata in proprio dall'autore dal 1977 al 2004 per 300 albi per un totale di 6.000 pagine. Risulta essere la pi\u00f9 lunga serie in lingua inglese a fumetti mai realizzata da un singolo artista. Viene ritenuta una delle pi\u00f9 importanti opere a fumetti di produzione indipendente americana.\nStoria editoriale.\n\"Cerebus\" \u00e8 stata una serie a fumetti interamente realizzata e prodotta da Sim, pubblicata da una propria etichetta editoriale, la \"Aardvark-Vanaheim, Inc.\", cosa questo che lo rese un precursore dell'autoproduzione ispirando altri autori come Jeff Smith (\"Bone\", che esord\u00ec tra l'altro su un inserto del mensile di Sim nel 1991)\"\", oltre a Terry Moore (\"Strangers in Paradise\") e Martin Wagner (\"Hepcats\"). \nSim ha rifiutato per anni la produzione di edizioni straniere della sua opera, nonostante le numerose offerte, per timore di vederla travisata dalla trasposizione in un'altra lingua. Ci\u00f2 malgrado, nel 2009 \u00e8 stata ufficializzata la notizia di un'edizione tradotta, presentata contemporaneamente in lingua francese, spagnola e italiana.\nIl personaggio che d\u00e0 il titolo alla serie \u00e8 un oritteropo antropomorfo alto meno di un metro, (\u00ab\"Siamo tutti buffi animali in un mondo di umani\"\u00bb, dice Sim), che \u00e8 stato, in vari momenti della sua vita, un mercenario, primo ministro dell'immaginaria citt\u00e0-stato di \"Iest\", papa (nella saga \"Chiesa e Stato - Church and State\") e rinnegato. \u00c8 un personaggio estremamente ambiguo dal punto di vista morale, a tratti solidale a tratti sgradevolmente insensibile.\nIspirate vagamente a Howard il papero, le prime storie erano la parodia del genere fantasy e il protagonista era una semplice caricatura di Conan il barbaro; col tempo per\u00f2 la trama, le tematiche e il cast di personaggi si evolsero. La serie svilupp\u00f2 rapidamente sofisticatezza artistica e originalit\u00e0 (\u00ab\"Romper\u00f2 ogni legge dei fumetti\"\u00bb), Sim ha fatto di tutto: dal girare le pagine da orizzontali a verticali e a rivoluzionare tutti i passaggi fra queste, alternando il fumetto a pagine di prosa narrativa, fino a includere personaggi morti e viventi (compreso s\u00e9 stesso) nella trama, tutto nello sforzo di stravolgere le convenzioni del fumetto nord americano in quasi tutti i modi concepibili.\nNel 1979, Sim, che allora era un abituale consumatore di marijuana, speriment\u00f2 l'LSD, assumendo la droga con tale impunit\u00e0 che alla fine fu ricoverato in ospedale. All'incirca nello stesso periodo gli fu diagnosticato di essere al limite della schizofrenia. Fu questo incidente che condusse Sim all'idea di produrre \"Cerebus\" per 300 numeri mensili. Le avventure a episodi si allontanarono sempre pi\u00f9 dall'heroic fantasy, e la \"graphic novel\" (romanzo a fumetti) \"High Society\" (Alta Societ\u00e0), durata 25 numeri, sposta gradualmente ma inesorabilmente la narrazione verso una complessa satira politica e il dramma. A Sim si un\u00ec Gerhard, che dette alla serie sfondi e ambientazioni di grande resa che diventarono visivamente peculiari, dopo il n. 65.\nQuando Sim pubblic\u00f2 il primo \"phone book\" (elenco telefonico, ironicamente riferito allo spessore dei volumi), un libro in brossura che raccoglieva \"High Society\" mand\u00f2 in collera i librai - i quali sentivano che il loro supporto fosse stato attivo nel successo della sua serie, in un'industria generalmente indifferente ai piccoli editori - offrendo la prima edizione solo su ordinazione postale. La decisione fu, comunque, per Sim un'inaspettata fortuna finanziaria poich\u00e9 il libro super\u00f2 i 150.000 dollari nelle vendite. Non molto tempo dopo, Sim divent\u00f2 conosciuto per viaggiare tra \"convention\" di appassionati)e negozi per firmare autografi in limousine (spese 25.000 dollari nell'affitto delle macchine nel tour autografi del 1992), e affitt\u00f2 sontuosi abiti per le \"convention\" in cui partecipava a feste lussuose.\nNel 1990 Sim divenne uno schietto difensore dei diritti dei creatori di fumetti, e us\u00f2 gli editoriali di Cerebus per promuovere l'autoproduzione e l'attivismo dei pi\u00f9 grandi artisti. Sim fu anche il pi\u00f9 grande sostenitore individuale del \"Comic Book Legal Defense Fund\" (Fondo per la Difesa Legale dei fumetti): quando fu scrittore ospite del n. 10 del vendutissimo \"Spawn\", Sim don\u00f2 il suo intero compenso - oltre 100.000 dollari - al Fondo. Durante lo stesso periodo inizi\u00f2 a pubblicare esperimenti suoi e di altri con \"24-hour comics\") (\"fumetti da 24 ore\"). Si tratta di un interessante esperimento lanciato da Scott McCloud e Steve Bissette in cui un autore si cimenta nel realizzare da solo nell'arco di 24 ore un intero fumetto composto di 24 pagine o di 100 vignette se realizzato per il Web. Sim pubblic\u00f2 questi fumetti sulle ultime pagine della sua pubblicazione, il che gli port\u00f2 un'ulteriore diffusione della sua popolarit\u00e0, con la partecipazione a una \"festa dei fumetti da 24 ore\" il 24 aprile.\nDal 2004 viene organizzato ufficialmente un 24 Hour Comics Day negli Stati Uniti d'America, con partecipazione estesa a tutto il mondo.\n\u00c8 opinione comune che la graphic novel \"Jaka's Story\", un tragico studio di personaggio in relazione con i ruoli dei sessi e la repressione dell'arte da parte della politica, sia forse il picco narrativo pi\u00f9 alto raggiunto. Comunque, i successivi numeri della serie diventarono quasi inaccessibili a causa di riferimenti personali e incominciarono ad allontanare molti \"fan\" di vecchia data, specialmente le lettrici, sebbene le innovazioni visuali della serie restarono senza confronti. Il numero 186 (raccolto in \"Reads\") conteneva una lunga sezione di prosa che fu attaccato con decisione sia dai lettori che dai critici per il suo aperto anti-femminismo (che alcuni critici descrissero come misoginia). In \"Reads\" Sim rivela la sua opposizione al femminismo, largamente influenzata da scrittori come Norman Mailer. Sim rifiuta i principi di base del femminismo ed esalta le virt\u00f9 dei tradizionali valori maschili. Per Sim, la societ\u00e0 occidentale \u00e8 capitolata al punto di vista femminista e in questo modo ha ripudiato i veri valori in base a cui era stata costruita. Dall'esame dei matrimoni contemporanei, del diritto alla riproduzione, degli alimenti e simili faccende tra sessi opposti, Sim trova una completa obbedienza alla teoria femminista e una sottomissione al concetto di eguaglianza di risultati piuttosto che come parit\u00e0 di opportunit\u00e0. Ci\u00f2 fu seguito da un saggio ancora pi\u00f9 aspro - intitolato \"Tangent\" - apparso nel n. 265, in cui Sim individu\u00f2 un \"asse femminista/omosessuale\" in contrasto con i tradizionali valori maschili. Dibatt\u00e9 anche sul fatto che i mariti avrebbero dovuto avere il diritto per legge di sculacciare le loro mogli e afferm\u00f2 senza riserve che le donne erano \"esseri inferiori\".\nSim stesso comparve come personaggio in Cerebus, in modo particolare per rampognare severamente la sua creazione. L'idea di uno scrittore che fa il suo ingresso nel suo universo immaginario non \u00e8 un'idea di cui Sim possa rivendicare l'ideazione (vedi \"Breakfast of Champions\" di Kurt Vonnegut, \"New York Trilogy\" di Paul Auster e \"Animal Man\" di Grant Morrison), bench\u00e9 abbia affermato che l'incontro sarebbe stato concepito prima del 1979, oltre dieci anni prima di metterlo su carta.\nSim rifer\u00ec di aver tagliato i ponti con la sua famiglia e di fatto con tutti colleghi tranne Gerhard allo scopo di finire il lavoro. Litig\u00f2 pubblicamente diverse volte sia con Terry Moore che con Jeff Smith, e sfid\u00f2 quest'ultimo a un incontro di pugilato dalle pagine di un editoriale pubblicato sul fumetto. Smith ment\u00ec a proposito di una discussione che i due ebbero sul saggio del n. 186 (v. sopra), e sostenne di aver minacciato Sim di fargli un labbro gonfio. Sim svilupp\u00f2 un rapporto negativo anche con Gary Groth, l'agguerrito editore del \"Comics Journal\", una rivista statunitense di critica sui fumetti, pubblicata in forma indipendente e conosciuta per punire la critica fine a s\u00e9 stessa e per gli editoriali decisamente controcorrente.\nIn un editoriale (nel n. 297) Sim afferm\u00f2 che considerava la produzione di Cerebus di secondaria importanza rispetto alla sua professione religiosa. Un'intervista del 2003 apparsa su una rivista lo descrive nell'atto di recitare cinque volte al giorno una preghiera per i suoi posteri, e dice che vendette gran parte dei suoi mobili per donare soldi in carit\u00e0 come atto di ascetismo. Questa preghiera fu pubblicata nelle ultime pagine del n. 300.\nSim, una volta una figura pubblica di grande rilievo, oggi lascia raramente la casa nativa a Kitchener, Ontario. La pubblicazione nel marzo 2004 del trecentesimo albo and\u00f2 incontro, piuttosto che a una celebrazione, al mutismo dell'industria del fumetto. Sebbene Sim abbia riferito che la tiratura del numero fosse doppia rispetto ai numeri pi\u00f9 recenti, avrebbe raggiunto solo circa 16.000 copie, molto lontane dalle vette delle 35.000 copie dei numeri tra il 100 e il 125.\nUn nuovo trimestrale (\"Following Cerebus\", in italiano \"Seguendo Cerebus\") segu\u00ec nell'agosto 2004, ospitando corrispondenza, saggi e disegni di Sim inediti.\nSim avrebbe affermato che se fosse morto o, altrimenti, avesse scelto di fermarsi prima del completamento di Cerebus anche se fossero rimasti molti numeri da pubblicare, avrebbe lasciato agli altri solo molte pagine bianche oppure sarebbe stata pubblicata la sua parte in bianco con gli sfondi di Gerhard. Non \u00e8 dato sapere se questo intento fosse serio e, ovviamente, non potr\u00e0 mai pi\u00f9 essere messo in atto. Ha inoltre confermato che dopo la sua morte e quella di Gerhard, Cerebus ricadr\u00e0 nel pubblico dominio.\nVolumi.\nLe raccolte in volume delle storie di Cerebus sono conosciute dai fan come \"Phone Books\" (in lingua italiana \u00abelenchi telefonici\u00bb) per le loro dimensioni. Il secondo volume fu pubblicato prima del volume 1 e molto del materiale di quest'ultimo fu ristampato in una raccolta pi\u00f9 piccola intitolata \"Swords of Cerebus\" (La spada di Cerebus), prima che Sim decidesse per il formato \"phone books\". A differenza di alcune \"graphic novel\" stampate su carta patinata, le raccolte di Cerebus utilizzavano la stessa carta per quotidiani usata per gli albi singoli. I titoli dei volumi dall'ottavo all'undicesimo compongono una frase: \"Women Read Minds, guys\", \"Le donne leggono nel pensiero, ragazzi\" oppure \"Le donne vi leggono nella mente, ragazzi\"; il concetto delle donne che leggono il pensiero \u00e8 un punto chiave della trama. A partire da \"Going Home\", la prima trama dopo la conversione religiosa di Sim, le copertine di ciascun volume sono stampate a colori.\nLe varie storie sparse che non appaiono nelle suddette raccolte sono state ristampate nelle brevi raccolte \"Cerebus Number Zero\" e \"Cerebus World Tour Book\". Alcune storie a s\u00e9 stanti sono apparse in varie raccolte e riviste nel corso degli anni, e Cerebus ha fatto delle piccole ma significative apparizioni sulle copertine di riviste come \"Comics Revue\" (celebre e stimata rivista specializzata statunitense).\nEdizione italiana\nTrama.\nIl presente riassunto segue la raccolta in volumi dell'albo a fumetti. Si fornisce tra parentesi una traduzione non ufficiale dei titoli non ancora tradotti, adottando la traduzione ufficiale Black Velvet ove disponibile.\nCerebus. Questo primo volume, unico nella serie, consiste di trame che si sviluppano da uno a tre numeri, con riferimenti solo occasionali al passato. Prima vediamo Cerebus come un amorale mercenario barbaro, combattere (e tradire) per soldi, che sperpera in bevute. In una storia si innamora della danzatrice da taverna \"Jaka\". Le storie di questo volume sono principalmente parodie del genere fantasy \"sword and sorcery\", specialmente Conan, con comiche apparizioni di Red Sonya, Elric/Foghorn Leghorn, Groucho Marx e un personaggio con un'incredibile rassomiglianza, per costume e personalit\u00e0, con \"The Tick\" (Il tic, con riferimento al rintocco dell'orologio), un supereroe comico allora non ancora creato, e altri ancora. La serie cambia direzione e diventa tagliente con il n. 20 che \u00e8 il primo degli albi \"Mind Games\", in cui il fumetto assume una connotazione propria e introduce le \"Cirinists\".\nHigh Society. (\"Alta Societ\u00e0\") La prima avventura di Sim con un lungo arco narrativo, si sviluppa lungo 25 numeri della serie. Nell'opulenta citt\u00e0-stato di Iest, si ritrova ad essere manipolato in un mondo evoluto di affari e politica, specialmente nelle mani della misteriosa Astoria, che lo accoglie sotto la sua ala per sue oscure ragioni. La tensione del fumetto \u00e8 costruita tramite l'ignoranza da barbaro di Cerebus delle macchinazioni che l'Alta Societ\u00e0 perpetra intorno a lui. Alla fine Cerebus si ritrova eletto Primo Ministro di \"Iest\", e fa partire una guerra che gli causa la perdita di tutto.\nChurch and State I. (\"Chiesa &amp; Stato\" Vol. I) Prima met\u00e0 di una saga in due parti. Dopo alcuni viaggi, Cerebus ritorna a \"Iest\" come Primo Ministro, ora sotto l'influenza di \"Adam Weishaupt\", che promuove una federazione di stati come baluardo contro le \"Cirinists\". Weishaupt si supera quando designa Cerebus Papa della \"Chiesa orientale di Tarim\". Alla fine, fuori dal controllo di chiunque, Cerebus lascia che il potere assoluto gli dia alla testa, fino a che non viene espulso dalla Citt\u00e0 Alta casta elevata a causa dell'improvvisa invasione del gigante di pietra \"Thrunk\", un personaggio precedentemente visto nel volume \"Cerebus\".\nChurch and State II. (Chiesa e Stato II) Cerebus ritorna nella Citt\u00e0 Alta di \"Iest\" tra presagi e segni magici. \u00c8 forzato a provare che \"Astoria\" \u00e8 l'assassina del papa occidentale, un processo che ha eco di eventi dal lontano passato. Il processo \u00e8 interrotto quando Cerebus compie la predetta ascensione alla Luna, dove incontra \"the Judge\" (il Giudice), un essere divino senzatempo che ha osservato sulla storia dagli albori. Il Giudice spiega la sua versione del Mito della Creazione dell'Universo di Cerebus, prima di avvisarlo che morir\u00e0 \"Solo, dimenticato e senza amore\". Cerebus ricade sulla terra, dove scopre che le Cirinist hanno invaso, e che il suo impero \u00e8 crollato.\nJaka's Story. (La storia di Jaka) Sotto la brutale dittatura delle \"Cinirist\" (che durer\u00e0 fino alla fine della serie), il decaduto Cerebus ricade nell'amore per \"Jaka\" e scopre che lei \u00e8 sposata. Vive come ospite a casa di \"Jaka\" e suo marito \"Rick\", mentre \"Jaka\" lavora illegalmente come ballerina per un taverniere sessualmente represso che segretamente brama per lei. Questa storia si intreccia con gli inattendibili racconti dell'infanzia di \"Jaka\" narrati da uno scrittore, che rappresenta Oscar Wilde, che osserva \"Jaka\". Alla fine \"Jaka\" e \"Rick\" sono catturati e incarcerati dai \"Cirinists\".\nMelmoth. (id.) Credendo \"Jaka\" morta un catatonico Cerebus passa i suoi giorni di lutto nel patio di un caff\u00e8. Nel frattempo viene fornita una versione romanzata della morte di Oscar Wilde. Sul finire della storia Cerebus sente per caso una conversazione tra due carceriere \"Cirinist\" che parlano volgarmente di \"Jaka\". In uno scatto di rabbia le uccide violentemente entrambe.\nFlight. (Volo) La carneficina delle \"Cirinist\" da parte di Cerebus porta a una brevissima rivoluzione fallita. Cerebus si cala nelle tenebre e parla con \"Suenteus Po\". Contemporaneamente \"Cirin\" lavora per governare la sua setta e organizzare la sua ascesa.\nWomen. (Donne) Cerebus torna indietro sulla terra. \u00c8 assistito da due donne che lo mandano a nascondersi in un bar. Questa sequenza di episodi include una parodia del Sandman di Neil Gaiman: \"The Roach palyng Swoon\", che richiama \"Dream\" (il protagonista della serie, signore dei sogni, in Italia conosciuto come \"Sogno\" o \"Morfeo\"). \"Astoria\" e \"Cirin\" duellano simbolicamente in un reame dei sogni. Il fumetto include estratti dai libri scritti da \"Astoria\" e \"Cirin\" che descrivono le loro differenti credenze. Cerebus vola da un capo all'altro della citt\u00e0 per ammazzare \"Astoria\", ma \u00e8 interrotto dalla materializzazione di \"Suentus Po\".\nReads. (Letture) Una delle trame di fondo riguarda l'autore di \"Reads\", un libro pesantemente illustrato del mondo di Cerebus. C'\u00e8 un forte filone a proposito del pericolo del successo commerciale e dei \"tutto esaurito\". \u00c8 generalmente inteso come una dissertazione di Sim sul perch\u00e9 i fumetti indipendenti siano preferibili a quelli delle grandi case editrici. La saga comprende un lungo saggio attribuito a \"Viktor Davis\", uno degli autori di fantasia di \"Reads\". Questo saggio porta avanti una teoria sulla natura della femmina e del maschio, descrivendo \"il Vuoto Femminile\" focalizzato sulle sensazioni e \"la Luce Maschile\" focalizzata sulla ragione.\nMinds. (Menti) Cerebus e Cirin ascendono, quindi sono separati da una forza misteriosa. Come Cerebus vola attraverso lo spazio, gli appaiono immagini dal suo passato e viene costretto a riconsiderare il suo passato e la sua fede. Poi gli viene mostrata la storia di Cirin, compresa la sua identit\u00e0 originale, \"Serna\", un'assassina. Cerebus ha delle visioni di possibili futuri tra lui e Jaka, nessuno va bene per lui.\nGuys. (Tizi) Cerebus si reinserisce nella vita sociale e alla fine diventa barista dei bar dei \"Cirinist\". Vari personaggi vanno e vengono mentre Cerebus resta stazionario. Gradito da molti \"fan\" per il ritorno del Cerebus pi\u00f9 divertente dei primi tempi.\nRick's Story. (La storia di Rick) Rick, l'ex-marito di Jaka, giunge infine al bar di Cerebus. Gli anni lo hanno segnato ed \u00e8 diventato un po' confuso. Rick lavora su un libro, che gradualmente diventa un'opera religiosa in cui Cerebus \u00e8 persona sacra e Rick suo discepolo.\nGoing Home. (Tornando a casa) Jaka arriva al bar e Cerebus se ne va con lei. Viaggiano via terra, poi su fiume in barca. Lungo la strada incontrano velate ostilit\u00e0 da parte dei \"Cirinists\".\nForm and Void. (Forma e Vuoto) Cerebus e Jaka continuano il loro viaggio in direzione delle \"Sand Hills Creek\" (valle delle Colline Sabbiose), in compagnia di Ham e Mary Earnestway. Giungono a scoprire che i genitori di Cerebus sono morti. Cerebus trascina via Jaka, biasimandola per averlo tenuto lontano per troppo tempo.\nLatter Days. (Gli ultimi giorni) Dopo un prodigioso salto nel tempo durato due numeri, Cerebus ritorna dal nord intenzionato a provocare i \"Cirinist\" per ucciderli. Invece, viene catturato da una parodia dei \"Three Stooges\"(I Tre Marmittoni, quasi sconosciuti in Italia, ma popolarissimi in U.S.A.), che si attendono da lui una rivelazione religiosa. Una volta che gliela fornisce, ispira una ribellione contro le \"Cirinist\", che ha successo. Gran parte della seconda met\u00e0 di questo capitolo consiste in un'analisi tutta personale di Cerebus della Torah. Durata quasi un anno (in termini editoriali), questa sezione, nota come \"Chasing YHWH\" (\"In cerca di YHWH\", presumibilmente un riferimento al film di Kevin Smith \"Chasing Amy\", \"In Cerca di Amy\" del 1996) ha rischiato di allontanare ancor pi\u00f9 ammiratori da Sim. \u00c8 stata presentata quasi interamente in forma di testo, con pochissime immagini.\nThe Last Day. (L'ultimo giorno) La conclusione della serie. Nelle prime 40 pagine Cerebus fa un sogno o ha una visione in cui la cosmologia \u00e8 vista come una conseguenza della teologia, completata da note esplicative a pi\u00e8 di pagina di Sim. Al risveglio Cerebus - che \u00e8 incredibilmente invecchiato, decrepito e oppresso dai dolori - fa il faticoso percorso fino al suo scrittoio per mettere su carta le sue nuove rivelazioni. Quindi nasconde il manoscritto, ed \u00e8 implicitamente inteso che nessuno lo trover\u00e0 per duemila anni (un possibile omaggio a \"I, Claudius\" in cui il morente \"Claudius\" fa la stessa cosa). \"I, Claudius\" \u00e8 una famosa serie televisiva degli anni settanta tratta dal libro omonimo di Robert Graves.\nCerebus passa la maggior parte del resto dell'albo tentando di persuadere il suo capo della sicurezza, \"Walter Reilly\" (ispirato al Caporale Walter - Radar - O'Reilly della celebre serie, trasmessa anche in Italia, \"M*A*S*H\"), a lasciar passare suo figlio, \"Shep-Shep\", con cui ricorda di aver condiviso un idilliaco rapporto padre-figlio. Ma il Santuario \u00e8 chiuso a chiave a causa dell'opposizione di un nuovo e ancor pi\u00f9 estremista gruppo \"femminista-filoomosessuale\" - per scherzo della sorte guidato dalla madre di \"Shep-Shep\", \"New Joanne\", che rassomiglia effettivamente a \"Jaka\" nell'aspetto - che favoreggia per \"diritti\" quali la pedofilia, la zooerastia, l'uso ricreativo delle droghe da parte dei giovani, e la maternit\u00e0 per le lesbiche (argomento che pare che Sim senta appoggiato da tutti i movimenti femministi). Come risultato, i valori sociali subiscono uno sfacelo completo.\nCerebus al termine si corica, disperando di rivedere ancora suo figlio, e sentendo come se dovesse dire \"Rosebud\" (evidente riferimento a Quarto potere). Ma \"Shep-Shep\" - o pi\u00f9 correttamente \"Sheshep\" - si intrufola pi\u00f9 tardi nella camera da letto di Cerebus quella notte. La conversazione che ne segue infrange le ultime illusioni di Cerebus su suo figlio, il quale progetta di farsi clonare con il corpo di un leone, sposare sua madre, e dominare l'Egitto nei panni del dio \"Harmaclus\". Mentre lascia la stanza Cerebus afferra un pugnale con l'intenzione di ucciderlo, ma cade dal letto e muore rompendosi l'osso del collo: \"Solo, dimenticato e senza amore\", proprio come gli aveva predetto il Giudice. Sprazzi della sua vita scorrono in un lampo davanti ai suoi occhi in una serie di vignette \"flashback\" e il suo fantasma vede molti dei suoi vecchi amici (e nemici) aspettarlo nella \"Luce\". Sulle prime corre entusiasticamente per unirsi a loro, pensando che siano in Paradiso, poi realizza cha la Luce pu\u00f2 essere quella dell'Inferno. Chiama Dio perch\u00e9 lo aiuti, ma viene comunque ributtato a forza nella Luce.\nComprimari.\nVari altri personaggi nella serie sono disegnati per assomigliare ad attori famosi, politici e altre personalit\u00e0. Fra questi il Primo Ministro inglese Margaret Thatcher, il membro del Parlamento canadese Sheila Copps, il regista Woody Allen, lo scrittore\nErnest Hemingway, i musicisti Mick Jagger e Keith Richards e Chico Marx.\nImpatto culturale.\nDall'evoluzione dei toni della serie ha avuto origine l'espressione \u00abSindrome di Cerebus\u00bb che indica quando una serie iniziata con un tono allegro e semplice diventa, con il passare del tempo, sempre pi\u00f9 drammatica e sofisticata.\nMerchandising.\nNel 1980 Sim ha commercializzato una serie di \"card\" (una via di mezzo tra le figurine e le carte da gioco) della \"Diamondback\", basate su un gioco visto negli ultimi numeri.\nControversie.\nPer alcuni tematiche, in particolare il rapporto fra i sessi che vennero affrontati in modo radicale, Sim venne accusato da pi\u00f9 parti accuse di misoginia.\"\""}
{"id": "122118", "revid": "466539", "url": "https://it.wikipedia.org/wiki?curid=122118", "title": "Lingue ugrofinniche", "text": "Le lingue ugrofinniche (o finnougriche) sono un gruppo linguistico diffuso soprattutto nell'Europa orientale e settentrionale. Esse costituiscono, assieme alle lingue samoiede, la famiglia linguistica uralica.\nDiversamente dalla maggior parte delle lingue europee, le lingue ugrofinniche non hanno un legame di parentela con la famiglia delle lingue indoeuropee. Molte delle lingue ugrofinniche pi\u00f9 piccole si trovano in pericolo o sono prossime all'estinzione.\nClassificazione delle lingue.\nLe lingue ugrofinniche si possono classificare in tre gruppi: le lingue obugriche, le lingue ugriche e le lingue finnopermiche.\nObugrico\nUgrico\nFinnopermico\nOrigini.\nIl luogo d'origine delle lingue ugrofinniche non \u00e8 stato localizzato con certezza. Generalmente si presume che la Russia centrale e settentrionale ad ovest dei monti Urali sia la locazione pi\u00f9 probabile, probabilmente nel periodo del III millennio a.C. Ci\u00f2 viene suggerito dall'alta differenziazione intralinguistica nella medesima famiglia nella zona centrale del fiume Volga, dove si trovano tre rami altamente differenziati della famiglia uralica: le lingue mordvine, la lingua mari e le lingue permiche. Inoltre i nomi ricostruiti di piante ed animali (tra cui il peccio, il pino siberiano, il larice siberiano, il salice, l'olmo ed il riccio) sembrano ricollegarsi proprio a questi luoghi. Il proto-ugrofinnico ricostruito contiene prestiti dalle lingue iraniche ed indoarie, i pi\u00f9 evidenti dei quali sono le parole per \"ape\" e \"miele\", probabilmente risalenti al tempo in cui le trib\u00f9 indo-iraniche (come gli sciti ed i sarmati) abitavano le steppe eurasiatiche.\nSi pensa che, gi\u00e0 prima dell'arrivo delle trib\u00f9 slave nell'area della moderna Russia, popolazioni ugrofinniche si trovassero nell'intera area tra gli Urali ed il Mar Baltico. Questa situazione coincide con la cultura della ceramica a pettine, una cultura dell'et\u00e0 della pietra che sembra corrispondere alle popolazioni ugrofinniche, all'incirca tra il 4200 a.C. ed il 2000 a.C.\nCi sono stati tentativi di dimostrare una parentela tra le lingue ugrofinniche e le lingue indoeuropee, ma non esistono sufficienti caratteristiche simili per stabilire un nesso di parentela certo. Esistono desinenze di declinazione simili, ma un lessico comune non \u00e8 stato attestato e non si riescono a stabilire mutamenti fonetici.\nUna porzione del lessico balto-finnico non \u00e8 condivisa con le rimanenti lingue ugrofinniche e forse ci\u00f2 \u00e8 dovuto ad un substrato pre-finnico, che coincide in parte con il substrato delle lingue baltiche (indoeuropee). In maniera simile, \u00e8 stato ipotizzato che antenati delle popolazioni che oggi parlano lingue sami (lapponi) in origine parlassero lingue differenti, ma che abbiano in seguito adottato la loro lingua corrente sotto la pressione dei loro vicini di lingua finnica.\nL'ipotesi che il luogo d'origine delle lingue ugrofinniche sia situabile nell'Europa settentrionale \u00e8 stata sostenuta pi\u00f9 dai dati archeologici e genetici che dai risultati linguistici. Kalevi Wiik ha ipotizzato che il proto-ugrofinnico fosse la lingua parlata nella maggior parte dell'Europa centrale e settentrionale, e che i primi locutori ugrofinnici e la loro lingua si originassero nel territorio dell'odierna Ucraina (il cosiddetto \"Rifugio ucraino\") durante l'ultima glaciazione, quando l'intera Europa settentrionale era coperta di ghiaccio. Comunque, quest'ipotesi \u00e8 stata rifiutata dalla quasi totalit\u00e0 dei comparativisti ugrofinnici; il modello di Wiik \u00e8 stato criticato per aver confuso concetti genetici, archeologici e linguistici, e molti considerano la teoria ascientifica.\nCaratteristiche strutturali.\nTutte le lingue ugrofinniche condividono alcune caratteristiche strutturali e un vocabolario di base. Circa 200 parole base sono state proposte ed includono radici di sostantivi per concetti legati a nomi di parentela e parti del corpo. Questo vocabolario comune, secondo Lyle Campbell, include 55 parole relative alla pesca, 33 relative alla caccia, 12 relative alla renna, 17 relative alle piante commestibili, 31 relative alla tecnologia, 26 relative alle costruzioni, 11 relative al vestiario, 18 relative al clima, 4 relative alla societ\u00e0, 11 relative alla religione, e 3 relative al commercio, dando un'immagine interessante della societ\u00e0 proto-ugrofinnica.\nLe caratteristiche strutturali vengono considerate dai linguisti come una forte evidenza della parentela comune. Esse includono la declinazione per aggiunta di suffissi (come in latino). Le lingue ugrofinniche sono famose inoltre per avere un gran numero di casi grammaticali: il finlandese ne ha infatti almeno 15 e l'ungherese almeno 20.\nUn'altra caratteristica \u00e8 che i verbi vengono coniugati per persona e numero (tranne che per il basco, ci\u00f2 \u00e8 normale in tutte le lingue europee; per esempio il cinese, il vietnamita e altre lingue isolanti non condividono questa caratteristica).\nSi nota inoltre la mancanza dell'espressione del genere grammaticale. Esiste solo il genere lessicale, per esempio re/regina e un pronome per esprimere il significato di \"egli\" ed \"ella\", per esempio, \"h\u00e4n\" in finlandese, \"t\u00e4m\u00e4\" in votico, \"ta\" in estone, ed \"\u0151\" in ungherese.\nInfine le lingue ugrofinniche non possiedono in generale aggettivi e pronomi possessivi, come \"mio\" e \"tuo\", e trasmettono questa informazione attraverso la declinazione. In alcune lingue, si usa la forma genitiva dei pronomi personali per esprimere il possesso. Ad esempio: in estone \"mu koer\" 'il mio cane' (letteralmente 'cane di me'), in sami settentrionale \"mu beana\" 'il mio cane' (letteralmente 'cane di me') o \"beatnagan\" 'il mio cane' (letteralmente 'cane-mio'). In altre lingue, si usa spesso, ma non necessariamente, un suffisso pronominale insieme alla forma genitiva del pronome personale: cos\u00ec in finlandese \"(minun) koirani\", 'il mio cane' (letteralmente 'di me cane-mio'), da \"koira\" \"cane\". In maniera simile, l'ungherese, che non ha gli aggettivi possessivi, usa suffissi nominali possessivi, opzionalmente insieme ai pronomi; es. 'il cane' = \"a kutya\" ma 'il mio cane' = \" a kuty\u00e1m\" (letteralmente, 'il cane-mio'). L'ungherese, comunque, ha sviluppato alcuni pronomi possessivi indipendenti; ad esempio, \"eny\u00e9m\" 'mio', \"ti\u00e9d\" 'tuo', ecc. e vengono declinati; ad esempio, nominativo \"eny\u00e9m\", accusativo \"eny\u00e9met\", dativo \"eny\u00e9mnek\", ecc.\nVocabolario comune.\nQuesto \u00e8 un piccolo esempio delle parole imparentate nel vocabolario di base delle lingue uraliche, che illustra i cambiamenti fonetici. Si noti che in generale due parole imparentate non hanno sempre lo stesso significato; esse condividono solamente la stessa origine. Perci\u00f2, la traduzione italiana deve essere considerata un'approssimazione del significato originale, e non una traduzione di ogni termine.\nIl pesce vivo nuota sott'acqua.\n\"Il pesce vivo nuota sott'acqua\" \u00e8 la traduzione italiana di una frase completa di cui, nelle tre lingue ugrofinniche pi\u00f9 diffuse, il finlandese, l'estone e l'ungherese, si riesce ancora a riconoscerne la comune origine, tracciabile al comune antenato delle tre lingue. La filologa estone Mall Hellam, che ha ideato la serie dei tre enunciati, ha inoltre sostenuto che sarebbe mutuamente intelligibile. Il fatto che solo una frase di questo tipo sia conosciuta sottolineerebbe la divergenza tra le lingue baltofinniche e le lingue ugriche.\nLa frase si traduce nelle tre lingue:\nAnche se l'origine comune \u00e8 facile da notare, la frase non \u00e8 effettivamente mutuamente intelligibile: uno studioso dell'universit\u00e0 della Pennsylvania, Geoffrey Pullum, ha rilevato che i finlandesi non capiscono la frase ungherese e gli ungheresi non capiscono la frase finlandese. Nonostante ci\u00f2, ogni parola pu\u00f2 essere ricostruita sulla base del proto-ugrofinnico e non \u00e8 un prestito linguistico pi\u00f9 recente.\nNumeri.\nI numeri dall'1 al 10 in finlandese, estone, v\u00f5ro, sami settentrionale, ersiano, mari, mansi, ungherese e proto-ugro-finnico.\nNon si \u00e8 mai avuta una ricostruzione certa per i numeri da 7 a 10. Una possibile ricostruzione per 8 e 9 \u00e8 *\"kak+teksa\" '10\u20132' e *\"yk+teksa\" '10\u20131', in cui *\"teksa\", da \"deka\", \u00e8 un prestito indoeuropeo; si noti che la differenza tra /t/ e /d/ non \u00e8 fonematica, come invece in indoeuropeo."}
{"id": "122119", "revid": "124123", "url": "https://it.wikipedia.org/wiki?curid=122119", "title": "Terpandro", "text": "Biografia.\nNacque ad Antissa, nell'isola di Lesbo, tra l'VIII secolo a.C. e la fine del VII. Si spost\u00f2 successivamente a Sparta per ordine dell'oracolo di Delfi allo scopo di risolvere alcune liti interne alla citt\u00e0 e dove vinse alcune gare musicali; in particolare, durante la XXVI olimpiade (676 a.C. - 673 a.C.), riport\u00f2 la vittoria nel primo agone musicale in occasione delle feste per Apollo Carneo, da lui stesso riorganizzate. \nOpere.\nTerpandro ebbe grandi meriti nell'innovazione della lirica corale: riform\u00f2, infatti, la musica citarodica, sostituendo al tetracordo l'eptacordo (rendendo cos\u00ec l'armonia pi\u00f9 complessa) e fond\u00f2 a Sparta una scuola che rese i Dori del Peloponneso i pi\u00f9 rinomati autori di tale genere.\nInvent\u00f2, inoltre, lo scolio simposiale e il \"barbiton\", strumento simposiale per eccellenza.\nCi restano, di lui, 9 frammenti, di cui 3 di dubbia attribuzione."}
{"id": "122122", "revid": "729019", "url": "https://it.wikipedia.org/wiki?curid=122122", "title": "Erhard Heiden", "text": " Heiden gi\u00e0 nel 1925 faceva parte dello \"Stormtrooper\", il primo nucleo delle guardie del corpo di Hitler, e progenitore delle SS, e fu uno dei sostenitori della necessit\u00e0 di separare la nuova organizzazione, le SS appunto, dal resto del partito e soprattutto dalle SA, e nel 1927, con la nomina a \"Reichsf\u00fchrer-SS\" inizi\u00f2 ad operare una netta distinzione tra le SS e le SA (a cui comunque le SS erano ancora sottoposte).\nHeiden, dette gran impulso al reclutamento nelle SS, passando da 280 a 1000 membri, favorendo il reclutamento di giovani e di professionisti (laureati, avvocati, giuristi), anche se lo stesso Heiden, al loro primo incontro, non venne particolarmente impressionato da quello che doveva divenire uno degli uomini pi\u00f9 potenti della Germania nazista, Heinrich Himmler.\nStranamente fu proprio Himmler a succedergli alla guida delle SS nel 1929.\nDopo essere caduto in disgrazia agli occhi di Hitler venne arrestato nel 1933 e giustiziato per ordine del suo successore Himmler."}
{"id": "122123", "revid": "4175", "url": "https://it.wikipedia.org/wiki?curid=122123", "title": "Live 8 Mosca", "text": "Il 2 luglio 2005, uno dei concerti del Live 8 si \u00e8 tenuto nella Piazza Rossa di Mosca, in Russia.\nL'evento \u00e8 indicato anche come \"Live 8 Mosca\" o \"Live 8 Russia\".\nAnche se non come di grande scala come i concerti tenuti a Hyde Park ed a Filadelfia, l'evento \u00e8 stato comunque importante per la Russia, ed ha avuto artisti importanti nel suo \"line-up\" (i pi\u00f9 notevoli e importanti furono i Pet Shop Boys, non a caso tenuti per il gran finale del concerto)."}
{"id": "122124", "revid": "1602064", "url": "https://it.wikipedia.org/wiki?curid=122124", "title": "The Slim Shady LP", "text": "The Slim Shady LP \u00e8 il secondo album in studio del rapper statunitense Eminem, pubblicato il 23 febbraio 1999 dalla Interscope Records e dalla Aftermath Entertainment.\nIl disco rappresenta il debutto commerciale del rapper, in quanto uscito per le etichette di Jimmy Iovine (Interscope) e Dr. Dre (Aftermath), ed \u00e8 stato scritto dalla prospettiva di Slim Shady, alter ego del rapper creato per \"The Slim Shady EP\" (1997). I testi sono principalmente noti per il frequente uso di turpiloquio e per il contenuto violento.\nL'album ottiene un successo commerciale e di critica. Gli autori musicali elogiano l'artista per il suo stile lirico unico e l'album debutta al secondo posto della Billboard 200 dietro a \"FanMail\" dei TLC, vendendo 283.000 copie fisiche nella prima settimana. \"Just Don't Give a Fuck\" \u00e8 l'unico singolo underground estratto dal disco, mentre \"My Name Is\" \u00e8 il primo singolo ad aver successo in tutto il mondo. Certificato quattro volte disco di platino dalla RIAA, al 2016 ha venduto oltre 18 milioni di copie in tutto il mondo. \"The Slim Shady LP\" \u00e8 premiato con il Grammy 2000 per il miglior album rap. Nel 2003, la rivista \"Rolling Stone\" lo ha incluso al numero 273 della sua lista dei 500 migliori album di sempre.\n\"The Slim Shady LP\" \u00e8 il disco che gli fa svoltare la carriera: non solo da rapper underground Eminem approda alla fama mondiale, la Interscope Records gli concede una propria etichetta, la Shady Records, e gli paga le spese per un lungo tour a sostegno dell'album. Nell'estate del 1999 prende parte al Vans Warped Tour, tuttavia il successo e il contenuto del disco lo portano a essere ritenuto una figura altamente controversa, un personaggio percepito come misogino e una cattiva influenza per la giovent\u00f9 americana.\nRicezione.\nRitenuto un capolavoro hip hop e uno dei migliori album del genere di tutti i tempi, pur prendendo le distanze dall'hip hop tradizionale, il disco riporta il genere al suo originario suono irriverente, grezzo e grintoso, venendo accolto in maniera generalmente positiva dai critici musicali: l'album \u00absciocca il mondo\u00bb, abituato da anni ad ascoltare la musica rap, ma non abituato ad ascoltare Eminem, di conseguenza non riuscendo a comprendere quando \u00e8 serio e quando scherza. Gli addetti ai lavori si soffermano sui contenuti violenti e misogini del disco, talvolta criticandoli positivamente.\nSecondo Nathan Rabin per \"The A.V. Club\", \u00abla presenza di Dr. Dre all'interno dell'album d\u00e0 un livello di immediata credibilit\u00e0 hardcore al rapper\u00bb. Il debutto commerciale di Eminem rappresenta, sempre secondo Rabin, \u00abqualcosa di diverso in quel mondo hip hop sempre pi\u00f9 prevedibile.\u00bb\nL'autore musicale di \"Complex\" Insanul Ahmend afferma che \"The Slim Shady LP\" \u00e8 \u00abal tempo stesso sia divertente sia terrificante\u00bb perch\u00e9 non sappiamo mai chi stia narrando le vicende: Eminem vive da qualche parte tra Marshall Mathers e Slim Shady, motivo per cui il disco \u00e8 catalogabile sia nell'horrorcore sia nel comedy rap. Eminem riscopre una fetta di \u00abgiovani adolescenti ribelli [...] che esprimono la propria rabbia in questo disco\u00bb: il successo mainstream del rapper di Detroit \u00e8 inizialmente visto come \u00abuna moda che non sarebbe durata troppo a lungo\u00bb.\nMolte tracce ricevono critiche negative a causa del loro contenuto violento o misogino, in particolare la traccia \"'97 Bonnie &amp; Clyde\", nella quale il rapper narra il viaggio in auto con sua figlia verso un lago dove poi Eminem scarica il cadavere della madre della bambina, riposto fino ad allora nel bagagliaio. La copertina dell'album riprende questa immagine.\nRiconoscimenti.\nNel 2003 \"Rolling Stone\" inserisce l'album al numero 275 nella propria lista dei 500 migliori album di sempre. Ai Grammy Awards 2000, l'album vince il premio come miglior album rap, mentre \"My Name Is\" vince il premio come miglior performance rap solista. \"Complex\" classifica il brano \"Ken Kaniff\" al quindicesimo posto tra le \u00ab50 migliori skit hip-hop\u00bb, mentre l'interludio iniziale \"Public Service Announcement\" \u00e8 inserito al cinquantesimo posto nella medesima lista. Nel 2015, \"About.com\" lo inserisce alla posizione 76 nella sua lista dei \u00ab100 migliori album hip-hop di sempre\u00bb."}
{"id": "122128", "revid": "767487", "url": "https://it.wikipedia.org/wiki?curid=122128", "title": "Anacreonte", "text": "Al poeta di Teo si ispira la cosiddetta \"poesia anacreontica\", un genere poetico e letterario che caratterizz\u00f2 il XVIII secolo in Europa, nato all'interno dell'ambiente rococ\u00f2 e che prende spunto dalle opere e dai temi di Anacreonte.\nBiografia.\nNato a Teo, sulle coste dell'Asia Minore, combatt\u00e9, perdendo lo scudo come Archiloco e Alceo, contro l'invasione persiana della Ionia nel 545 a.C. circa, dovendo tuttavia abbandonare la patria insieme ai suoi concittadini a seguito della sconfitta. Dopo essersi rifugiato ad Abdera in Tracia, colonia di Teo, Anacreonte cominci\u00f2 la sua carriera di poeta di corte, vivendo a lungo alla corte di Policrate di Samo, dove incontr\u00f2 Ibico e Simonide, dei Pisistratidi ad Atene e degli Aleuadi in Tessaglia. Era un carissimo amico di Santippo di Atene, il padre di Pericle.\nCrizia, il cui avo aveva conosciuto bene Anacreonte, lo defin\u00ec in un epigramma, come un animatore di banchetti, un amante della cetra, un seduttore di donne, un dolce cantore privo di tristezza. Una leggenda narra che sia morto in patria, ultraottantacinquenne, soffocato da un acino d'uva, secondo la tradizione, peraltro non condivisa da tutti gli storici, che ha tramandato l'immagine di un Anacreonte fin troppo dedito al bere.\nOpere.\nLa sua opera, ordinata dai filologi alessandrini, consta di 5 o 6 libri (di cui ci rimangono 160 frammenti) di \"Scolii\", ionici quanto al dialetto, ma eolici quanto al contenuto, che trattano di temi vari tra cui soprattutto quelli del convivio, dell'amore e del canto. Il poeta scrisse elegie, giambi ma specialmente \"carmi melici\".\nSotto il suo nome ci sono state tramandate una sessantina di \"Odi\" dal carattere amoroso ed edonistico, le cosiddette Anacreontee, opera di alcuni imitatori in epoca alessandrina e forse anche successiva. La loro editio princeps fu pubblicata nel 1554 a Parigi da Henri Estienne.\nIl mondo poetico e concettuale di Anacreonte.\nPresso i tiranni non poteva fiorire una poesia di liberi sensi che cantasse gli ideali della \"polis\" e la virt\u00f9 del cittadino, perci\u00f2 l'arte di Anacreonte fu tipica arte d'evasione. La sua ispirazione non \u00e8 profonda come quella di Saffo ed Alceo ma \u00e8 caratterizzata da un sentimentalismo leggero e distaccato, attraverso il quale il poeta cerca di consolarsi dalle sventure e di cantare efebi (soprattutto un certo Batillo) e le etere.\nLa sua poesia lirica, dal tono di soffuso edonismo, raffinata e ironica\u00a0\u2013 come s'\u00e8 visto anche negli ultimi commenti rinvenuti nei papiri di Ossirinco \u2013 canta innanzi tutto dei piaceri dell'amore, rivolti sia verso le giovani donne sia verso i bei ragazzi, abbinati alla gioia dell'ebbrezza data dal vino; altri suoi temi caratteristici sono il ripudio della guerra, il tormento causato dalla vecchiaia e il culto dionisiaco. Assieme a Saffo e ad Alceo forma il gruppo dei poeti greci che cantavano accompagnati dalla lira.\nLa passione amorosa declamata da Anacreonte \u00e8 fondamentalmente carnale e sensualissima. Le sue composizioni su questo argomento sono estremamente brevi, perlopi\u00f9 poesie di celebrazione dedicate ad un'anonima ragazza che egli chiama \"puledra tracia\" e quelle che si riferiscono ai litigi amorosi tra il poeta e i giovani di cui era innamorato (Smerdies, Batilo e Cleobulo). Si racconta a questo proposito un assai significativo aneddoto: essendogli stato un giorno domandato perch\u00e9 la sua poesia, invece di glorificare gli dei, celebrasse giovani garzoni, si dice ch'egli rispondesse: \u00ab\"Questi sono i nostri dei\"\u00bb.\n\u00c8 passato alla storia come il poeta del simposio (dei banchetti e delle feste); contribuirono ad accrescere questa fama le \"Anacreontee\" (i cui contenuti sono solo ispirati al vero poeta e fin troppo enfatizzati, e perci\u00f2 non del tutto reali), che ci hanno dato l'idea di un Anacreonte fin troppo sdolcinato ed edonista, lo stesso che l'Arcadia prese come modello. Anacreonte accenna spesso agli stretti rapporti sentimentali della poetessa Saffo di Lesbo con alcune tra le sue studentesse, riferendovisi come a vero e proprio amore sessuale: proprio su queste voci via via diffusesi sono nati i termini \"amore saffico\" e lesbismo per indicare ed alludere all'omosessualit\u00e0 femminile.\nEredit\u00e0.\nUn'ode di intonazione amorosa o bacchica composta a imitazione di quelle di Anacreonte viene detta \"anacreontica\". Nella metrica greca \u00e8 \"Anacreontico\" un tipo di dimetro frequente nella poesia di Anacreonte. Numerose furono le imitazioni che della sua poesia si fecero nell'et\u00e0 ellenistica, prediligendo i temi conviviali ed erotici. A Roma questo genere si diffuse di pi\u00f9 delle opere autentiche: Orazio \u00e8 considerato un continuatore dei modi e dei toni di Anacreonte.\nAlla figura di Anacreonte \u00e8 dedicata una nota op\u00e9ra-ballet di Jean-Philippe Rameau, l\"'Anacr\u00e9on\", e il terzo atto dall'op\u00e9ra-ballet \"Le Muse galanti\" di Jean-Jacques Rousseau.\nAnacreonte \u00e8 stato uno degli antichi poeti greci maggiormente studiato ed apprezzato dal giovanissimo Giacomo Leopardi durante i suoi anni di \u00abstudio matto e disperatissimo\u00bb.\nNella famosa saga del \"Ciclo della Fondazione\" di Asimov, Anacreon \u00e8 un pianeta Esterno molto vicino a Terminus, il mondo centrale della Prima Fondazione."}
{"id": "122133", "revid": "580", "url": "https://it.wikipedia.org/wiki?curid=122133", "title": "Nicola Grassi", "text": "Biografia.\nPersonaggio riscoperto nella prima met\u00e0 del Novecento dagli storici dell'arte, che ne hanno evidenziato un certo percorso variegato e complesso, aderente a varie relazioni culturali, ma espresso tramite un linguaggio personale, originale, che si pu\u00f2 inserire, a pieno titolo, nella grande corrente pittorica veneziana del Settecento.\nNacque nel paesino carnico di Formeaso di Zuglio dal sarto Giacomo e Osvalda Paulini. La famiglia si trasfer\u00ec presto a Venezia, dove tra il 1694 ed il 1898 nacquero le sorelle e fratelli minori.\nFu ritenuto a lungo allievo del friulano Antonio Carneo, poi del ritrattista Nicol\u00f2 Cassana (di origini genovesi ma nato a Venezia), tuttavia il fatto che il padre gi\u00e0 pagasse nel 1691 una tassa all\"'arte dei sartori\" veneziani fanno convergere gli studiosi all'unico alunnato presso il Cassana.\nLe sue opere d'esordio si ispirarono allo stile patetico-chiaroscurale della scuola Bencovich-Piazzetta, come ben esplicitato dai \"Profeti ed Evangelisti\" (1715-1716) nei pennacchi dell'Ospedaletto di Venezia, similmente ad alcuni lavori del Tiepolo eseguiti nella stessa chiesa.\nQuesto primo periodo artistico, improntato ad un gusto drammatico, caratterizzato da atmosfere profonde, scure, tenebrose e da una forma minimizzata fin quasi da raggiungere l'astratto, come dimostrarono il \"Lot con le figlie\" del Museo di Udine e il \"Sant' Antonio\" gi\u00e0 Brass, termin\u00f2 nel 1722, grazie ad un rinnovamento nei colori, sempre pi\u00f9 brillanti, e nei collegamenti, sempre pi\u00f9 vivaci, che orient\u00f2 il Grassi verso una tendenza rococ\u00f2, in perfetta aderenza con il lirismo di Giovanni Battista Pittoni.\nInfluenze pittoniane si possono notare anche nel decennio seguente, come nel caso del \"Redentore e gli Apostoli\" del duomo di Tolmezzo, impreziosito dal gioco cromatico e da quello formale.\nDopo un triennio trascorso a Torino, dal 1726 rientr\u00f2 a Venezia, incluso nella fraglia fino al 1747.\nVerso il 1730 Grassi attuer\u00e0 una nuova fase pittorica, come nel caso della \"Piet\u00e0\" alla parrocchiale di Endenna (1731), caratterizzata da un cromatismo sempre pi\u00f9 chiaro e delicato, ispirato da Pellegrini e da forme di matrice guardesca, in aggiunta a elementi stabilmente rococ\u00f2, riuscendo tuttavia a mantenere una certa originalit\u00e0 e inventiva.\nIn questo suo ultimo periodo, sicuramente il pi\u00f9 espressivo, realizz\u00f2 le tele della parrocchiale di Sezza (\"Rebecca al pozzo\", \"Giacobbe che pianta le verghe\"), il \"Transito di san Giuseppe\" (Collezione Callegaris) e la magnifica \"Adorazione dei Magi\" (Museo di Udine), ma anche tante tante opere alla Villa del Conte a Padova, toccando vertici di assoluto lirismo.\nSignificativi e di alto livello artistico furono anche i ritratti, profondi, ingegnosi e originali, ricchi di caratteri individuali e sociali, che influenzarono le opere del miniatore polacco Karl Bechon.\nComplessivamente di lui rimangono numerose opere ad Ampezzo, Muina, Sezza, Cabia (Arta Terme), Tolmezzo e nel museo di Udine. Suoi affreschi anche in diversi palazzi di Gorizia."}
{"id": "122142", "revid": "2168371", "url": "https://it.wikipedia.org/wiki?curid=122142", "title": "Achille Starace", "text": "\u00c8 stato per otto anni (dal 1931 al 1939) segretario del Partito Nazionale Fascista, presidente del Comitato olimpico nazionale italiano, commissario straordinario della Lega navale italiana, luogotenente generale della Milizia volontaria per la sicurezza nazionale.\nBiografia.\nNato a Sannicola (LE), all'epoca frazione di Gallipoli. Suo padre, Luigi, era il discendente di una storica famiglia di armatori napoletani, di Castellammare di Stabia, trapiantati a Gallipoli, nei cui cantieri prese vita la nave scuola Amerigo Vespucci. Sua madre era la baronessa Francesca Vetromile di Palmireto, proprietaria terriera. \nIl padre possedeva un palazzo in via canonico Carmine Font\u00f2 a Gallipoli e una villa a Sannicola detta Villa Excelsa dal tipo di palma presente nel parco, oltre a svariati ettari di terreno. Nella biografia di Starace Spinosa scrisse: \"\"Bastava un fischio per raccogliere intorno a s\u00e9, sul sagrato della cattedrale barocca di Sant'Agata, una masnada di ragazzacci pronti a menar le mani. Torace e muscoli d'acciaio, li vinceva tutti nella corsa intorno ai bastioni, era chiamato il \"pieveloce\", li batteva nella lotta e nel braccio di ferro. Era un discolo che amava pi\u00f9 la strada e il mare che le ombrose stanze del palazzo paterno di via Font\u00f2 o i banchi della scuola. Buttava i libri in un angolo della sua cameretta, lasciava il ginnasio per la ginnastica, cui si dedicava con tutta l'anima.\"\"\nRinunci\u00f2 agli studi a Venezia per intraprendere la carriera militare raggiungendo in breve il grado di sottotenente.\nL'episodio del Caff\u00e8 Biffi e la grande guerra.\nIl giovane Starace, che per tutta la sua carriera politica si caratterizz\u00f2 per una violenta irruenza e l'amore per gesti plateali, gi\u00e0 nell'agosto 1914, mentre era seduto al caff\u00e8 Biffi di Milano, ingaggi\u00f2 una rissa contro manifestanti pacifisti, che portando al collo dei fazzoletti rossi e sventolando bandiere rosse, sfilavano nella Galleria gridando slogan contro la guerra. Starace, afferrata l'asta di una bandiera la spezz\u00f2 e con quella li aggred\u00ec gridando loro: \"Traditori d'Italia, non permetteremo che facciate dell'Italia una Svizzera di albergatori e di camerieri\". I giornali diedero ampio risalto alla notizia.\nPartecip\u00f2 alla prima guerra mondiale, dove fu ai comandi del colonnello (poi generale) Sante Ceccherini. Nel corso del conflitto ottenne la promozione a ufficiale nel 12\u00ba Reggimento bersaglieri oltre a una Medaglia d'argento al valore militare, quattro di bronzo, due croci al valor militare, oltre a numerosi riconoscimenti anche dall'esercito francese.\nCaduto il regime, un suo commilitone (che rimase anonimo) il 25 settembre 1943 consegn\u00f2 un memoriale a un fiduciario della polizia politica contestando la legittimit\u00e0 della concessione della medaglia d'argento. Tuttavia, per la tempistica e la modalit\u00e0 di tale consegna esistono diversi dubbi su questa vicenda. Inoltre (come rileva Antonio Spinosa nella sua biografia) Starace ottenne la medaglia d'argento non per l'episodio ricordato dall'informatore, bens\u00ec per un'azione di portaordini sul Veliki.\nIl suo comandante, il generale Ceccherini, era massone e Starace venne affiliato alla Massoneria il 15 marzo 1917 nella Loggia \"La Vedetta\" di Udine, venendo promosso compagno d'arte e maestro il 6 agosto 1917, come ricorda Vittorio Gnocchini nella voce dedicata a Starace in \"L'Italia dei Liberi Muratori\". Nonostante l'avversione dichiarata dal regime fascista alla Massoneria Starace vi mantenne probabilmente l'affiliazione, come gli imput\u00f2 ancora nel 1938 Padre Pietro Tacchi Venturi.\nSi spos\u00f2 presto, lasciando la moglie sempre a Gallipoli per il seguito della carriera.\nIl primo dopoguerra e gli scontri in Alto Adige.\nNel primo dopoguerra Starace divenne un fedelissimo di Benito Mussolini, dal quale ricevette l'incarico di radicare il fascismo nel Trentino-Alto Adige e nelle Venezie, dove si trovava anche Roberto Farinacci. Negli anni del primo dopoguerra (1920) fu perci\u00f2 fondatore del Fascio di Trento. Il programma politico di Starace a Trento e Bolzano prevedeva una forte italianizzazione dei nuovi territori acquisiti all'Italia e la destituzione di tutti i sindaci eletti sotto il precedente governo asburgico. Irriducibile avversario di Starace fu il borgomastro di Bolzano Julius Perathoner, il quale non nascondeva i suoi sentimenti pangermanisti e il desiderio di ricongiungere l'Alto Adige al Tirolo austriaco. Pi\u00f9 volte Perathoner si rifiut\u00f2 di esporre il tricolore italiano sugli edifici pubblici e per contrastare l'entrata in circolazione della Lira italiana fece stampare banconote con il valore espresso in Corone, in modo da richiamare la Corona austro-ungarica.\nIl 24 aprile 1921, in occasione della Fiera campionaria di Bolzano, avvennero scontri tra sud-tirolesi e fascisti nel corso dei quali fu ucciso da uno squadrista un maestro elementare che accompagnava i suoi scolari durante una processione tradizionale in occasione della fiera; ci furono 66 feriti. Due fascisti furono tratti in arresto, ma mai processati: anche il tentativo della vedova di avere giustizia o almeno il pagamento dei danni dopo la caduta del fascismo e la fine della guerra non ebbe alcun esito, perch\u00e9 a suo tempo la pratica era stata \"insabbiata\", come riporta Romano Bracalini. Questi scontri passarono alla storia come \"Domenica di sangue\".\nNell'ottobre 1921, al Congresso di Roma, Starace fu nominato vicesegretario del Partito Nazionale Fascista, carica che mantenne fino all'ottobre del 1923.\nIl 2 ottobre 1922 le squadre di Starace occuparono il municipio di Bolzano imponendo l'affissione di un ritratto di re Vittorio Emanuele III. Il giorno dopo occuparono anche il palazzo della Provincia obbligando il governatore Luigi Credaro alle dimissioni. Dopo due giorni di occupazione i fascisti consegnarono l'edificio alle autorit\u00e0 italiane con una cerimonia che prevedeva gli onori ai gagliardetti fascisti da parte dei militari.\nLa marcia su Roma.\nStarace partecip\u00f2 alla marcia su Roma stabilendo il proprio quartier generale a Verona, dove aveva il compito di occupare tutti i principali centri di potere della citt\u00e0 (questura, prefettura, poste, telegrafo e la sede del quotidiano \"Corriere del Mattino\"). Dopo l'azione eversiva nella citt\u00e0 veneta gli squadristi di Starace si diressero a Milano.\nIl fascismo al potere.\nNel 1923 a Starace viene affidato l'incarico di creare la Milizia volontaria per la sicurezza nazionale (MVSN) di cui Starace sarebbe divenuto luogotenente generale. Nell'ottobre 1923 lasci\u00f2 l'incarico di vicesegretario nazionale del partito per assumere quello di comandante della Milizia di Trieste. Alle elezioni politiche italiane del 1924 fu eletto deputato nel collegio di Sannicola, ma compresso nella sua regione d'origine da Caradonna e Crollalanza, aveva perso alla lunga la sua base locale e non era pi\u00f9 molto radicato sul territorio.\nInoltre la costituzione (1923 e 1927) delle due nuove province di Taranto e Brindisi, a danno della Lecce di Starace, era un fattore di un suo ulteriore indebolimento politico. Starace ritorn\u00f2 alla vicesegreteria del partito nel 1926. Il 18 dicembre 1928 Starace fu inviato a Milano per controllarne la federazione, sospettata di illeciti. In seguito alle indagini emersero precise responsabilit\u00e0 del podest\u00e0 di Milano Ernesto Belloni che fu inizialmente sospeso a tempo indeterminato dal partito, poi fu espulso e condannato a cinque anni di confino. Lo scandalo travolse anche il federale di Milano Mario Giampaoli che fu destituito. Starace non manc\u00f2 di far valere sul piano nazionale l'azione compiuta a Milano. Cos\u00ec il 19 maggio 1929 Starace ne comunicava a Mussolini l'esito:\nSegretario del PNF.\nLa sua fedele acquiescenza nei confronti di Mussolini gli consent\u00ec di fare carriera: il 7 dicembre 1931 fu nominato segretario nazionale del partito fascista, sostituendo Giovanni Battista Giuriati anche se ci\u00f2 comport\u00f2 obiezioni.\nIn questa veste oper\u00f2 per diffondere una capillare presenza del partito nella vita della societ\u00e0, cercando di coinvolgere nella fascistizzazione una parte pi\u00f9 vasta dei ceti della media e bassa borghesia e settori delle masse popolari. Organizzazioni e manifestazioni politico-sportive furono da lui caldeggiate e promosse per inquadrare \u00abfascisticamente\u00bb i cittadini, dalla scuola elementare all'universit\u00e0, al dopolavoro. Il suo insistere sulla continua esibizione di uniformi e sulla pratica callistenica e ginnica (viste come fondamento del motto latino mens sana in corpore sano) lo rese celebre ma anche considerato all'interno stesso del partito con ironia e dileggio.\nAl fine di fascistizzare anche le organizzazioni giovanili, Starace port\u00f2 sotto il controllo diretto del PNF sia l'Opera nazionale balilla che era diretta da Renato Ricci; sia i fasci giovanili che furono sciolti e fatti confluire nella nuova Giovent\u00f9 italiana del littorio (GIL) intorno alla quale si stringevano i figli della lupa e le giovani italiane.\nAlla fine di agosto 1932, Starace a bordo di un'auto raggiunse la residenza di Mussolini a Villa Carpegna senza essere identificato dal servizio di sicurezza. Il fatto rimarc\u00f2 un dissidio fra Starace e l'Arma dei carabinieri. Fu anche presidente del Comitato olimpico nazionale italiano, dal 1933 al 1939, in un periodo in cui il movimento sportivo era utilizzato dal regime per fini propagandistici.\nUn autorevole storico come Renzo De Felice ha valutato con severit\u00e0 il ruolo storico di Starace quale segretario del PNF:\nGuerra d'Etiopia.\nMussolini invi\u00f2 Starace in Etiopia il pi\u00f9 tardi possibile. La spiegazione pi\u00f9 probabile per il ritardo \u00e8 che Mussolini, pur desideroso di evidenziare una valida capacit\u00e0 militare delle formazioni fasciste, non volesse turbare il delicato equilibrio fra le forze armate filomonarchiche e le forze militari di partito.\nA marzo Starace part\u00ec infine per l'Abissinia raggiungendo Asmara. Il 15 marzo 1936 Starace ripart\u00ec alla volta di Gondar alla testa di una colonna motorizzata, composta in prevalenza da camicie nere e bersaglieri occupando la citt\u00e0 il 1\u00ba aprile. La colonna guidata da Starace prosegu\u00ec la sua marcia su Gorgor\u00e0 raggiungendo il lago Tana e poi Bahar Dar.\nSu questa impresa Starace scrisse al ritorno in Italia un'opera intitolata \"La marcia su Gondar\". L'opera staraciana pur ottenendo un notevole successo non godette della prefazione di Mussolini, che tocc\u00f2 invece alla \"Guerra d'Etiopia\" del maresciallo Pietro Badoglio. Raccolse comunque l'apprezzamento di Gabriele D'Annunzio, che glielo fece pervenire per lettera il 28 febbraio del 1937 e che fu pubblicato sul \"Corriere della Sera\".\nDal 1937 Starace, come segretario del partito, ebbe il rango di Ministro.\nIl declino politico.\nNel 1939 il consenso al regime appariva in calo (causa secondo gli storici ne erano le restrizioni suntuarie, le prospettive di guerra, l'alleanza con i tedeschi, gi\u00e0 nemici nella Guerra del '15-'18). Fra le decisioni di Mussolini per rafforzare partito e regime vi fu l'allontanamento di Starace dal ruolo di Segretario. Il 29 ottobre 1939 Mussolini comunica a Starace la sua destituzione e l'assegnazione alla Milizia volontaria per la sicurezza nazionale come Capo di stato maggiore.\nForse l'allontanamento di Starace fu il tentativo da parte di Mussolini di ritrovare il consenso della piccola borghesia, base sociale del regime, che vedeva sempre pi\u00f9 allarmata crescere la tentazione della guerra. \nPi\u00f9 recentemente anche lo storico Roberto Festorazzi avanz\u00f2 il dubbio che difficilmente Starace avrebbe potuto essere allontanato dalla segreteria a causa di un atteggiamento filotedesco, essendo questo diventato l'indirizzo della politica estera italiana, e che forse i motivi potessero essere altri.\n Vera o no che fosse quest'ultima ipotesi, Farinacci si distingue per le accuse a Badoglio (notoriamente dalla parte del sovrano) in relazione all'attacco alla Grecia, e critico per la condotta bellica contro i greci sarebbe stato anche Starace; \nArrivato sul fronte greco, Starace partecip\u00f2 alla Campagna italiana di Grecia dove nel 1941 fu ferito e rimpatriato. Il 16 maggio 1941 fu rimosso dall'incarico di capo di stato maggiore della Milizia volontaria per la sicurezza nazionale, con comunicazione giunta da Mussolini tramite lettera. Le ragioni politiche del drastico allontanamento di Starace da ogni carica di rilievo debbono essere tuttora chiarite in sede storica: all'epoca si ipotizzarono alcuni commenti negativi relativi alle deficienze dell'esercito italiano palesatesi nell'invasione della Grecia.\nGli ultimi anni.\nNell'agosto 1943 il capo della polizia Senise fece arrestare Starace, che fu condotto a Forte Boccea (probabilmente per la sua qualit\u00e0 di alto ufficiale dell'esercito), venendo rilasciato poco tempo dopo. Il 23 agosto 1943 sono arrestati Muti, Bottai, Galbiati e Teruzzi, accusati di avere collegamenti sospetti con l'ambasciata tedesca. Dopo l'8 settembre del 1943 ader\u00ec alla Repubblica Sociale Italiana, nella quale tuttavia rest\u00f2 emarginato da ogni incarico politico di rilievo, tanto da dover consumare i suoi pasti da solo nelle mense di guerra.\nMussolini, anzi, si stanc\u00f2 presto delle sue lagnanze, espresse in missive inviate quasi quotidianamente come al tempo in cui, da segretario del Partito, inviava giornalieri rapporti. Con il sospetto che fosse invischiato in qualche oscura trama massonica insieme a Badoglio, Starace fu arrestato ed internato nella prigione degli Scalzi di Verona per oltre sei mesi e poi nel campo di concentramento di Lumezzane dal 30 giugno al 9 settembre 1944. Dopo la sua liberazione, Mussolini diede ordine che non gli fosse consentito avvicinarlo (disse testualmente: \"Se si presenta ancora qui buttatelo gi\u00f9 per le scale\") e che non gli venissero inoltrate le lettere che Starace proseguiva a scrivere.\nStarace rest\u00f2 quindi politicamente isolato e privo di grandi risorse economiche, in un modesto appartamento di Milano sito in viale Libia dove si coltivava un piccolo orto, sostenuto economicamente dalla figlia e dalla Federazione fascista di Milano. In questo periodo crea una societ\u00e0 d'affari immobiliari, la Glaxo, ma l'iniziativa fallisce perch\u00e9 il suo nome \u00e8 molto inviso, tant'\u00e8 che i suoi due nipoti, figli del suo unico rampollo maschio Luigi, lo cambieranno in \u201cViola\u201d, nome della madre.\nLa fucilazione.\nLa mattina del 29 aprile del 1945 Starace, uscito di casa in tuta da ginnastica, si apprestava ai quotidiani esercizi quando, credendo di riconoscerlo, alcuni partigiani gli rivolsero la parola mentre si allontanava. \"Starace, dove vai?\" gli chiesero, per sentirsi rispondere placidamente: \"Vado a prendere il caff\u00e8\". Bloccato, l'ex gerarca venne condotto in un'aula del Politecnico dove venne sommariamente processato e condannato a morte per fucilazione. \nVenne trascinato fuori dall'aula e caricato su un autocarro scoperto, con il quale gir\u00f2 tutta la citt\u00e0, subendo una gogna pubblica: venne coperto di insulti, sputi e lanci di sassi e feci. Per l'esecuzione fu portato in piazzale Loreto dove nel frattempo erano stati appesi alla pensilina di una stazione di servizio i cadaveri di Mussolini, della Petacci e di altri gerarchi. Fu piazzato tra Mussolini e la Petacci, grid\u00f2: \"Fate presto, invece di picchiare e di insultare un uomo che state per fucilare!\", fece il saluto romano esclamando: \"Viva il Duce, viva il Re\" prima di cadere fulminato dal plotone di esecuzione.\nIl cadavere fu in seguito appeso insieme agli altri corpi. Nel 1953, dopo vari spostamenti da Milano a Lecce, il corpo fu finalmente inumato a Sannicola, nella Cappella di famiglia presso il cimitero comunale.\nStarace nella vita quotidiana italiana.\nVolute con convinzione da Starace, furono rese obbligatorie alcune pratiche quotidiane con le quali il fascismo (o perlomeno Starace) si proponeva di caratterizzare la vita pubblica degli italiani, diffuse attraverso i fogli d'ordine del PNF, raccolti \npoi dal giornalista Asvero Gravelli nel \"Vademecum di stile fascista\".\nUna delle pi\u00f9 note \u00e8 la sostituzione della stretta di mano (considerata una \u00abmollezza\u00bb anglosassone) col saluto romano, codificato fin nell'angolatura del braccio teso, che doveva ergersi a 170 gradi dal busto, con le dita della mano tesa unite. La \"vecchia\" stretta di mano divenne un'usanza da perseguire, tanto che in uno dei suoi innumerevoli fogli scrisse: \u00ab\"Dedito alla stretta di mano\", ecco la nota caratteristica da segnare nella cartella personale di chi persista in questa esteriorit\u00e0 caratteristica di scarso spirito fascista.\u00bb.\nSeguirono l'uso del \u00abvoi\u00bb al posto del \u00ablei\u00bb nella lingua parlata e scritta e l'obbligatoriet\u00e0 dell'uso della divisa al sabato (il \u00absabato fascista\u00bb) e alle feste. Starace istitu\u00ec anche, per i gerarchi del Partito, periodiche manifestazioni ginnico-acrobatiche che prevedevano per i partecipanti l'esibizione in esercizi di prestanza e agilit\u00e0 sul tipo del salto nel cerchio di fuoco.\nStabil\u00ec le articolate forme del collettivo \u00absaluto al Duce\u00bb (che lo stesso interessato avrebbe definito \u00abuna litania cui manca solo di risponder \"amen\"\u00bb) e prescrisse che la parola \u00abduce\u00bb si dovesse scrivere con tutte le lettere maiuscole.\nSugger\u00ec inoltre di decorare le facciate libere delle case con scritte riproducenti motti, slogan fascisti o il nome del duce; intervenne perch\u00e9 nell'erigendo quartiere romano di San Basilio una delle case popolari in costruzione (in realt\u00e0 un gruppo di tre palazzine) avesse una pianta riproducente la parola \u00abDUCE\u00bb, cos\u00ec che fosse \u00ableggibile\u00bb dagli aerei in transito.\nPropose anche di istituire l'obbligo di concludere tutte le lettere private con la frase \u00abViva il DUCE\u00bb, ma Mussolini, ragionevolmente intuendo quale effetto sarebbe potuto scaturire nel caso di lettere non allegre, ad esempio di messaggi di condoglianze, oppure di comunicazioni poco gradevoli, categoricamente lo proib\u00ec, malgrado le sue insistenze. Fu invece d'accordo nell'iniziativa che prevedeva di lasciare le luci dello studio di palazzo Venezia accese tutta la notte, cos\u00ec che i passanti potessero immaginare che Mussolini stesse lavorando anche di notte, qualunque ora fosse. Per non affondare nel ridicolo, per\u00f2, pare che Mussolini incaricasse un commesso di spegnere le luci dopo la mezzanotte.\nCon la fase dell'autarchia, Starace svilupp\u00f2 il progetto (gi\u00e0 abbozzato da altri) di incrementare l'uso dell'orbace, una lana grezza e assai resistente prodotta in Sardegna, al posto dei tessuti tradizionali. Di orbace furono infatti le uniformi della Milizia e delle organizzazioni giovanili del regime.\nStarace promosse inoltre una campagna per l'italianizzazione dei termini stranieri di uso comune. Tramite un concorso pubblico furono trovati termini di successo quali \u00abtramezzino\u00bb per \"sandwich\", \u00abautorimessa\u00bb per \"garage\", \u00abpallavolo\u00bb per \"volley\". A parte recuperare il termine \u00abpallacorda\u00bb per il \"tennis\", altre soluzioni furono infelici o di nessun mordente, quali \u00abmescita\u00bb per \"bar\" (usato per\u00f2 oggi ancora come definizione di bevanda \"sciolta\" o al bicchiere), \u00abcoda di gallo\u00bb per il \"cocktail\", \u00abcialdino\u00bb per \"cachet\", \u00abarzente\u00bb per \"cognac\". In una campagna di divieto della musica d'oltreoceano, il brano musicale \"St. Louis Blues\" dovette essere inciso dal cantante genovese Natalino Otto con il titolo \"\u00abLe tristezze di San Luigi\u00bb\", mentre diversi personaggi dello spettacolo (come Renato Rascel o Wanda Osiris) dovettero modificare il proprio nome d'arte.\nBen presto Starace divenne bersaglio delle canzonature popolari. Nei suoi tempi fu noto un \"bestiario fascista\" che comprenderebbe \"l'aquila, che \u00e8 rapace; la lupa, che \u00e8 vorace; l'oca, che \u00e8 Starace\". Per la sua cieca devozione a Mussolini fu chiamato \"Claretto Petacci\". Anzi dopo la sua scomparsa, si diceva che fosse stato sepolto sotto una crudele epigrafe, con cui era canzonato quando era ancora in vita: \"Qui giace Starace / vestito di orbace, / di nulla capace. / Requiescat in pace\".\nLo storico Luigi Firpo scrisse di Starace: \nNei media.\nAchille Starace \u00e8 interpretato da Fausto Russo Alesi ne \"Il cattivo poeta\" (2021) di Gianluca Jodice.\nOnorificenze.\n Medaglia di benemerenza per i volontari della campagna dell'Africa Orientale 1935-1936\n Medaglia commemorativa delle operazioni militari in Africa Orientale 1935\u20131936 "}
{"id": "122145", "revid": "135224", "url": "https://it.wikipedia.org/wiki?curid=122145", "title": "Goi\u00e1s", "text": "Goi\u00e1s \u00e8 uno stato del Brasile situato nella regione Centro-Oeste del paese. Lo stato, che ha il 3,3% della popolazione brasiliana, genera il 2,7% del PIL brasiliano.\nGeografia.\nConfina con gli Stati di Tocantins, Bahia, Minas Gerais, il Distretto Federale, Mato Grosso do Sul e Mato Grosso.\nEconomia.\nIl settore dei servizi \u00e8 la componente principale del PIL con il 43,9%, seguito dal settore industriale con il 35,4%. L'agricoltura rappresenta il 20,7% del PIL (2004). Le esportazioni del Goi\u00e1s sono costituite da soia 49,2%, carne bovina 10,5%, oro 9,1%, altra carne 7,5%, ferro 7,4%, cuoio 4% (2002).\nLo stato partecipa all'economia brasiliana con il 2,4% del PIL (2005).\nL'agricoltura in totale rappresentava il 21% del PIL dello stato. Lo stato di Goi\u00e1s si distingue per la produzione di canna da zucchero, mais, soia, sorgo, pomodoro, fagiolo, girasole, aglio, oltre a produrre cotone, riso, caff\u00e8 e grano.\nNel 2019 il Goi\u00e1s era al quarto posto in Brasile per la produzione di grano, con il 10% della produzione nazionale.\nGoi\u00e1s \u00e8 il secondo stato del paese per la produzione di canna da zucchero, l'11,3% della produzione nazionale, con 75,7 milioni di tonnellate raccolte nel periodo 2019/20. Nello stesso anno \u00e8 stato il quarto produttore di soia, con 12,46 milioni di tonnellate. Ha il primato nazionale nella produzione di sorgo con il 44% della produzione agricola brasiliana nel ciclo 2019/2020, con un raccolto di 1,09 milioni di tonnellate. Lo Stato \u00e8 anche il leader brasiliano nella produzione di pomodoro: nel 2019 ha prodotto oltre 1,2 milioni di tonnellate, un terzo della produzione totale del Paese. Nel 2017 \u00e8 stato il quarto maggior produttore di mais nel paese. Nel 2019, Goi\u00e1s \u00e8 diventato il leader nella produzione brasiliana di aglio. Goi\u00e1s \u00e8 stato il quarto pi\u00f9 grande produttore di fagioli in Brasile nel raccolto 2017/18, con 374.000 tonnellate e ha circa il 10% della produzione del paese. Lo stato \u00e8 anche al terzo posto per la produzione di cotone, ma la maggior parte della produzione nazionale proviene dal Mato Grosso e da Bahia. Goi\u00e1s ha solo una quota del 2,3%.. Nel 2020 il Goi\u00e1s \u00e8 stato il secondo produttore nazionale di girasole, con il 41,8%, preceduto solo dal Mato Grosso. Il Goi\u00e1s \u00e8 l'ottavo produttore di riso del Brasile, con l'1% della produzione nazionale.\nLo stato di Goi\u00e1s \u00e8 il primo stato del paese per la zootecnia. Nel 2016 era il terzo maggior produttore di manzo in Brasile: 22,6 milioni di capi di bestiame. Il numero di suini a Goi\u00e1s era di circa 2,0 milioni di capi nel 2015. Lo Stato era invece il sesto produttore di suini, il 5% del totale nazionale. Tra i comuni di Goi\u00e1s che si sono distinti, Rio Verde aveva la terza pi\u00f9 grande popolazione nazionale. Nel 2016 Goi\u00e1s \u00e8 stato il 4 \u00b0 maggior produttore di latte, rappresentando il 10,1% della produzione di latte del paese. Il numero di polli nello stato \u00e8 stato di 64,2 milioni di capi nel 2015. La produzione di uova quell'anno \u00e8 stata di 188 milioni di dozzine. Goi\u00e1s \u00e8 stato il nono produttore di uova, il 5% della produzione nazionale.\nAnche i minerali sono importanti, poich\u00e9 lo Stato \u00e8 uno dei principali produttori di nichel, rame, oro, niobio e alluminio (bauxite). Goi\u00e1s aveva il 4,58% della partecipazione mineraria nazionale (3 \u00b0 posto nel paese) nel 2017. Il Goi\u00e1s e il Par\u00e1 sono gli unici due produttori di nichel nel paese, Goi\u00e1s \u00e8 al primo posto per la produzione, avendo ottenuto 154.000 tonnellate, per un valore di 1,4 miliardi R $. In rame, \u00e8 stato il secondo pi\u00f9 grande produttore del paese, con 242.000 tonnellate, per un valore di R $ 1,4 miliardi. In oro, \u00e8 stato il quarto pi\u00f9 grande produttore del paese, con 10,2 tonnellate, per un valore di 823 milioni di R $. In niobio (sotto forma di Piroclor), \u00e8 stato il secondo pi\u00f9 grande produttore del paese, con 27.000 tonnellate, per un valore di 312 milioni di R $. In alluminio (bauxite), \u00e8 stato il terzo pi\u00f9 grande produttore del paese, con 766.000 tonnellate, per un valore di R $ 51 milioni.\nGoi\u00e1s ha registrato un PIL industriale di 37,1 miliardi di R $ nel 2017, pari al 3,1% dell'industria nazionale. Impiega lavoratori nel settore. I principali settori industriali sono: l'edilizia (25,6%), i prodotti alimentari (25,2%), i servizi pubblici come elettricit\u00e0 e acqua (17,2%), i prodotti petroliferi e i biocarburanti (7,4% ), e i prodotti chimici (3,7%). Questi 5 settori concentrano il 79,1% dell'industria statale.\nGoi\u00e2nia e Aparecida de Goi\u00e2nia sono diventati centri di industrie di trasformazione alimentare, An\u00e1polis di fabbriche farmaceutiche. Rio Verde, nel sud-ovest, \u00e8 una delle piccole citt\u00e0 in rapida crescita con molte nuove industrie situate nell'area e Catal\u00e3o \u00e8 un centro di lavorazione dei metalli e chimico.\nIn Brasile, il settore automobilistico rappresenta circa il 22% del PIL industriale. Nel Goi\u00e1s ci sono stabilimenti Mitsubishi, Suzuki e Hyundai.\nBandiera.\nLe righe verdi simboleggiano la primavera e le righe gialle l'oro. Il rettangolo blu rappresenta il cielo e le stelle la costellazione della Croce del Sud. La bandiera fu adottata il 30 luglio del 1919."}
{"id": "122146", "revid": "899609", "url": "https://it.wikipedia.org/wiki?curid=122146", "title": "Introgression line", "text": ""}
{"id": "122147", "revid": "125040523", "url": "https://it.wikipedia.org/wiki?curid=122147", "title": "Hans Makart", "text": "Biografia.\nRiceve la sua formazione in pittura presso l'Accademia di Vienna. Ma il suo stile pittorico si concretizza tra il 1861 e il 1865 sotto la guida di Karl Theodor von Piloty a Monaco. La sua arte si configura nella pittura storica e il suo dipinto \"Romeo e Giulietta\" \u00e8 acquistato dall'imperatore austriaco per il Museo di Vienna. Con questa opera Makart conquista la corte dell'imperatore Francesco Giuseppe e della sua consorte Elisabetta, diventando abbastanza famoso nei salotti di Vienna.\nI suoi quadri, spesso di grandi dimensioni, raffigurano soprattutto soggetti mitologici, storici e allegorici, trattati in modo lirico, esuberante, quasi epico. Makart divenne il leader riconosciuto della vita artistica di Vienna, operando non solo come pittore ma anche come disegner, decoratore e costumista dando vita allo \u201cstile Makart\u201d che ha caratterizzato quell'epoca viennese.\nIl grande Gustav Klimt, prima che fosse consolidata la sua personale impronta artistica, fu considerato il miglior continuatore dell'opera di Makart.\nLa fama di Makart regredisce rapidamente dopo la sua morte, anche a causa del deterioramento delle sue opere dovuto ai materiali usati per dipingere. Gli azzurri si sono trasformati in verde, il bitume ha rovinato il ricco bagliore dei colori, la vernice usata in modo troppo pesante ha addirittura sbriciolato alcune opere."}
{"id": "122148", "revid": "466539", "url": "https://it.wikipedia.org/wiki?curid=122148", "title": "Capitano Nemo", "text": "Il capitano Nemo (dal latino \"nessuno\", un'allusione alla risposta data da Ulisse a Polifemo nell\"Odissea\"), il cui vero nome \u00e8 Principe Dakkar, \u00e8 un personaggio del romanzo di Jules Verne \"Ventimila leghe sotto i mari\" (\"Vingt mille lieues sous les mers\", 1870) e compare anche ne \"L'isola misteriosa\" (\"L'\u00eele myst\u00e9rieuse\", 1874). Nemo \u00e8 il misterioso capitano e costruttore del Nautilus, un formidabile sottomarino: apparentemente uno scienziato ed esploratore misantropo ed eccentrico, egli \u00e8 in realt\u00e0 un vendicatore dei torti subiti da lui stesso e dai popoli oppressi; in particolare prende di mira le navi militari dell'Impero britannico, spesso affondandole.\nIl personaggio.\nIn \"Ventimila leghe sotto i mari\" il nome e la nazionalit\u00e0 di Nemo restano oscuri, appare solo che ha una volont\u00e0 di vendetta molto forte verso una nazione imperialista, che ha distrutto la sua patria e la sua famiglia. La bandiera personale di Nemo \u00e8 una lettera \"N\" d'oro in campo nero. Nemo \u00e8 poliglotta e ha inventato anche una lingua artificiale che usa con i suoi compagni, marinai di differente nazionalit\u00e0, tra cui si sa che vi \u00e8 con certezza un francese, che muore durante il viaggio a causa di una piovra gigante. In \"Ventimila leghe sotto i mari\" Nemo mostra avversione per l'umanit\u00e0, ma aiuta i tre naufraghi protagonisti, gli insorti greci cretesi contro i turchi e un pescatore indiano di perle, rivelando che egli appartiene al \"paese degli oppressi\", proprio come quell'indiano. Inoltre appare come un sostenitore dei popoli sfruttati, avversario del colonialismo.\nSi scopre che Nemo compie assalti di navi da guerra nemiche e le affonda; nel seguito del romanzo si capir\u00e0 che le navi della nazione odiata dal capitano sono navi inglesi.\nNel seguito del romanzo, \"L'isola misteriosa\", Nemo si presenta infatti come il principe Dakkar, figlio di un rajah indiano e nipote di Tippoo Sahib, con un profondo odio, ereditato dal padre, per la conquista dell'India da parte del Regno Unito. Volendo l'indipendenza e la costruzione di un governo illuminato, partecip\u00f2 all'ammutinamento dei Sepoy, da lui diretto e fomentato, ma perse il regno e la guerra, venendo ferito ripetutamente. L'India fu ridotta sotto un giogo ancora pi\u00f9 pesante, e la sua famiglia fu massacrata per rappresaglia mentre lui era assente, provocando in lui un forte desiderio di vendetta: \"\u00abMisero una taglia sopra la sua testa, e poich\u00e9 non si trov\u00f2 nessun traditore disposto a consegnarla, suo padre, sua madre, sua moglie e i suoi figli pagarono per lui con la loro vita, prima che egli si potesse rendere conto dei pericoli a cui li aveva esposti...\u00bb\".\nQuesto trova parallelo con le parole che Nemo rivolge ad Arronax, intimandogli di non giudicarlo per il modo in cui distrugge le navi nemiche, sul finale di \"Ventimila leghe\": \"\u00abGuardatevi dal giudicarmi, signore. (...) Sono stato attaccato, la mia risposta sar\u00e0 terribile! (...) Io sono il diritto, sono la giustizia! Sono l'oppresso. Ecco l'oppressore! Per sua mano ci\u00f2 che ho amato adorato e venerato: patria, moglie, figli, mio padre, mia madre, tutto ho visto perire. E tutto quel che io odio \u00e8 l\u00e0. Tacete!\u00bb\"\nEssendo sopravvissuto ma dato per morto dagli inglesi (\"\u00abquesti musicisti sono contemporanei di Orfeo poich\u00e9 le differenze cronologiche si annullano nella memoria dei morti. E io sono morto, signor professore, morto quanto i vostri amici che riposino sei piedi sotto la terra!\u00bb\" afferma Nemo nel primo discorso ad Arronax), Dakkar si dedic\u00f2 quindi alla ricerca scientifica e divent\u00f2 il capitano Nemo; egli \u00e8 un ingegnere che ha studiato in Europa e America e sviluppa, utilizzando le proprie ricchezze, un avanzato sottomarino elettrico, il \"Nautilus\". Pur rimanendo indiano nell'anima, ha sviluppato un forte spirito cosmopolita. Con un equipaggio di fedeli marinai naviga per i mari combattendo l'ingiustizia, specialmente la schiavit\u00f9 e l'imperialismo, e distruggendo le navi della marina britannica, finanziato dall'oro dei galeoni spagnoli affondati nella baia di Vigo.\nQuesta versione contrasta per\u00f2 con alcuni dati di fatto, in quanto richiesta dall'editore di Verne e non da Verne stesso, in origine. La prima versione presentava infatti una storia differente.\nLa versione originale.\nNella versione iniziale di \"Ventimila leghe sotto i mari\" Nemo era difatti un nobile polacco desideroso di vendicarsi dell'omicidio della sua famiglia durante la repressione russa della Rivolta di gennaio (l'insurrezione polacca, 1863-1864). L'editore di Verne, Pierre-Jules Hetzel, temette la censura del libro sul mercato russo e di offendere un potente alleato francese, l'Impero russo, e rese oscuri il passato e le motivazioni di Nemo. Dai dati non modificati che Verne ha lasciato, appare visibile, soprattutto nella prima parte del romanzo, che Nemo ha una cultura di tipo europeo, poi giustificato dal fatto che ha studiato in Europa, come molti nobili indiani dell'epoca, dall'et\u00e0 di 10 anni fino ai 30 circa. Inoltre, tra le incongruenze vi sono l'aspetto di Nemo, descritto come un \"meridionale\", ma come un uomo bianco e non come un indiano di pelle scura (anche se \u00e8 vero che la classe nobile indiana spesso presenta la pelle chiara, poich\u00e9 discendente dagli arii, soprattutto nel nord, da dove Nemo afferma di venire).\nIn alcune lettere, lo scrittore esprime disappunto per le interferenze di Hetzel e descrive l'originale background di Nemo, sotteso nel primo libro e cambiato nel secondo. Nemo \u00e8 qui un fervente repubblicano, a cui i russi deportano e uccidono i familiari per rappresaglia, generando cos\u00ec il profondo odio visibile nel romanzo; Verne parla in una lettera all'editore di un Nemo \"\u00abpolacco, la cui moglie era morta sotto lo knut e i figli erano morti in Siberia\u00bb\"; precisa poi in un'altra lettera quella che era l'idea originale del libro, di Nemo come \"\u00abun signore polacco, le cui figlie sono state violentate, la moglie uccisa con un'ascia, il padre \u00e8 morto sotto lo knut, un polacco di cui tutti gli amici erano morti in Siberia e la cui nazionalit\u00e0 spar\u00ec dall'Europa sotto la tirannia dei russi\u00bb\".\nVentimila leghe sotto i mari.\nIn seguito ad un assalto e di alcuni incidenti di Nemo contro alcune navi, la nave \"Abraham Lincoln\" si dedica alla ricerca di un misterioso mostro marino, in realt\u00e0 il Nautilus. Dopo uno scontro con la fregata, l'urto del sommergibile causa la caduta in mare del professor Arronax, naturalista francese, del suo domestico Conseil e del fiocinere Ned Land.\nUna volta a bordo si troveranno al cospetto del comandante del \"Nautilus\". Nemo, dopo alcune esitazioni, decide di ospitarli permanentemente nella sua nave, ma non permette loro che tornino a terra, per paura che rivelino la sua esistenza. Egli rifiuta ogni regola che non sia imposta da lui stesso: \"\u00abSignor professore, io non sono quello che voi chiamate un uomo civile! Ho rotto con la societ\u00e0 intera, per ragioni che io solo ho il diritto di giudicare. Quindi, non ubbidisco alle sue regole; e chiedo che non le invochiate mai davanti a me!\u00bb\"\nCos\u00ec i naufraghi viaggiano lungo il mare facendo molte osservazioni. I tre protagonisti, ad esempio, partecipano ad una battuta di caccia, o meglio, ad un'escursione nelle foreste sottomarine di Crespo, nel Pacifico, indossando speciali scafandri, abbattendo durante l'escursione una lontra con un colpo di uno speciale fucile elettrico, inventato dal Capitano Nemo. Arrivati nell'arcipelago asiatico-oceanico, sfuggono ad una trib\u00f9 di selvaggi antropofagi. Proseguendo fino ai mari indiani, compiono un'altra escursione sottomarina durante la quale fanno visita ad una perla gigante, custodita in un'ostrica altrettanto grande dal Capitano Nemo; quest'ultimo, aiutato da Ned Land, salva un giovane pescatore indiano di perle da uno squalo, usando un coltello. Il Nautilus supera il Canale di Suez prima della sua apertura ufficiale, attraversando in immersione un tunnel scoperto dal Capitano Nemo, per poi giungere nel Mediterraneo.\nA differenza di Aronnax e Conseil, Ned Land non \u00e8 interessato alle scoperte scientifiche, ma pianifica una fuga notturna durante il tragitto nell'Atlantico. Tuttavia, al momento stabilito, il Capitano Nemo incrocia Aronnax, impedendo l'attuazione della fuga. Insieme escono con gli scafandri per un'escursione. Il Capitano Nemo mostra cos\u00ec al professore i resti sprofondati del continente di Atlantide.\nIl Nautilus prosegue il suo viaggio fino ad arrivare al Polo sud, dove per poco non rimane incagliato nel ghiaccio. Mentre fa ritorno a Nord, il sottomarino viene assediato da calamari giganti, sfuggendo dopo un'aspra lotta alle terribili creature, e poi salva delle balene da un attacco di capodogli, usando lo stesso Nautilus come arma.\nIl Capitano Nemo appare come un uomo geniale, ma allo stesso tempo oscuro e misterioso. Afferma di aver rinunciato alla societ\u00e0 degli uomini e di aver tagliato qualsiasi legame con la terraferma. Lo si vede per\u00f2 aiutare gli autonomisti greci donando loro i tesori da lui trovati sul fondo del mare. Mostra inoltre un odio implacabile nei confronti di una particolare nave, di cui riconosce la \"nazione\" senza vederne la bandiera, affondandola con violenza per vendicare la sua famiglia, definendosi un oppresso e lasciando tutto il resto al mistero (si tratta di una nave britannica, come si vedr\u00e0 poi nel seguito; nel manoscritto originale il romanzo doveva mostrare la nave come battente bandiera russa).\nPi\u00f9 volte Land tenta invano di organizzare un piano di fuga, anche contro la volont\u00e0 dello stesso professor Aronnax, rest\u00eco a lasciare il Nautilus tante sono le bellezze e le scoperte per i suoi studi sul mondo marino. Dopo qualche mese per\u00f2 la vita dentro al sottomarino diventa monotona: il Capitano Nemo si chiude sempre pi\u00f9 in s\u00e9 stesso e i protagonisti, compreso il professore, non provano pi\u00f9 lo stesso entusiasmo iniziale. Ned Land ne approfitta per organizzare un nuovo tentativo di fuga, utilizzando il \"canotto\" del Nautilus, quando il sottomarino viene improvvisamente risucchiato dal terribile gorgo del Maelstrom, vicino alle coste della Norvegia.\nNemo \u00e8 assorto in s\u00e9 stesso dopo aver distrutto una nave nemica, ed \u00e8 in preda ai rimorsi per la morte di alcuni suoi marinai, oltre che dei nemici stessi (dopo un duro scontro verbale seguito al rimprovero di Arronax); affranto anche dal dolore del ricordo per la morte della sua famiglia, non si accorge dei fuggiaschi. Scaraventati fuori dalla nave, i tre fuggitivi, a causa della furia del mare, perdono conoscenza e si risvegliano, sani e salvi, nella capanna di un pescatore in una delle isole Lofoten, in attesa di poter fare ritorno in Francia.\nLa sorte di Nemo rimane oscura e la sua identit\u00e0 affidata ad un manoscritto che egli afferma di voler lasciare alla deriva tra le onde, anche se Arronax si augura che sia sopravvissuto per dedicarsi all'attivit\u00e0 scientifica, abbandonando quella di giustiziere. Egli infatti far\u00e0 cos\u00ec, combattendo solo per difesa sua e di altri nel successivo capitolo della storia, mostrando anche una volont\u00e0 di redenzione.\nL'isola misteriosa.\nAlcuni reduci della guerra civile americana naufragano su un'isola sperduta, da loro battezzata isola Lincoln, dove vengono misteriosamente aiutati a sopravvivere e salvati da numerose insidie.\nAlla fine, dopo numerose peripezie, il segreto dell'isola viene rivelato: \u00e8 il nascondiglio del Capitano Nemo e del suo Nautilus. Il Capitano Nemo, ormai anziano e malato, ultimo sopravvissuto del suo equipaggio, ha soccorso gli eroi, ha fatto ritrovare la cassa, affondato la nave pirata con una torpedine e ucciso i pirati con il suo fucile elettrico. Nemo confessa la storia della sua vita (la sua identit\u00e0 di nobile indiano in lotta contro il colonialismo britannico), consegna loro il manoscritto autobiografico e racconta di averli aiutati per fare ammenda dei suoi precedenti crimini (gli assalti e la morte dei marinai nemici a scopo di vendetta), chiedendo e ottenendo un'assoluzione da Cyrus Smith, uno dei naufraghi; mostra anche un certo disappunto contro Arronax, che aveva rivelato l'esistenza del Nautilus al mondo, dopo il ritorno in Francia, anche se riconosce che egli non era vincolato da alcun giuramento; infine, in pace con s\u00e9 stesso, muore di vecchiaia ed il Nautilus viene affondato per essere la sua tomba, nella caverna che loro soprannomineranno la \"grotta di Dakkar\".\nL'isola esplode in un'eruzione vulcanica e i naufraghi, pur avvertiti da Nemo, si ritrovano su un piccolo scoglio, ultimo resto della Granite House e divenuto monumento funebre al defunto capitano Nemo. Vengono quindi salvati dal Duncan, il panfilo di Lord Glenarvan su cui hanno navigato i protagonisti de \"I figli del capitano Grant\"; questo \u00e8 tornato per raccogliere Ayrton, ed \u00e8 venuto a cercare i naufraghi a seguito di un messaggio lasciato sull'isola Tabor da Nemo.\nIncongruenze ed errori.\nA causa della redazione e delle censure di Hetzel all'opera di Verne, o per errori di Verne stesso o incomprensioni con l'editore, vi sono alcune incongruenze nella vita di Nemo, che rendono alcuni aspetti della sua storia misteriosi o cronologicamente confusi.\nVerne era altres\u00ec meticoloso nei suoi lavori, attento alla plausibilit\u00e0 scientifica e storica dei suoi lavori, quindi tutto questo sarebbe da attribuire alla fretta dei curatori e degli editori.\nCaratteristiche personali.\nVerne non corresse la prima parte del romanzo, ormai uscita, cosicch\u00e9 resta difficile identificare Nemo come un sovrano indiano che combatte principalmente per patriottismo e non solo per rivalsa (sarebbe impossibile senza la rivelazione finale de \"L'isola misteriosa\"), mentre sarebbe pi\u00f9 semplice se fosse un nobile polacco che vuole principalmente una vendetta personale per la sua famiglia, come era nelle intenzioni dello scrittore; difatti \u00e8 rappresentato come un europeo nella maggior parte delle riduzioni cinematografiche (tranne in tre, in cui appare come un vero indiano: il film del 1916, la miniserie del 1973 e il film, tratto dal \"graphic-novel\", \"La leggenda degli uomini straordinari\"), e anche nella seconda si trovano tracce della prima redazione, per dimenticanza o per volont\u00e0 polemica dello scrittore verso la censura dell'editore (Nemo mostra solo in un'occasione una simpatia per un pescatore indiano, ma perch\u00e9 \"oppresso\", cos\u00ec come aiuta i greci insorti, ma non mostra alcuna emozione particolare per l'India vicina). Non presenta mai caratteristiche tipiche da indiano, anche se con cultura europea per aver studiato all'estero, ma appare europeo in tutto e per tutto.\nIn particolare:\nFilmografia.\nIn ambito cinematografico Nemo \u00e8 stato interpretato da Allen Holubar in \"Ventimila leghe sotto i mari\" di Stuart Paton, un film del 1916; James Mason (\"Ventimila leghe sotto i mari\", 1954), Herbert Lom (\"L'isola misteriosa\",1961), Omar Sharif (\"L'isola misteriosa e il capitano Nemo\", 1973), Jos\u00e9 Ferrer (nel film TV \"Capitan Nemo - Missione Atlantide (The Return of Captain Nemo)\",1978), John Bach (nella serie TV \"Mysterious Island\", 1995), Naseeruddin Shah (\"La leggenda degli uomini straordinari\", 2003), e Patrick Stewart (\"L'isola misteriosa\", 2005). \nNella pi\u00f9 celebre trasposizione quella Disney del 1954, Nemo (James Mason) \u00e8 uno scienziato europeo che si \u00e8 ribellato alle potenze mondiali, in particolare a una nazione dove lavorava, per non voler loro rivelare le sue ricerche sull'energia nucleare. Come rappresaglia la moglie e il figlio sono stati internati in un campo di concentramento, torturati e uccisi. Da allora Nemo mira alla vendetta contro il mondo intero, ma in particolare contro \"quella maledetta nazione\".\nInfluenza culturale.\nNel romanzo \"pastiche\" di fantascienza di Philip Jos\u00e9 Farmer \"Il diario segreto di Phileas Fogg\" (\"The Other Log of Phileas Fogg\", 1973), Nemo viene descritto come un personaggio molto pi\u00f9 sinistro ed egoista. Viene detto che \u00e8 un agente dei Capellani, una delle due fazioni extraterrestri (e nel contesto del romanzo la meno etica) in lotta per il controllo della Terra e di tutti gli esemplari rimasti di tecnologia extraterrestre. Come suggerito dal titolo, Phileas Fogg \u00e8 un agente dell'altra fazione, gli Eridaniani. Inoltre viene suggerito che esista pi\u00f9 di un Capitano Nemo, uno dei quali sarebbe Moriarty, la nemesi di Sherlock Holmes.\nCompare anche nell'anime \"Nadia - Il mistero della pietra azzurra\" e nel fumetto \"La Lega degli Straordinari Gentlemen\" di Alan Moore (Moore \u00e8 autore anche di \"V for Vendetta\" il cui protagonista ha qualche tratto in comune con Nemo: la sete di vendetta contro una potenza nemica, l'identit\u00e0 misteriosa, un passato tragico, la lettera iniziale come firma, ecc.).\nIl personaggio del pesce pagliaccio Nemo nel film \"Alla ricerca di Nemo\", della Disney-Pixar, prende nome da lui.\n\u00c8 stato il soggetto di una canzone di Sarah Brightman, di una degli Ace of Base, di una dei Nightwish, e di una di Francesco De Gregori (\"Le lacrime di Nemo - l'esplosione - la fine\").\nIl Polo Pacifico dell'Inaccessibilit\u00e0 \u00e8 chiamato anche \"Punto Nemo\" in suo onore.\nLe avventure di giovent\u00f9 del capitano Nemo sono raccontate nella serie \"Nemo\" di Davide Morosinotto.\nInfine, Nemo compare nel 6\u00ba episodio della 6\u00aa stagione del telefilm \"C'era una volta\".\nNel romanzo \"... nessuno\" di Alberto Cavanna (2020) Nemo \u00e8 l\u2019ammiraglio John Digby, di origine italiana, un disilluso ufficiale della Royal Navy che viene incaricato dal morente costruttore del \"Nautilus\" di diventarne il capitano."}
{"id": "122149", "revid": "2964", "url": "https://it.wikipedia.org/wiki?curid=122149", "title": "Magritte", "text": ""}
{"id": "122150", "revid": "123325840", "url": "https://it.wikipedia.org/wiki?curid=122150", "title": "Charles Spaak", "text": "Biografia.\nSia il padre che la madre erano politici belgi. Il padre, Paul, era avvocato e drammaturgo, mentre la madre, Marie Janson, era a sua volta figlia di Paul Janson, nota figura politica di fine Ottocento.\nSposato con l'attrice Claudie Cl\u00e8ves, fu padre delle attrici Catherine e Agn\u00e8s, nonch\u00e9 fratello di Paul-Henri, uomo politico belga.\nAutore dal 1928 al 1965 dei testi (soggetti, sceneggiature e/o dialoghi) di oltre cento film, fu con Jacques Pr\u00e9vert e Henri Jeanson lo sceneggiatore pi\u00f9 importante degli anni trenta.\nCollaboratore dei maggiori registi, scrisse tra l'altro per Jacques Feyder in \"La kermesse eroica\" (1935), per Jean Renoir in \"La grande illusione\" (1937), per Julien Duvivier in \"La bella brigata\" (1936) e \"I prigionieri del sogno\" (1938), e per Christian-Jaque in \"Carmen\" (1945).\nNegli anni cinquanta firm\u00f2 come co-sceneggiatore la cosiddetta \"tetralogia giudiziaria\" del regista Andr\u00e9 Cayatte, composta da \"Giustizia \u00e8 fatta\" (1950), \"Siamo tutti assassini\" (1952), \"Prima del diluvio\" (1954) e \"Fascicolo nero\" (1955). \nIn Belgio lavor\u00f2 con Henri Storck in \"Le banquet des fraudeurs\" (1951), in Italia con Alberto Lattuada in \"La spiaggia\" (1954) e \"Scuola elementare\" (1954)."}
{"id": "122153", "revid": "57342", "url": "https://it.wikipedia.org/wiki?curid=122153", "title": "Ambrogio Belloni", "text": "Biografia.\nNasce nel 1854 a San Michele, sobborgo del comune di Alessandria, da una famiglia borghese e benestante: il padre esercitava la professione di giudice e Belloni ne segue le orme, laureandosi in legge ed esercitando per circa dieci anni la professione di avvocato.\nNel 1897 si iscrive al Partito Socialista Italiano: la sua carriera politica inizia nel comune di Alessandria, di cui diventa assessore alla pubblica istruzione dal 1899 al 1908. Nel 1910 diventa segretario della Lega Contadina di Alessandria, carica che mantiene sino al 1915. Il suo attivismo politico lo porta ad essere tra gli avvocati difensori degli operai arrestati durante i moti di Torino del 1917, mentre nel 1918 cura per la Societ\u00e0 Editrice l'Avanti la pubblicazione de \"il manifesto\".\nLo stesso anno partecipa al XV congresso del PSI a Roma, entrando nella direzione nazionale. Negli anni successivi lavora per la costituzione della frazione comunista che appogger\u00e0 sia al convegno di Imola sia al congresso di Livorno nel 1921. In questa riunione plenaria, Belloni si distingue per la sua completa adesione alle idee di Antonio Gramsci e Palmiro Togliatti.\nSempre nel 1921 entra nel Comitato centrale del Partito Comunista d'Italia, avvicinandosi alle tesi di Amadeo Bordiga, ed \u00e8 eletto deputato nazionale nello stesso anno. Il suo seggio alla Camera dei deputati gli sar\u00e0 confermato anche nelle elezioni del 1924 anche se, per protestare contro il Partito Nazionale Fascista di Benito Mussolini, ritenuto responsabile dell'assassinio di Giacomo Matteotti, Belloni prende parte alla Secessione aventiniana.\nNel 1926 viene arrestato e condannato a cinque anni di confino dal regime fascista: sconter\u00e0 la pena prima in Molise e successivamente nelle isole Eolie. Tornato in libert\u00e0 nel 1932, organizza clandestinamente alcuni moti di propaganda per conto del PCI, soprattutto per quanto riguarda la citt\u00e0 di Alessandria. Nel 1943, all'indomani dell'armistizio dell'8 settembre, torna in Italia ed aderisce alla Resistenza partigiana tra le file delle Brigate Garibaldi.\nDopo la fine della seconda guerra mondiale torna alla politica, candidandosi, senza successo, come deputato all'Assemblea Costituente nel 1946. Due anni dopo, per\u00f2, viene eletto nelle file del Partito Comunista Italiano come consigliere comunale di Alessandria. Muore nel 1950 a Villanova Monferrato, dove si era recato per svolgere un comizio."}
