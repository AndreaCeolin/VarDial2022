{"id": "147531", "revid": "15756", "url": "https://it.wikipedia.org/wiki?curid=147531", "title": "Allosaurus", "text": "Lallosauro (\"Allosaurus\") \u00e8 un genere estinto di grande dinosauro teropode vissuto nel Giurassico superiore, circa 155-145 milioni di anni fa (Kimmeridgiano-Titoniano). Il nome \"Allosaurus\" significa letteralmente \"lucertola diversa\", il nome deriva dal greco \"\u1f05\u03bb\u03bb\u03bf\u03bc\u03b1\u03b9\" \"allomai\" che vuol dire \"saltare \" (e non da \u03b1\u03bb\u03bb\u03bf\u03c2 \"diverso\" o \"altro\") e \"\u03c3\u03b1\u1fe6\u03c1\u03bf\u03c2\" \"sauros\" che significa \"lucertola\". I primi resti fossili furono ritrovati nel 1877, ad opera del paleontologo Othniel Charles Marsh, che ribattezz\u00f2 i resti come \"Antrodemus\". Essendo uno dei primi dinosauri teropodi meglio conservati e pi\u00f9 completi, questo animale ha pi\u00f9 volte attirato l'attenzione di paleontologi e amanti dei dinosauri. Infatti, questo animale \u00e8 comparso pi\u00f9 di una volta in vari documentari e film sui dinosauri.\nL\"Allosaurus\" era un predatore bipede di medie dimensioni; il suo cranio era incredibilmente robusto e compatto e armato di una moltitudine di denti. La lunghezza di un esemplare adulto non doveva essere inferiore agli 8,5 metri (28\u00a0ft) di lunghezza, anche se alcuni resti frammentari suggeriscono dimensioni maggiori, con esemplari che avrebbero potuto raggiungere i 12 metri (39\u00a0ft) di lunghezza. Al contrario di altri grandi teropodi, l\"Allosarus\" possedeva lunghi arti anteriori eccezionalmente armati di grandi artigli. L'animale usava la lunga e muscolosa coda per bilanciarsi durante i movimenti. L\"Allosaurus\" \u00e8 classificato come un allosauride, un tipo di carnosauro. Tuttavia, ancora oggi il genere \"Allosarus\" ha una complicata tassonomia a causa di diverse specie (alcune non valide altre ancora da constatare) attribuite al genere, la cui pi\u00f9 famosa e meglio conosciuta \u00e8 \"A. fragilis\". La maggior parte dei resti di \"Allosaurus\" provengono dal Nord America, pi\u00f9 precisamente dalla Formazione Morrison, ma sono stati rinvenuti resti anche in Portogallo e, molto probabilmente, in Tanzania. Fino al ventunesimo secolo, questo animale era noto con il nome di \"Antrodemus\", ma uno studio su alcuni resti, provenienti dal Dinosaur Quarry Cleveland-Lloyd, ha portato il nome di \"Allosaurus\" di nuovo alla ribalta, diventando il nome ufficiale del genere e facendo dell\"Allosaurus\" uno dei dinosauri meglio conosciuti.\n\u00c8 uno dei pi\u00f9 grandi predatori della Formazione Morrison. Tra le sue prede abituali dovevano esserci gli ornitopodi, gli stegosauridi e i grandi sauropodi. Alcuni paleontologi, pensano inoltre che l\"Allosaurus\" vivesse e cacciasse in branco o in piccoli gruppi, come i moderni leoni; altri paleontologi, invece, sostengono che si trattasse di un animale solitario e territoriale. La sua strategia d'attacco, probabilmente, prevedeva di tendere imboscate per poi attaccare la sua vittima, utilizzando la sua forte mascella superiore come una scure.\nDescrizione.\nL'aspetto dell\"Allosaurus\" era quello di un tipico dinosauro teropode: il cranio era grosso e robusto, sorretto da un collo corto ma molto muscoloso, mentre tutto il corpo era bilanciato dalla lunga e muscolosa coda. La specie pi\u00f9 famosa e meglio conosciuta \"Allosaurus fragilis\" misurava in media 8,5 metri (28\u00a0ft) di lunghezza, mentre l'esemplare pi\u00f9 grande mai ritrovato (AMNH 680) misura circa 9,7 metri (32\u00a0ft) di lunghezza, per un peso di 2,3 tonnellate. Nella sua monografia, del 1976, sull\"Allosaurus\", James Madsen cit\u00f2 alcuni reperti dell'animale che dimostravano che in vita avrebbe potuto raggiungere anche i 12 o i 13 metri (tra i 39 ai 43\u00a0ft), tuttavia queste stime sono ancora in dibattito. Come per la maggior parte dei dinosauri, le stime sul peso sono molto discutibili, e dal 1980 i paleontologi hanno ipotizzato un peso dai 1.500 chilogrammi, ai 1.000 fino ai 4.000\u00a0kg, arrivando alla conclusione che un esemplare adulto medio (non al massimo) dovesse arrivare a pesare fino a 1.010\u00a0kg. John Foster, uno specialista della Formazione Morrison, afferma che un peso di 1.000\u00a0kg (2.200\u00a0lb) \u00e8 ragionevole per i grandi esemplari adulti, ma che 700\u00a0kg (1.500\u00a0lb) \u00e8 una stima che pi\u00f9 si avvicina al peso stimato sulla base delle dimensioni di alcuni femori, da lui stesso misurati. Utilizzando il campione subadulto soprannominato \"Big Al\", assegnato alla specie \"A. jimmadseni\", i ricercatori usando delle tecniche al computer hanno stimato un peso tra i 1.400\u00a0kg e i 2.000\u00a0kg.\nDurante gli ultimi anni, molti esemplari di teropodi giganti risalenti al Giurassico americano, sono stati, erroneamente, assegnati al genere \"Allosaurus\", per poi scoprire che si trattava di animali affini o molto simili, ma appartenenti ad un genere a se stante. Il genere affine \"Saurophaganax\" (OMNH 1708), che poteva raggiungere i 10,9 metri (36\u00a0ft) di lunghezza, \u00e8 ritenuto da alcuni una possibile nuova specie di \"Allosaurus\", chiamato appunto \"A. maxims\", anche se recenti studi smentiscono questa ipotesi, affermando che il \"Saurophaganax\" sia una specie a s\u00e9 stante. Un altro potenziale esemplare di \"Allosaurus\", sarebbe il genere \"Epanterias\" (AMNH 5767), che poteva raggiungere i 12,1 metri di lunghezza. Tuttavia, la recente scoperta di scheletro parziale, nella Cava di Peterson, all'interno della Formazione Morrison, in Nuovo Messico, sosterrebbe l'ipotesi che l\"Epanterias\" non sarebbe altro che un individuo gigante di \"Saurophaganax\".\nDavid K. Smith, esaminando gli esemplari di \"Allosaurus\" per cava, ha notato che gli esemplari del Cleveland-Lloyd Dinosaur Quarry (Utah) sono generalmente pi\u00f9 piccoli di quelli di Como Bluff (Wyoming) o Dry Mesa Quarry (Colorado) della Brigham Young University, sebbene la forma delle ossa non variano tra gli esemplari dei diversi siti. Uno studio successivo di Smith che incorporava gli esemplari di Garden Park (Colorado) e del Dinosaur National Monument (Utah) non ha trovato giustificazione per pi\u00f9 specie sulla base della variazione scheletrica; la variazione del cranio era pi\u00f9 comune ed era graduale, suggerendo che la variazione individuale era responsabile per le differenze tra gli esemplari delle varie cave. Ulteriori studi sulla variazione relativa alle dimensioni non ha riscontrato differenze sostanziali, sebbene il materiale di Dry Mesa tendesse a raggrupparsi sulla base dell'astragalo, un osso della caviglia. Kenneth Carpenter, usando elementi del cranio dal sito Cleveland-Lloyd, not\u00f2 un'ampia variazione tra gli individui, mettendo in discussione precedenti distinzioni a livello di specie basate su caratteristiche come la forma delle creste e la proposta differenziazione di \"A. jimmadseni\" basata sulla forma dell'osso giugale.\nCranio.\nIl cranio e i denti dell\"Allosaurus\" erano proporzionati alle dimensioni dell'animale; il paleontologo Gregory S. Paul stim\u00f2 che un dente lungo circa 8,45\u00a0cm (3,33pollici), potesse appartenere ad un individuo di circa 7,9 metri (26\u00a0ft). La premascella, cio\u00e8 le ossa che formano la punta del muso dell'animale, ospitava circa cinque denti in sezione a D, mentre le ossa mascellari ospitavano tra i 14 e i 17 denti. I denti di forma seghettata lateralmente, divenivano sempre pi\u00f9 brevi e sottili verso la parte posteriore del cranio. Come in tutti dinosauri, anche i denti dell\"Allosaurus\" si rompevano o cadevano facilmente, ma erano subito rimpiazzati da denti nuovi in modo che l'animale non rimanesse sdentato; per questo i fossili di denti sono cos\u00ec comuni.\nUna delle caratteristiche pi\u00f9 evidenti del cranio dell\"Allosaurus\" sono le due piccole corna posizionate sopra e leggermente in avanti rispetto agli occhi. Questi corni non sono altro che estensioni ossee dell'osso lacrimale, e per questo variano per forma e dimensioni da individuo a individuo. In aggiunta, vi sono delle piccole creste appiattite appaiate che corrono lungo i bordi superiori delle ossa nasali e che si congiungono con le corna. In vita le corna dell\"Allosaurus\" erano coperte da una guaina di cheratina. Sulla funzione di tali strutture sono state lanciate varie ipotesi: la pi\u00f9 convincente \u00e8 quella che servissero per coprire gli occhi dal sole in modo che la vista dell'animale non venisse offuscata dal sole,; un'altra ipotesi plausibile \u00e8 che tali strutture servissero come display sessuale, e venissero esibite dai maschi per attrarre le femmine; un'altra ipotesi suggerisce il loro impiego nei combattimenti intraspecifici, ma tale ipotesi non \u00e8 concordata da tutti vista la fragilit\u00e0 di tali strutture. Vi era inoltre una cresta supplementare posta lungo la parte posteriore del cranio, adibita al fissaggio della muscolatura del collo; una simile struttura anatomica \u00e8 presente anche nei tirannosauridi.\nAll'interno delle ossa lacrimali sono state ritrovate delle depressioni ossee, che secondo alcuni paleontologi ospitavano delle ghiandole, forse ghiandole del sale. Nelle ossa mascellari, invece, vi erano dei seni molto ben sviluppati, rispetto a teropodi pi\u00f9 primitivi come \"Ceratosaurus\" e \"Marshosaurus\"; si pensa che questi seni possano essere collegati al senso dell'olfatto, e potrebbero indicare la presenza dell'organo di Jacobson. Il tetto della scatola cranica era piuttosto sottile, probabilmente per migliorare la termoregolazione del cervello. Il cranio e la mandibola avevano articolazioni che consentivano il movimento all'interno di queste unit\u00e0. Nella mandibola, le ossa della met\u00e0 anteriore e posteriore sono leggermente snodate, permettendo alle mascelle di piegarsi verso l'esterno e aumentando l'apertura delle fauci dell'animale. Anche la scatola cranica e le ossa frontali potrebbero avere avuto un'articolazione.\nScheletro.\nL\"Allosaurus\" possedeva 9 vertebre nel collo, 14 vertebre dorsali e 5 vertebre sacrali (in corrispondenza con il bacino). Il numero di vertebre della coda \u00e8 sconosciuto e varia da individuo a individuo;il paleontologo James Madsen stim\u00f2 che le vertebre caudali non dovevano essere meno di 50, mentre Gregory S. Paul ritiene che 50 sia un numero troppo elevato, suggerendo che le vertebre caudali non dovevano essere pi\u00f9 di 45. Lungo la colonna vertebrale dell'animale erano presenti dei grossi spazi vuoti. Tali spazi sono stati ritrovati anche in teropodi moderni (vale a dire gli uccelli), e sulla base di tali animali si \u00e8 ipotizzato che tali spazi ospitassero delle sacche d'aria usate per la respirazione e per alleggerire l'animale durante gli spostamenti. La gabbia toracica era molto ampia, a forma di barile, soprattutto in confronto a teropodi meno evoluti come il \"Ceratosaurus\". Un'eccezionale scoperta dimostra che l\"Allosaurus\" possedeva le gastralie (le costole della pancia), ma queste non risultano comuni, poich\u00e9 tendono a non fossilizzarsi. In questo caso le gastralie presentano delle lesioni, procuratesi dall'animale quando era in vita. L'animale possedeva anche la forcula (osso dei desideri), ritrovata per la prima volta nel 1996; infatti, era stata pi\u00f9 volte confusa con la gastralia. L'ileo, il principale osso dell'anca, era enorme e l'osso pubico aveva un peduncolo prominente che pu\u00f2 essere stato utilizzato sia per l'attaccamento muscolare e/o come un puntello per quando l'animale poggiava il corpo a terra. Il paleontologo Madsen osserv\u00f2 che in circa la met\u00e0 degli individui provenienti dal Dinosaur Quarry Cleveland-Lloyd, indipendentemente dalle dimensioni, le ossa del pube non si erano fuse tra loro. Madson quindi ipotizzo che questa caratteristica sia una sorta di dimorfismo sessuale, e che gli esemplari con tali caratteristiche siano esemplari femmine, in quanto le ossa non fuse del pube possono aver aiutato le femmine a deporre le uova. Tuttavia, questa teoria non \u00e8 condivisa da tutti.\nGli arti anteriori dell\"Allosaurus\" erano piuttosto brevi rispetto agli arti posteriori (circa il 35% della lunghezza delle zampe posteriori, negli adulti) come nella maggior parte dei dinosauri teropodi. Esse possedevano tre dita per mano, ognuna munita di un tremendo artiglio robusto, curvo e appuntito. La forza delle braccia doveva essere molto potente; l'avambraccio era leggermente pi\u00f9 corto del braccio. Delle tre dita, il pi\u00f9 interno (o pollice) era quello pi\u00f9 grande e dotato di un artiglio pi\u00f9 prominente ed era in grado di divergere dagli altri. La formula falangea delle dita era 2-3-4-0-0, il che significa che il dito pi\u00f9 interno aveva solo due ossa, il successivo tre e il terzo dito quattro. Le gambe dell\"Allosaurus\" non erano abbastanza lunghe per essere specializzate nella corsa, come quelle dei tirannosauridi, e le unghie delle dita erano meno sviluppate e pi\u00f9 piatte (come quelle dei teropodi pi\u00f9 antichi). Ogni piede aveva tre dita che poggiavano a terra, ammortizzate da un cuscinetto cutaneo, pi\u00f9 uno sperone interno che non toccava mai il suolo, che secondo i paleontologi come Madsen, veniva usato durante l'accoppiamento o durante i combattimenti. Nel piede \u00e8 anche presente quello che viene interpretato come il residuo di un quinto dito (pi\u00f9 esterno), forse usato come leva per il tendine d'Achille.\nClassificazione.\nL\"Allosaurus\" era un allosauride, e membro dell'ordine, di cui fanno parte molti grandi teropodi, dei carnosauria. Fu proprio l\"Allosaurus\" a dare il nome alla famiglia degli allosauridae, creato nel 1878 da Othniel Charles Marsh, tuttavia tale termine non venne utilizzato, fino al 1970, in quanto si preferiva citare la famiglia di \"Allosaurus\" con il nome generico di megalosauridae, un'altra famiglia di grandi teropodi che alla fine era diventato un taxon cestino. Oltre a ci\u00f2 l\"Allosaurus\" continuava ad essere chiamato erroneamente \"Antrodemus\", pertanto non si ebbe una tassonomia precisa dell'animale fino alla pubblicazione della monografia di James Madsen, nel 1976. Tra i vari paleontologi che utilizzarono erroneamente il nome \"megalosauridae\" al posto di \"allosauridae\" ci furono Gilmore, nel 1920, von Huene, nel 1926, Romer, nel 1956 e nel 1966, Steel, nel 1970, e Walker, nel 1964.\nDopo la pubblicazione della monografia di Madsen, la famiglia di allosauridae divenne il nome preferenziale di tale famiglia, pur non essendo ancora particolarmente definita. Purtroppo infatti non vi erano caratteri specifici per essere parte della famiglia di allosauridae, e di solito vi venivano inseriti una gran variet\u00e0 di teropodi, di solito quelli di dimensioni maggiori o meno noti. Alcuni dei teropodi inclusi nella famiglia di allosauridae furono: \"Indosaurus\", \"Piatnitzkysaurus\", \"Piveteausaurus\", \"Yangchuanosaurus\", \"Acrocanthosaurus\", \"Chilantaisaurus\", \"Compsosuchus\", \"Stokesosaurus\" e \"Szechuanosaurus\". Tuttavia successive analisi cladistiche, riconobbero che nessuno di questi animali faceva parte della famiglia di \"Allosaurus\", anche se alcuni, come \"Acrocanthosaurus\" e \"Yangchuanosaurus\", facevano parte di famiglie affini o comunque strettamente correlate.\nDi seguito \u00e8 riportato un cladogramma pubblicato nel 2010 da Benson \"et al.\"\nLa famiglia di allosauridae \u00e8 una delle quattro famiglie di carnosauria; le altre tre sono neovenatoridae, carcharodontosauridae e sinraptoridae. Alcuni paleontologi come Gregory S. Paul, proposero che i membri di allosauridae potessero essere i diretti antenati dei membri della famiglia dei tirannosauridi (il che renderebbe le due famiglie parafiletiche), ma tale risposta fu respinta in quanto i tirannosauridi fanno parte di un ramo distinto di teropodi, ossia i coelurosauria. Inoltre, gli allosauridae risultano essere la famiglia pi\u00f9 piccola di carnosauria. Gli unici membri di tale famiglia sono l\"Allosaurus\", il \"Saurophaganax\" e l\"Epanterias\". Tuttavia sia \"Saurophaganax\" sia \"Epanterias\", sono considerati da alcuni come esemplari di \"Allosaurus\". Tuttavia recenti studi, hanno confermato la valida come genere a s\u00e9 stante per \"Saurophaganax\" e hanno concluso che molto probabilmente il genere \"Epanterias\" non sia altro che un esemplare gigante di \"Sarophaganax\".\nStoria della scoperta.\nLa grande conoscenza che abbiamo oggi sull\"Allosaurus\" deriva dalla grande completezza dei fossili e dalla grande quantit\u00e0 in cui questi sono stati rinvenuti. Famosi ritrovamenti sono stati fatti nel complesso roccioso dell'America sud-occidentale, meglio conosciuto come Formazione Morrison. Ritrovamenti fossili sono stati compiuti anche nel Montana, Wyoming, Sud Dakota, Colorado, Oklahoma e Nuovo Messico, cos\u00ec come, fuori dagli Stati Uniti, in Portogallo e molto probabilmente in Tanzania. Nello Stato americano dello Utah sono stati ritrovati un gran numero di fossili di \"Allosaurus\", tanto che l'animale \u00e8 stato dichiarato fossile di stato.\nIn seguito alla monografia di Madsen, lo studio sugli \"Allosaurus\" \u00e8 stata notevolmente ampliato. Tali studi riguardano argomenti come: le variazioni scheletriche, la crescita, la costruzione del cranio, i metodi di caccia, il cervello e l'intelligenza, e la possibilit\u00e0 che fossero animali gregari e che avessero cure parentali. In particolare la rianalisi dei vecchi materiali e dei primi esemplari scoperti, unito alle nuove scoperte avvenute in Portogallo, oltre alla scoperta di nuovi esemplari molto pi\u00f9 completi hanno incrementato notevolmente le nostre conoscenze sullo stile di vita di questo animale.\nI primi ritrovamenti.\nLo studio e la scoperta precoce dell\"Allosaurus\" \u00e8 stata spesso complicata a causa della molteplicit\u00e0 dei nomi coniati per il genere durante la Guerra delle Ossa, durante il XIX secolo. Il primissimo fossile appartenente ad un \"Allosaurus\" di cui si ha nota, fu ritrovato da Ferdinando Vandiveer Hayden, nel 1869. Il fossile gli fu donato da una trib\u00f9 di nativi americani del Middle Park, nei pressi di Granby, Colorado, probabilmente estratto dalle rocce della Formazione Morrison. La gente del luogo identificava tali fossili come \"zoccoli di cavallo pietrificati\". Ferdinando invi\u00f2 i suoi campioni allo studioso Joseph Leidy, che identific\u00f2 il fossile come una vertebra caudale, e assegn\u00f2 provvisoriamente il fossile al genere di dinosauro europeo \"Poekilopleuron\" (o Poicilopleuron). In seguito, Leidy decise che il fossile meritasse un genere a se stante che chiam\u00f2 \"Antrodemus\".\nIn seguito ad altri ritrovamenti si scoprirono nuovi fossili di \"Allosaurus\" che ora contava nel suo olotipo una discreta collezione di ossa (perlopi\u00f9 frammentarie), che comprendeva tre vertebre, un frammento costola, un dente, un osso punta, e la diafisi omerale destra (braccio). Finalmente, nel 1877, il paleontologo Othniel Charles Marsh denomin\u00f2 questi resti come \"Allosaurus fragilis\". Il nome \"Allosaurus\" derivava dal greco antico: \"allos\"/\u03b1\u03bb\u03bb\u03bf\u03c2, che significa strano o diverso e \"sauros\"/\u03c3\u03b1\u03c5\u03c1\u03bf\u03c2, che significa lucertola o in generale rettile. Il nome generico, che significo letteralmente \"lucertola diversa\", deriva dal fatto che la forma delle vertebre dell'animale che erano diverse da quelle di qualunque dinosauro teropode scoperto all'epoca. Il nome specifico \"fragilis\" deriva, invece, dal latino e significa semplicemente \"fragile\", in riferimento alle caratteristiche delle vertebre che alleggerivano le ossa. La maggior parte delle ossa furono raccolte nella Formazione Morrison nei pressi di Garden Park, a nord di Ca\u00f1on City. I due esperti Othniel Charles Marsh e Edward Drinker Cope, in competizione tra loro durante la Guerra delle Ossa, continuarono a coniare diversi altri generi sulla base di fossili che in futuro saranno riassegnati al genere \"Allosaurus\". Tra questi possiamo citare i \"Creosaurus\" e \"Labrosaurus\" di Marsh e l\"Epanterias\" di Cope.\nNella fretta di prevalere l'uno sull'altro, Cope e Marsh non sempre si focalizzavano nello studio di ci\u00f2 che trovavano, spesso descrivendo fossili di animali gi\u00e0 conosciuti come nuovi generi, e non facevano particolare attenzione a ci\u00f2 che veniva rinvenuto dai loro subordinati. Ad esempio, dopo la scoperta da parte di Benjamin Mudge di un nuovo scheletro di \"Allosaurus\", in Colorado, Marsh decise di concentrare i suoi scavi in Wyoming; quando i lavori sono ripresero a Garden Park nel 1883, M. P. Felch trov\u00f2 uno scheletro quasi completo di \"Allosaurus\" e diversi altri scheletri parziali. Inoltre, uno dei ricercatori di Cope, H. F. Hubbell, ritrov\u00f2 un nuovo esemplare nei pressi di Como Bluff, in Wyoming, nel 1879, ma Hubbell non cit\u00f2 mai la completezza del fossile e Cope non se ne interess\u00f2. Al momento del disimballaggio dei fossili, nel 1903 (diversi anni dopo la morte di Cope), si scopr\u00ec che lo scheletro rinvenuto da Humbbell era uno dei fossili di teropodi pi\u00f9 completi mai ritrovati all'epoca, e nel 1908 lo scheletro, (ora catalogato come AMNH 5753), \u00e8 stato messo in mostra al pubblico. Lo scheletro fu montato nell'atto di cibarsi di uno scheletro parziale di \"Apatosaurus\" che mostrava segni di morsi sulle ossa (vedi prima foto sopra). Da tale fossile il paleoartista Charles R. Knight ne ricav\u00f2 un'immagine grafica in vita dell'animale (vedi seconda foto sopra). Sebbene sia una delle pi\u00f9 realistiche ricostruzioni di dinosauro finora avvenute, il fossile non fu mai descritto. Tuttavia la molteplicit\u00e0 di nomi coniati per l'animale continuava ad essere un ostacolo alla corretta identificazione dell'animale. Infatti come sugger\u00ec l'autore Samuel Wendell Williston, i troppi nomi assegnati stavano rendendo difficile la tassonomia dell'animale, inoltre sottoline\u00f2 il fatto che Marsh non era mai stato in grado di distinguere adeguatamente \"Allosaurus\" da \"Creosaurus\". Il pi\u00f9 influente e primo tentativo di risolvere la contorta situazione, fu ideato da Charles W. Gilmore, nel 1920. Egli arriv\u00f2 alla conclusione che la vertebra caudale denominata \"Antrodemus\" da Leidy, non era distinguibile da quelle di \"Allosaurus\", e quindi \"Antrodemus\" doveva essere il nome giusto, secondo il principio di priorit\u00e0, essendo stato nominato per primo. Cos\u00ec il nome \"Antrodemus\" venne usato per pi\u00f9 di 50 anni, fino a quando James Madsen, pubblicando i campioni riventi a Cleveland-Lloyd, concluse che \"Allosaurus\" doveva essere usato al posto di \"Antrodemus\", poich\u00e9 quest'ultimo era basato su un materiale troppo scarso. Di conseguenza, il nome \"Allosaurus\" fu riabilitato per indicare l'animale.\nIl ritrovamento di Cleveland Lloyd Quarry.\nIl Dinosaur Quarry Cleveland-Lloyd, situato nell'Emery County, nello Utah \u00e8 un ricco giacimento fossilifero di grande interesse paleontologico. Nonostante il sito fosse gi\u00e0 noto fin dal 1927, il sito fu descritto solo nel 1945, da William J. Stokes. A seguito della sua descrizione i paleontologi cominciarono ad interessarsi al sito e le principali operazioni paleontologiche si avviarono dal 1960 in poi. Tra il 1960 e il 1965, con uno sforzo di cooperazione che coinvolse quasi 40 istituzioni, furono riportate alla luce migliaia di ossa. La cava \u00e8 nota soprattutto per la grande quantit\u00e0 dei resti di \"Allosaurus\", e anche per la mancanza di soluzione all'enigma di come cos\u00ec tanti esemplari, anche di specie diverse, siano morti insieme. Infatti, mentre una concentrazione di animali erbivori non \u00e8 insolita, lo \u00e8 una concentrazione di predatori in un unico luogo, e la sua causa non \u00e8 stata ancora chiarita. La maggior parte delle ossa ritrovate appartengono ad \"A. fragilis\" (si stima, infatti, che vi siano almeno 46 resti di \"A. fragilis\", su una concentrazione di 73 dinosauri), tuttavia le ossa ritrovate sono mescolate tra loro e disarticolate.\nMolti innumerevoli paleontologi hanno provato a dare una spiegazione all'enigma di questi ritrovamenti. Tra le pi\u00f9 accreditate vi sono:\nA prescindere dalla causa effettiva, la grande quantit\u00e0 di resti ben conservati di \"Allosaurus\" rinvenuti in questo sito ha permesso ai paleontologi di conoscere in dettaglio l'anatomia dell'animale, facendone uno dei teropodi meglio noti. I resti rinvenuti nel sito appartengono ad esemplari di tutte le et\u00e0 e dimensioni, da meno di 1 metro (3,3 piedi) fino a 12 metri (39 piedi). Oltre agli \"Allosaurus\", nel sito sono stati scoperti anche altre innumerevoli specie di dinosauro, tra cui \"Ceratosaurus\", \"Torvosaurus\", \"Camarasaurus\", \"Brachiosaurus\", \"Stegosaurus\" e molti altri.\nRitrovamenti in Europa.\nDalla data della loro scoperta, per oltre cento anni gli allosauri sono stati trovati esclusivamente in Nordamerica. Quando, nel 1988, presso il villaggio di Andr\u00e9s, in Portogallo (poco pi\u00f9 di 100\u00a0km a nord di Lisbona), furono scoperte delle ossa che potevano appartenere a un allosauro, la possibilit\u00e0 fu sottoposta a un'analisi particolarmente prudente da parte dei paleontologi. Dopo undici anni di ricerche, con la collaborazione di studiosi portoghesi, spagnoli e americani, nel 1999 \u00e8 stata pubblicata la conferma che i fossili di Andr\u00e9s appartengono veramente al genere \"Allosaurus\" e forse addirittura alla stessa specie (\"Allosaurus fragilis\") dei fossili nordamericani. A oggi, le ossa ritrovate formano gli scheletri incompleti di tre esemplari di allosauro. A Lourinh\u00e3, sempre in Portogallo, sono stati trovati i resti di piccoli di allosauro, nidi e centinaia di uova (alcune con resti di embrioni fossilizzati all'interno); questa scoperta ha potuto farci conoscere anche la modalit\u00e0 con cui gli allosauri si riproducevano e nascevano. Qui sono stati scoperti talmente tanti resti a partire dagli anni ottanta che si \u00e8 ritenuto giusto farne un apposito museo. Nel giugno 2005, sempre in Portogallo, \u00e8 stato ritrovato lo scheletro praticamente completo di un allosauro adulto.\nI ritrovamenti di \"Big Al\" e \"Big Al II\".\nNel 1991, nei pressi di Shell, nel Wyoming, i paleontologi scoprirono uno scheletro di \"Allosaurus\", completo al 95% nonch\u00e9 articolato, che chiamarono \"Big Al\" (MOR 693). L'animale per intero misurava circa 8 metri (circa 26 piedi) di lunghezza. L'animale in questione era un esemplare subadulto, di cui alcune ossa recavano segni di frattura e lesioni. Le costole, infatti, riportavano segni frattura e di guarigione, e il secondo dito degli arti posteriore mostrava segni di lesioni e di infezione. L'animale dunque aveva subito una serie di traumi a cui \u00e8 riuscito a sopravvivere (come dimostrano i segni di guarigione delle costole), ma non riusc\u00ec a sopravvivere all'infezione che gli aveva disabilitato la funzione di uno degli arti posteriori, rendendolo impossibilitato a cacciare e a procurarsi il cibo, e quindi morendo di fame. Lo scheletro fu riportato alla luce da un team svizzero, guidato da Kirby Siber. Nel 2020, Chure e Loewen identificarono l'individuo come rappresentante della specie \"Allosaurus jimmadseni\".\nNel 1996, lo stesso team scopr\u00ec un secondo scheletro di \"Allosaurus\", che chiamarono \"Big Al II\", che ancora oggi \u00e8 lo scheletro di \"Allosaurus\" meglio conservato finora scoperto, ed \u00e8 anch'esso riferito alla specie \"A. jimmadseni\".\nLa completezza, la conservazione e l'importanza scientifica di questi due scheletri gli hanno valso il nome\"Big Al\"; il primo individuo di per s\u00e9 non era un animale eccezionale, infatti era un esemplare di medie dimensioni e ancora giovane, circa all'87% della sua crescita. L'esemplare fu descritto ufficialmente da Breithaupt, nel 1996. Del suo scheletro, diciannove delle sue ossa erano rotte o ha mostrato segni di infezione, che si pensa essere stata la causa della morte dell'animale. Tra le ossa danneggiate patologicamente vi sono cinque costole, cinque vertebre e quattro ossa dei piedi; diverse ossa mostrano segni di osteomielite, un'infezione ossea. Ci\u00f2 che uccise l'animale \u00e8 stata, probabilmente, la grave infezione e il trauma rinvenuto nel piede destro, che influenz\u00f2 l'andatura dell'animale, impossibilitandolo nella caccia. L'infezione perdur\u00f2 a lungo, forse fino a 6 mesi. \"Big Al II\", invece, \u00e8 noto a causa delle varie fratture e lesioni multiple presenti su gran parte dello scheletro.\nSpecie.\nEsistono cinque (o forse sei) specie di \"Allosaurus\" valide (\"A. amplus\", probabilmente \"A. atrox\", \"A. europaeus\", la specie tipo \"A. fragilis\", \"A. jimmadseni\", e \"A. lucasi\").\n\"A. fragilis\" \u00e8 la specie tipo ed \u00e8 stata nominata da Marsh nel 1877. \u00c8 noto dai resti di almeno sessanta individui, tutti trovati nella Formazione Morrison degli Stati Uniti del Giurassico superiore tra il Kimmeridgiano e il Titoniano, sparsi tra gli stati del Colorado, Montana, Nuovo Messico, Oklahoma, Dakota del Sud, Utah e Wyoming. Le caratteristiche dell'omero (parte superiore del braccio) di \"A. fragilis\" sono state usate come tratti diagnostici tra i teropodi di Morrison, ma la descrizione di \"A. jimmadseni\" indicherebbe che questo non \u00e8 pi\u00f9 il caso a livello di specie.\n\"A. jimmadseni\" \u00e8 stato scientificamente descritto sulla base di due scheletri quasi completi. Il primo esemplare \u00e8 stato rinvenuto nel Dinosaur National Monument nello Utah nord-orientale, con l'esemplare \"Big Al\" successivamente riconosciuto come appartenente alla stessa specie. Questa specie differisce da \"A. fragilis\" per diversi dettagli anatomici tra cui un osso giugale, o zigomo, con un margine dritto inferiore. I fossili sono confinati al sito di Salt Wash della Formazione Morrison, con \"A. fragilis\" trovato solo nel sito Brushy Basin superiore.\n\"A. fragilis\", \"A. jimmadseni\", \"A. amplus\" e \"A. lucasi\" sono tutti conosciuti da resti scoperti nella Formazione Morrison e risalenti al Giurassico superiore (Kimmeridgiano-Titoniano) degli Stati Uniti, e diffusi negli stati del Colorado, Montana, Nuovo Messico, Oklahoma, Dakota del Sud, Utah e Wyoming. \"A. fragilis\" \u00e8 considerato il pi\u00f9 comune, noto dai resti di almeno sessanta individui. Per un po', alla fine degli anni '80 e all'inizio degli anni '90 era comune riconoscere \"A. fragilis\" come la specie dal muso corto, mentre il taxon dal muso lungo era riconosciuto come \"A. atrox\"; tuttavia, successive analisi di esemplari dai siti di Cleveland-Lloyd Dinosaur Quarry, Como Bluff e Dry Mesa Quarry mostrarono che le differenze osservate nel materiale della Formazione Morrison potevano essere spiegate attraverso le variazioni individuali. Uno studio sugli elementi del cranio dal sito Cleveland-Lloyd ha trovato un'ampia variazione tra gli individui, mettendo in discussione le precedenti distinzioni a livello di specie basate su caratteristiche come la forma delle corna lacrimali e la proposta differenziazione di \"A. jimmadseni\" basata sulla forma dell'osso giugale. La specie europea \"A. europaeus\" \u00e8 stata ritrovata all'interno della Formazione Lourinh\u00e3, nel sito di Porto Novo, risalente al Kimmeridgiano, sebbene potrebbe comunque rappresentare un \"A. fragilis\".\nIl materiale di \"Allosaurus\" proveniente dal Portogallo \u00e8 stato riportato per la prima volta nel 1999 sulla base dell'esemplare MHNUL/AND.001, uno scheletro parziale comprendente un osso quadrato, vertebre, costole, gastralia, chevron, parte del bacino e arti posteriori. Questo esemplare fu assegnato ad \"A. fragilis\", ma la successiva scoperta di un cranio e un collo parziali (ML 415) vicino a Lourinh\u00e3, stimol\u00f2 la denominazione della nuova specie \"A. europaeus\". Questa specie europea sembra essere antica di \"A. fragilis\" e differisce dalle altre specie di \"Allosaurus\" per i dettagli cranici. Tuttavia, la scoperta pi\u00f9 materiale fossile potrebbe dimostrare che si tratti solo di un esemplare di \"A. fragilis\", come descritto in origine.\nLa questione delle specie e dei potenziali sinonimi \u00e8 complicata dal fatto che l'esemplare tipo di \"Allosaurus fragilis\" (numero di catalogo YPM 1930) \u00e8 estremamente frammentario, costituito da alcune vertebre incomplete, frammenti di ossa degli arti, frammenti di costole e un dente. Per questo motivo, diversi scienziati hanno interpretato l'esemplare tipo come potenzialmente dubbio, di conseguenza lo stesso genere \"Allosaurus\", o almeno la specie \"A. fragilis\" sarebbe un \"nomen dubium\" (\"nome dubbio\", basato su un campione troppo incompleto per poterlo confrontare con altri esemplari e classificarlo). Per far fronte a questa situazione, Gregory S. Paul e Kenneth Carpenter (2010) hanno presentato una petizione all'ICZN per far trasferire ufficialmente il nome \"A. fragilis\" nell'esemplare pi\u00f9 completo USNM4734 (come neotipo). Questa richiesta \u00e8 in attesa di revisione.\nSpecie potenzialmente valide.\nNella pi\u00f9 recente revisione da parte dei paleontologi sul genere \"Allosaurus\", tra le specie potenzialmente valide vi sono: i due potenziali sinonimi di \"A. fragilis\", ossia \"A. amplexus\" e \"A. atrox\",\"A. jimmadseni\" (ora considerata come una specie senza nome) e \"A. tendagurensis\". Nel gruppo rientravano anche \"A. europaeus\" ora riconosciuto ufficialmente come specie a s\u00e9 stante e \"A. maximus\" ora assegnato a \"Saurophaganax\".\nPaleobiologia.\nCrescita.\nLa grande ricchezza di fossili di \"Allosaurus\", provenienti da esemplari di quasi tutte le et\u00e0, ha permesso ai paleontologi di studiare e ricostruire l'intera crescita dell'animale e persino la durata media della vita di un singolo esemplare. I fossili di questo animale sono cos\u00ec completi che i paleontologi possono ricostruire la sua crescita partendo addirittura dallo stadio di uovo, infatti, in Colorado sono stati ritrovati alcuni frammenti di guscio che potrebbero appartenere proprio ad \"Allosaurus\". Sulla base di analisi istologiche, delle ossa degli arti, la deposizione delle ossa sembra fermarsi a sui 22-28 anni circa, che \u00e8 paragonabile a quella di altri grandi teropodi come \"Tyrannosaurus\". Dalla stessa analisi, risulterebbe che la crescita massima di un individuo arrivasse a 15 anni, con un tasso di crescita stimato sui 150 chilogrammi circa (330 libbre) all'anno.\nIn un esemplare di \"Allosaurus\", scoperto presso il Cleveland-Lloyd Quarry, \u00e8 stato rinvenuto del tessuto osseo midollare (in pratica, una mineralizzazione all'interno del midollo delle ossa lunghe, presente nelle ossa lunghe delle femmine di uccelli gravide) endosteally derivato, effimera, la mineralizzazione situato all'interno del midollo delle ossa lunghe in gravide femmine degli uccelli). Oggi, questo tessuto osso tessuto, si forma solo nelle femmine di uccelli che devono deporre le uova, e tale sostanza \u00e8 fondamentale per lo sviluppo delle uova, in quanto immette in quest'ultime il calcio per la fortificazione dei gusci. Questo ritrovamento ha permesso ai paleontologi di stabilire il sesso dell'individuo e calcolare quando un individuo raggiungeva la piena maturit\u00e0 sessuale.\nLa scoperta di un giovane esemplare di \"Allosaurus\", con le ossa delle gambe praticamente complete, hanno dimostrato che gli esemplari pi\u00f9 giovani avevano gambe pi\u00f9 lunghe in proporzione al corpo, rispetto agli adulti. Questo potrebbe essere indicato come un adattamento ad una differente strategia di caccia; gambe pi\u00f9 lunghe significa una maggiore velocit\u00e0 nella corsa, adatta a predare velocemente piccole prede come lucertole, insetti e piccoli mammiferi. Crescendo la proporzione gambe-corpo si stabilizzava facendo dell\"Allosaurus\" adulto un eccellente predatore da imboscata. Durante la crescita, il femore diventava pi\u00f9 spesso e pi\u00f9 ampio, e l'aggancio per i muscoli diventava sempre pi\u00f9 breve, rallentando la crescita dell'arto. Questi cambiamenti implicano che gli arti posteriori dei giovani, dovevano sopportare pi\u00f9 sollecitazioni rispetto agli adulti, che in seguito alla crescita si orientavano in avanti in modo pi\u00f9 regolare. Al contrario, le ossa del cranio crescevano in modo regolare, aumentando di dimensioni, senza modificare le proporzioni.\nAlimentazione.\nI paleontologi concordano nel dire che l\"Allosaurus\" fosse un predatore attivo, anche di grandi animali. Vi sono molte prove per esempio di scontri tra \"Allosaurus\" e \"Stegosaurus\", tra cui una vertebra di \"Allosaurus\" con una profonda lesione, parzialmente guarita, provocata dal thagomizer di uno \"Stegosaurus\", e una piastra cervicale di quest'ultimo che presenta una porzione mancante a forma di U, che si correla perfettamente con il muso dello \"Allosaurus\". Sembra che anche i grandi sauropodi rientrassero nella dieta dell\"Allosaurus\" sia come prede vive sia solo come mero oggetto di saprofagia, sulla base di alcune segni di denti sulle ossa e denti tra le ossa di numerosi sauropodi. Tuttavia, come ha osservato Gregory Paul nel 1988, probabilmente l\"Allosaurus\" non cacciava attivamente i sauropodi completamente cresciuti, a meno che non cacciasse in branco, poich\u00e9 il cranio era di dimensioni modeste e i suoi denti erano relativamente piccoli, oltre al fatto che le sue dimensioni erano ampiamente superate dai sauropodi suoi contemporanei. Un'altra possibilit\u00e0 \u00e8 che l\"Allosaurus\" predasse solo sauropodi giovani e non completamente sviluppati, o animali vecchi, deboli o malati. Le ricerche condotte negli anni 90 e nel primo decennio del XXI secolo hanno formulato nuove ipotesi. Il paleontologo Robert T. Bakker ha confrontato l\"Allosaurus\" con i mammiferi carnivori dai denti a sciabola del Cenozoico, ritrovando adattamenti simili in entrambi, come la riduzione dei muscoli della mascella, un aumento dei muscoli del collo e la possibilit\u00e0 di aprire ampiamente le fauci. Sebbene l\"Allosaurus\" non avesse i denti a sciabola, Bakker ha formulato un'altra modalit\u00e0 di attacco che coinvolgerebbe l'utilizzo di tali adattamenti del collo e della mascella: i denti relativamente corti della mascella avrebbero svolto lo stesso lavoro dei denti di una sega, tagliando pelle e carne e permettendo al predatore di strappare grandi bocconi di carne mentre la preda era ancora viva. Questo tipo attacco avrebbe permesso all\"Allosaurus\" di attaccare prede molto pi\u00f9 grandi di lui, con l'obiettivo di indebolire la vittima.\nConclusioni analoghe sono state tratte anche da un altro studio con l'analisi agli elementi finiti sul cranio di un \"Allosaurus\". Secondo la loro analisi biomeccanica il cranio dell\"Allosaurus\" era molto forte ma aveva un morso relativamente debole. Utilizzando solo i muscoli della mascella, l'animale poteva produrre una morso con una forza tra gli 805 e i 2.148 N, cifra inferiore al morso di alligatori (13.000 N), leoni (4.167 N) e leopardi (2.268 N), sebbene il cranio potesse sopportare quasi 55.500 N di forza verticale sui denti. Sulla base di queste analisi gli autori hanno suggerito che l\"Allosaurus\" utilizzasse il suo cranio come una scure contro la preda, lanciandosi contro di essa a bocca spalancata e usando i potenti muscoli del collo per \"lanciare\" la testa in avanti e affondare i denti nella carne della vittima per poi usare i denti come una sega per strappare e lacerare, al contrario di altri teropodi come il \"Tyrannosaurus\" il cui morso era specializzato nel frantumare le ossa. Gli studiosi hanno anche suggerito che la struttura del cranio avrebbe consentito l'uso di diverse strategie di caccia contro diverse prede; il cranio era abbastanza leggero da permettere di attaccare e uccidere facilmente gli ornitopodi pi\u00f9 piccoli e agili, ma abbastanza forte per compiere imboscate ad alto impatto contro grandi prede come gli stegosauridi e i sauropodi. Le loro interpretazioni sono state messe in dubbio da altri ricercatori, che non hanno trovato analoghi moderni per un attacco ad accetta e ritengono pi\u00f9 probabile che il teschio dell\"Allosaurus\" fosse forte abbastanza da compensare la sua costituzione leggera assorbendo le sollecitazioni della lotta contro la preda. Gli autori originali hanno notato che l\"Allosaurus\" non ha nessun equivalente moderno, che avesse una fila di denti adatta a tale strategia di caccia, e che le articolazioni del cranio citate dai loro avversari come problematiche in realt\u00e0 aiutavano effettivamente a proteggere il palato e a ridurre lo stress. Un'altra possibilit\u00e0 per la gestione di grosse prede \u00e8 che teropodi come \"Allosaurus\" fossero \"carnivori pascolanti\" che invece di uccidere la preda, strappavano solamente la carne dai sauropodi, quel tanto che bastava a sfamarli, lasciando la preda in vita, e non sprecando energie nell'abbatterla. Questa strategia avrebbe anche permesso alla preda di guarire per poi essere attaccata nuovamente in futuro. Un'ulteriore ipotesi fa notare che gli ornitopodi erano le prede pi\u00f9 comuni della regione, e che gli \"Allosaurus\" potevano facilmente sottometterle utilizzando un attacco simile a quello dei moderni grandi felini: afferrando la preda con i loro arti anteriori, per poi finire la preda squarciando la trachea a morsi. Ci\u00f2 \u00e8 compatibile con altri elementi che provano che gli arti anteriori erano molto forti e in grado di immobilizzare la preda. Studi condotti da Stephen Lautenschager \"et al.\", presso l'Universit\u00e0 di Bristol, indicano che l\"Allosaurus\" potesse aprire le fauci in modo piuttosto ampio e sostenere una notevole forza muscolare. Quando confrontato con \"Tyrannosaurus\" e con il therizinosauride \"Erlikosaurus\" nello stesso studio, si \u00e8 constatato che l\"Allosaurus\" potesse amprire le fauci pi\u00f9 di qualunque altro teropode usato nello studio; l'animale era in grado di aprire le fauci fino a formale un angolo di 79 gradi. I risultati indicano anche che i grandi dinosauri carnivori, come i carnivori moderni, potevano spalancare le fauci molto pi\u00f9 degli erbivori.\nUno studio biomeccanico pubblicato nel 2013, da Eric Snively e colleghi ha scoperto che l\"Allosaurus\" ha avuto un punto di attacco insolitamente basso sul cranio per il muscolo del collo longissimus capitis superficialis, rispetto ad altri teropodi come il \"Tyrannosaurus\". Questo avrebbe permesso all'animale di fare movimenti verticali rapidi e forti con il cranio. Gli autori hanno inoltre appurato che l'attacco verticale ad accetta, proposto da Bakker e Rayfield, \u00e8 coerente con le capacit\u00e0 degli animali. Hanno anche scoperto che l'animale poteva cibarsi anche carcasse con movimenti verticali simile a quelli dei falchi, quali il gheppio: l'animale afferrava la carne con le mascelle mentre utilizzava le zampe posteriori per tenere ferma la carcassa, per poi ritrarre la testa e strappare brandelli di carne. Ci\u00f2 differisce dal metodo di alimentazione previsto per i tyrannosauridi, che probabilmente strappavano la carne scuotendo violentemente la testa lateralmente, in modo simile a come fanno i coccodrilli. Inoltre, l\"Allosaurus\" era in grado di \"muovere la testa e il collo intorno relativamente veloce e con notevole controllo\", sacrificando per\u00f2 la potenza.\nAltri aspetti dell'alimentazione dell'animale includono gli occhi, le braccia e le gambe. La forma del cranio dell\"Allosaurus\" limita la potenziale visione binoculare a soli 20\u00b0 di larghezza, leggermente inferiore a quella dei moderni coccodrilli. Tuttavia, come per i coccodrilli ci\u00f2 era sufficiente per comprendere la distanza tra predatore e preda e per calcolare il tempo d'attacco. Le braccia, rispetto a quelle di altri teropodi, sono adatte sia per afferrare la preda a distanza sia per trattenerla saldamente, e l'articolazione degli artigli suggerisce che avrebbero potuto essere utilizzati per collegare le due cose. Infine, la velocit\u00e0 massima di un \"Allosaurus\" in corsa \u00e8 stimata dai 30 ai 55\u00a0km/h (dalle 19 alle 34 miglia all'ora).\nUn nuovo studio sul cranio dell\"Allosaurus\" e come esso potesse funzionare, ritiene che l'attacco ad ascia fosse improbabile dal momento che l'animale avrebbe sprecato grandi quantit\u00e0 di energia per ogni boccone. Sembra pi\u00f9 probabile che l\"Allosaurus\" braccasse le proprie prede come qualsiasi altro tipico carnosauro, strappando grandi pezzi di carne dall'animale e lasciandolo sanguinare fino alla morte.\nComportamento sociale.\nNel 1970, \u00e8 stato ipotizzato che l\"Allosaurus\" predasse i sauropodi e altri grandi dinosauri, cacciando in gruppo. Tale rappresentazione \u00e8 stata in seguito resa comune nella letteratura e nella cultura popolare. Robert T. Bakker ha esteso il comportamento sociale anche alle cure parentali, e ha interpretato i morsi presenti sulle ossa di altri dinosauri come la prova che i genitori masticassero e rigurgitassero il cibo per i loro piccoli, come i moderni uccelli, impendendo anche che altri carnivori potessero usufruire della carcassa. Tuttavia, in realt\u00e0 ci sono poche prove che dimostrino comportamenti sociali tra i teropodi, e tra le interazioni sociali con i membri della stessa specie sarebbero inclusi incontri piuttosto violenti, come dimostrato da diversi infortuni alla gastralia e ferite da morso sul cranio (la patologica mandibola denominata \"Labrosaurus ferox\" ne \u00e8 un possibile esempio). Tali scontri potrebbe essere stati un modo per stabilire una posizione dominante in un presunto gruppo o per risolvere le controversie territoriali e per cibo.\nAnche se \"Allosaurus\" potrebbe aver cacciato in branco, \u00e8 stato constatato che la maggior parte delle interazioni tra \"Allosaurus\" e tra altri teropodi erano molto violente e poco propense alla collaborazione. Lo studio in questione ha osservato che la caccia cooperativa di prede molto pi\u00f9 grandi di un predatore individuale, \u00e8 rara tra i vertebrati in generale, e i moderne diapsidi carnivori (tra cui lucertole, coccodrilli e uccelli) raramente collaborano tra loro per dare la caccia ad una preda pi\u00f9 grande. Al contrario, quando un predatore uccide una preda altri carnivori compresi animali della propria specie tentano di impossessarsene, dando vita a scontri in cui il pi\u00f9 debole viene talvolta ucciso e cannibalizzato, facendo lo stesso con gli individui pi\u00f9 piccoli che cercano di mangiare per primi. Difatti tra i sinapsidi gregari vi \u00e8 una sorta di gerarchia in cui gli esemplari pi\u00f9 grandi mangiano per primi. Secondo questa interpretazione, l'accumulo di resti di pi\u00f9 individui di \"Allosaurus\" nello stesso luogo, ad esempio nel Cleveland-Lloyd Quarry, non sarebbe dovuto alla creazione di un branco, ma alla presenza di una grande fonte di cibo che avrebbe portato gli animali ad una frenesia alimentare in cui alcuni esemplari di \"Allosaurus\" portatori di handicap o pi\u00f9 giovani, sono stati a loro volta uccisi e cannibalizzati nel processo. Questo potrebbe spiegare l'alta percentuale di giovani e subadulti presenti, rispetto agli esemplari adulti. Tale comportamento \u00e8 spesso osservato anche in animali moderni come i coccodrilli e i draghi di Komodo. La stessa interpretazione vale per i siti tana di Bakker. Ci sono alcune prove di cannibalismo tra \"Allosaurus\", tra cui segni di denti su dei frammenti di costole di \"Allosaurus\", eventuali segni di denti su una scapola e diversi scheletri cannibalizzati tra le ossa dei siti tana di Bakker.\nCervello e sensi.\nIl cervello dell\"Allosaurus\", come interpretato dal calco effettuato tramite una scansione CT, era pi\u00f9 simile a quello dei coccodrilli, rispetto a quelli di altri arcosauri viventi, come gli uccelli. La struttura dell'apparato vestibolare indica che il cranio era tenuto quasi orizzontale, al contrario la punta del muso puntava verso il basso. La struttura dell'orecchio interno ricordava quella di un coccodrillo, quindi l\"Allosaurus\" probabilmente poteva sentire le frequenze pi\u00f9 basse e non avrebbe avuto problemi con i suoni a bassa frequenza. I bulbi olfattivi erano grandi e sembrano essere stati ben adatti per rilevare gli odori, anche se la zona per la valutazione degli odori era relativamente piccola.\nPaleopatologia.\nNel 2001, Bruce Rothschild e altri hanno pubblicato uno studio che esamina le prove per le fratture da stress ed avulsioni dei tendini nei dinosauri teropodi e le loro implicazioni nel loro comportamento, dal momento che le fratture da stress sono causate da traumi ripetuti piuttosto che da eventi singoli, causati con pi\u00f9 probabilit\u00e0 dal comportamento dell'animale rispetto ad altri tipi di lesioni. Le fratture da stress e le avulsioni dei tendini che si verificano nelle zampe anteriori hanno un significato speciale in quanto comportamentale, mentre le lesioni ai piedi potrebbero essere state causate dalla corsa o dalle migrazioni, mentre la lotta contro le prede sono la pi\u00f9 probabile fonte di lesioni agli arti anteriori. L\"Allosaurus\" era uno dei soli due teropodi esaminati nello studio nell'avere un'avulsione ai tendini, e in entrambi i casi l'avulsione era presente nell'arto anteriore. Quando i ricercatori hanno esaminato le fratture da stress, hanno scoperto che l\"Allosaurus\" aveva un numero significativamente maggiore di fratture da stress rispetto ad \"Albertosaurus\", \"Ornithomimus\" e \"Archaeornithomimus\". Delle 47 ossa della mano che i ricercatori hanno studiato, solo 3 presentano fratture da stress. Dei piedi, 281 ossa sono state studiate e solo 17 possedevano fratture da stress. Le fratture da stress alle ossa dei piede \"sono distribuite sulle falangi prossimali\" e si sono verificate in tutte le tre dita portanti in numeri \"statisticamente indistinguibili\". Poich\u00e9 l'estremit\u00e0 inferiore del terzo metatarso sarebbe venuta a contatto con il terreno per prima, mentre l'animale correva, questa avrebbe portato pi\u00f9 stress. Se le fratture da stress degli \"Allosaurus\" sono state causate da danni accumulati mentre camminavano o correvano quest'osso dovrebbe avere pi\u00f9 fratture da stress rispetto agli altri. La mancanza di tali distorsioni negli esemplari esaminati indica che l'origine di tali fratture fosse diversa. Gli autori conclusero che queste fratture si sono verificate durante la lotta contro la preda, mentre l\"Allosaurus\" tentava di tenerla ferma con i piedi. L'abbondanza di fratture da stress e lesioni da avulsione in \"Allosaurus\" forniscono prove per indicare che l\"Allosaurus\" fosse un predatore molto attivo piuttosto che uno spazzino.\nLa scapola sinistra e il perone di un esemplare di \"Allosaurus fragilis\" catalogato come USNM 4734 sono entrambi patologici, sebbene entrambi mostrino segni di guarigione. Il campione USNM 8367 conserva molte gastralie patologiche che conservano evidenze di fratture guarite alla loro met\u00e0. Alcune delle fratture sono parzialmente guarite e si sono formate delle \"pseudoartrosi\". Un altro esemplare con una costola fratturata \u00e8 stato recuperato dalla Cleveland-Lloyd Quarry. Un altro campione avevano costole fratturate e vertebre fuse vicino alla fine della coda. Un probabile maschio adolescente di \"A. fragilis\" \u00e8 stato ritrovato con segni di ampie patologie, con un totale di quattordici lesioni separate. L'esemplare MOR 693 conservava ben cinque costole patologiche, la sesta vertebra del collo e la terza e ottava vertebra dorsale danneggiate, e la seconda vertebra caudale, l'osso chevron, la scapola destra, la prima falange del terzo dito e la terza falange del secondo presentano tutti delle lesioni, mentre l'ileo possedeva \"un grande foro ... causata da un colpo dall'alto\". L'estremit\u00e0 vicina alla prima falange del terzo dito \u00e8 affetta da un involucrum.\nAltre patologie riportate negli esemplari di \"Allosaurus\" includono: interruzioni di salice in due costole. Fratture guarite nell'omero e nel radio. Distorsioni del giunto superficiale nel piede, forse a causa di artrosi o problemi di sviluppo. Osteopetrosi lungo la superficie endostale di una tibia. Distorsioni delle superfici articolari delle vertebre della coda, possibilmente dovute a osteoartrosi o a problemi dello sviluppo. \"Estesa anchilosi neoplastica caudale\", possibilmente dovuta ad un trauma fisico, nonch\u00e9 la fusione di galloni al centro. Estesa coossificazione nelle vertebre centrali vicino alla fine della coda. Amputazione di un osso chevron e del piede, eventualmente a seguito di un morso. \"Estesa esostosi\" della prima falange del terzo dito. Lesioni simili a quelli causati da osteomielite in due scapole. Osteofiti in una premascella, un ungueale e due metacarpi. Esostosi in una falange pedale possibilmente attribuibili ad una malattia infettiva. Un metacarpale con una frattura depressa rotonda.\nPaleoecologia.\nL\"Allosaurus\" era il carnivoro pi\u00f9 comune nel vasto tratto della formazione rocciosa dell'America occidentale, conosciuta come Formazione Morrison, rappresentando ben il 70-75% dei teropodi ritrovati, e come tale era in cima alla catena alimentare del suo ambiente. La Formazione Morrison viene interpretato come un ambiente semi-arido, caratterizzato da distinte stagioni secche e umide e piatte pianure. La vegetazione varia dai boschi di conifere limitrofi ai fiumi, felci arboree, felci di terra (foreste a galleria) e felci delle savane, con alberi occasionali come la conifera araucaria \"Brachyphyllum\".\nLa Formazione Morrison era un ambiente ricco con una fauna unica e meravigliosa, per i cacciatori di fossili. La flora del periodo era composta da alghe verdi, funghi, muschi, equiseti, felci, cycadi, ginkgo e diverse famiglie di conifere. La fauna fossile include bivalvi, lumache, pesci, rane, salamandre, tartarughe, sphenodonti, lucertole, crocodylomorphi terrestri e acquatici, diverse specie di pterosauri, numerose specie di dinosauri, e alcuni dei primi mammiferi come i docodonti, multituberculati, symmetrodonti e triconodonti. Tra i dinosauri conosciuti dalla Formazione Morrison si possono includere i teropodi \"Ceratosaurus\", \"Ornitholestes\", \"Tanycolagreus\" e \"Torvosaurus\", i sauropodi \"Apatosaurus\", \"Brachiosaurus\", \"Brontosaurus\", \"Camarasaurus\" e \"Diplodocus\", e gli ornitischi \"Camptosaurus\", \"Dryosaurus\" e \"Stegosaurus\". L\"Allosaurus\" si trova comunemente negli stessi siti insieme ad \"Apatosaurus\", \"Camarasaurus\", \"Diplodocus\" e \"Stegosaurus\". Le formazioni del Giurassico del Portogallo, dove \u00e8 stato ritrovato l\"Allosaurus\" hanno una fauna molto simile alla Formazione Morrison, ma hanno una forte influenza marina. Molti dei dinosauri della Formazione Morrison sono gli stessi generi visti nelle rocce portoghesi (soprattutto \"Allosaurus\", \"Ceratosaurus\", \"Torvosaurus\" e \"Stegosaurus\"), oppure son delle controparti europee dei generi americani, come il \"Lusotitan\", il \"Draconyx\" e il \"Miragaia\".\nL\"Allosaurus\" coesisteva con altri grandi teropodi come il \"Ceratosaurus\" e il \"Torvosaurus\" sia negli Stati Uniti sia in Portogallo. I tre sembrano aver avuto diverse nicchie ecologiche, sulla base della loro anatomia e della posizione dei loro fossili. Il \"Ceratosaurs\" e il \"Torvosaurs\" preferivano gli ambienti boscosi lungo i corsi d'acqua, dove i loro corpi pi\u00f9 bassi e snelli avrebbero conferito loro un notevole vantaggio nel sottobosco, mentre l\"Allosaurus\" erano pi\u00f9 robusti, con gambe pi\u00f9 lunghe, pi\u00f9 veloce ma meno agile, preferendo pianure pianeggianti e secche. Il \"Ceratosaurus\", meglio conosciuto del \"Torvosaurus\", differiva notevolmente dall\"Allosaurus\" nell'anatomia funzionale avendo un cranio alto stretto con grandi denti larghi. Un \"Allosaurus\" giovane, debole, ferito o morto di per s\u00e9 era un potenziale alimento per altri carnivori, come illustrato dal piede pubico di un \"Allosaurus\" delimitato dai denti di un altro teropode, probabilmente un \"Ceratosaurus\" o un \"Torvosaurus\". La posizione dell'osso nel corpo (lungo il margine inferiore del tronco e parzialmente schermato dalle gambe), e il fatto che fosse tra le ossa pi\u00f9 massicce dello scheletro, indica che l\"Allosaurus\" \u00e8 stato oggetto di saprofagia.\nNella cultura di massa.\nPrima della scoperta del \"Tyrannosaurus\", l\"Allosaurus\" era uno dei dinosauri pi\u00f9 famosi per il grande pubblico, grazie soprattutto alla grande quantit\u00e0 di scheletri ritrovati, rappresentando la quintessenza del dinosauro carnivoro di grandi dimensioni, nella cultura popolare occidentale. Si tratta di un dinosauro comune nei musei americani, dovuto in particolare agli scavi presso il Dinosaur Quarry Cleveland-Lloyd; Nel 1976, a seguito di operazioni di cooperazione, 38 musei in otto paesi su tre continenti avevano i calchi o il materiale fossile originale di \"Allosaurus\" del Cleveland-Lloyd. L\"Allosaurus\" \u00e8 anche il fossile rappresentativo dello stato dello Utah.\nL\"Allosaurus\" \u00e8 stato descritto nella cultura popolare sin dai primi anni del XX secolo. Era il predatore dominante nel romanzo di Arthur Conan Doyle (1912), \"Il mondo perduto\" e nel suo adattamento cinematografico del 1925, il primo lungometraggio in stop-motion che ritraeva i dinosauri. L\"Allosaurus\" \u00e8 stato utilizzato come dinosauro protagonista nei film \"La valle dei disperati\" (1956), e \"La vendetta di Gwangi\" (1969), film che combinarono i dinosauri con il western. Ne \"La vendetta di Gwangi\", Gwangi \u00e8 presentato come un \"Allosaurus\", anche se Ray Harryhausen ha basato il suo modello per la creatura sulla rappresentazione del \"Tyrannosaurus\", de \"Il mondo perduto\". Harryhausen a volte confondeva i due, dichiarando in un'intervista DVD \"Sono entrambi mangiatori di carne, sono entrambi tiranni \u2026 uno era solo un po' pi\u00f9 grande rispetto all'altro.\", compare anche in \"Jurassic World - Il regno distrutto\".\nNel ventunesimo secolo, l\"Allosaurus\" \u00e8 apparso come protagonista nel secondo episodio nel documentario della BBC \"Nel mondo dei Dinosauri\" e nel suo spin-off \"La ballata di Big Al\", documentario che speculava sulla possibile vita condotta dall'esemplare \"Big Al\", sulla base di prove scientifiche e delle numerose lesioni e patologie del suo scheletro. L\"Allosaurus\" \u00e8 protagonista anche nel secondo episodio del documentario della Discovery Channel \"Il regno dei Dinosauri\". La sua rappresentazione in questa serie \u00e8 stata basata su un campione con la mandibola frantumata scoperta dal paleontologo Thomas Holtz. L\"Allosaurus\" appare anche nel documentario della BBC \"Planet Dinosaur\" (2011), nell'episodio \"Lotta per la vita\". Alcuni esemplari adolescenti di Allosaurus compaiono in \"Jurassic World - Il regno distrutto\", mentre un esemplare adulto fa la sua comparsa nel cortometraggio \"Battle at Big Rock\".\nL\"Allosaurus\" \u00e8 una delle creature addomesticabili presenti nel videogioco \"\".\nX Drake, personaggio del manga e anime \"One Piece\", riesce a trasformarsi in un \"Allosaurus\" grazie ai poteri del suo frutto del diavolo.\nL\"Allosaurus\" fa una breve comparsa nel primo episodio della serie \"C'era una volta... l'uomo\", dove lo si vede uccidere uno \"Stegosaurus\" in modo simile alla famosa scena del film d'animazione Disney del 1940 \"Fantasia\".\nDue boss del videogioco \"Cadillacs and Dinosaurs\", Morgan e il Professor Fessenden, possono trasformarsi in allosauri."}
{"id": "147538", "revid": "1305772", "url": "https://it.wikipedia.org/wiki?curid=147538", "title": "Carelia (disambigua)", "text": ""}
{"id": "147540", "revid": "767487", "url": "https://it.wikipedia.org/wiki?curid=147540", "title": "I Viul\u00e0n", "text": "I Viul\u00e0n sono un gruppo musicale folk italiano, nato negli anni settanta sulle montagne dell'Appennino Tosco Emiliano, che si occupa del recupero e della riproposizione del canto popolare della zona del Frignano in provincia di Modena.\nIl gruppo gi\u00e0 vincitore di un disco d'argento Emi per la ricerca etnomusicale partecipa nel 2005 all'International Music Festival Sharq Taronalari (Melodie d'oriente) di Samarcanda in cui si classifica in seconda posizione concorrendo con le eccellenze della musica folkloristica mondiale. Negli ultimi anni i Viulan hanno partecipato a numerosi festival sia a livello nazionale che a livello internazionale toccando mete in Germania, Svizzera, Francia e Marocco. Da anni sono ospiti fissi del Festival delle Province.\nDurante la carriera artistica, il gruppo Viulan ha fatto da gruppo spalla negli anni '70 a Guccini e anche ai Jethro Tull."}
{"id": "147543", "revid": "139534", "url": "https://it.wikipedia.org/wiki?curid=147543", "title": "Idice", "text": "LIdice (\"\u00c9gg\"' in dialetto bolognese) \u00e8 un torrente dell'Appennino tosco-emiliano il cui percorso si svolge quasi interamente (meno che i primi 3,5\u00a0km toscani nella citt\u00e0 metropolitana di Firenze, e gli ultimi 8\u00a0km in provincia di Ferrara) nella citt\u00e0 metropolitana di Bologna, attraversando i comuni di Monghidoro, Monterenzio, Ozzano dell'Emilia, San Lazzaro di Savena, Castenaso, Budrio, Medicina e Molinella. Tra gli affluenti del fiume Reno, l'Idice \u00e8 il primo per estensione di bacino, secondo dopo il Santerno per portata media e terzo per lunghezza dopo il Santerno e il Senio.\nDescrizione.\nIl torrente Idice \u00e8 lungo 78\u00a0km ed ha una portata media alla foce di oltre 12\u00a0m\u00b3/s dei quali almeno 6 dovuti al Savena; tuttavia in estate la portata si riduce praticamente solo a quella versatagli dal Savena, perch\u00e9 il suo pur vasto bacino (il maggiore fra quelli degli affluenti del Reno) \u00e8 impostato esclusivamente su rocce impermeabili e non raggiunge le sezioni pi\u00f9 elevate dell'Appennino, coprendo zone a media piovosit\u00e0 e una vasta area di pianura.\nLa valle dell'Idice \u00e8 piuttosto interessante dal punto di vista geologico e naturalistico, ma la forte antropizzazione ne ha compromesso parzialmente l'equilibrio. Tra l'altro, la sistematica captazione delle sorgenti montane perenni a scopo antropico lascia in estate (ordinariamente per due mesi, talvolta anche tre) il torrente quasi completamente asciutto fino alla confluenza del Savena; un tempo Idice, Zena e Quaderna non rimanevano, in effetti, mai asciutti nella stagione siccitosa.\nPer gestire le emergenze ambientali sono state costituite l\"Oasi fluviale del Molino Grande\" (gestita dal WWF, in cui una grande variet\u00e0 di fauna trova rifugio) ed il Parco dei Gessi Bolognesi e Calanchi dell'Abbadessa.\nPresso i Romani era noto come \"Idex flumen\" ed \u00e8 riportato anche nella Tabula Peutingeriana (carta del XII secolo che ricopiava un antico itinerario romano del IV secolo).\nCorso.\nLe sorgenti dell'Idice sono all'interno del territorio del comune di Firenzuola, nella citt\u00e0 metropolitana di Firenze; esse hanno origine dal complesso montuoso del Passo della Raticosa, e in particolar modo dal monte Canda (1158\u00a0m) e dal monte Oggioli (1290\u00a0m), da cui nasce il ramo principale. L'Idice scende, dapprima precipite e tortuoso, ricevendo piccoli affluenti per lo pi\u00f9 stagionali; tra di essi il rio della Cella, il principale da destra nel tratto montuoso e secondo in assoluto solo al torrente Quaderna, e il rio Vernolo sempre da destra. La valle appare piuttosto incassata e di aspetto assai variato, con un'alternanza di boschi, calanchi, formazioni rocciose facenti capo al Contrafforte pliocenico e formazioni gessose nell'ultima parte; la valle poi si allarga fino a sfociare in pianura presso \"Pizzocalvo\" e \"Castel de' Britti\", nel comune di San Lazzaro di Savena.\nGiunto ormai in pianura, riceve da destra il piccolo rio Pallotta e subito dopo da sinistra il torrente Zena proprio sotto la chiesa di \"Pizzocalvo\" e, ancora da sinistra, il torrente Savena in localit\u00e0 \"Borgatella\" di San Lazzaro di Savena, tributario che gli apporta la maggiore quantit\u00e0 d'acqua, soprattutto nel periodo estivo, non rimanendo mai completamente asciutto.\nPoche centinaia di metri dopo la confluenza dello Zena, \u00e8 sbarrato da una traversa con un'opera di presa che adduce acqua, nella stagione piovosa, al Canale dei Mulini che corre fino in pianura alla sua sinistra. Dopo la confluenza col Savena, assume aspetto di vero fiume, con acque perenni e anche abbondanti nella stagione piovosa: in primavera, a Castenaso, porta ordinariamente fra i 10 e i 20\u00a0m\u00b3/s, ma nelle piene ordinarie si superano i 200\u00a0m\u00b3/s e nelle piene centennali si possono superare i 600, dei quali i 2/3 sono dovuti al tributo del Savena.\nPochi chilometri fuori dell'abitato di Castenaso, il torrente attraversa il \"Parco fluviale dell'Idice\", una piccola oasi naturale lungo le sue sponde; sfiora poi Budrio e viene deviato dall\"antico alveo\" verso est e, canalizzato e pensile in s\u00e9guito ai lavori della prima met\u00e0 dell'Ottocento, attraversa il comune di Molinella in direzione di Argenta; riceve poi, da destra, il tributo del torrente Quaderna, nato dal complesso di Monte Grande, sopra Castel San Pietro Terme.\nDa questo punto l'Idice scorre nell'alveo artificiale prima occupato dal suo affluente Quaderna, e giunge in provincia di Ferrara, nel comune di Argenta, in quella parte del Parco regionale del Delta del Po relativa alla citt\u00e0, ovvero le Valli di Campotto. Qui le sue acque in eccesso vengono raccolte nella cassa di espansione di Campotto, nella quale il torrente scarica le sue piene quando anche il collettore principale (il Reno) \u00e8 in piena. Infatti, alla confluenza col Reno, un sistema di porte vinciane impedisce la risalita dell'acqua di quest'ultimo nell'Idice in caso di dislivello sfavorevole. La confluenza nel fiume Reno a San Biagio d'Argenta avviene insieme con un altro importante corso d'acqua della pianura bolognese, il torrente Sillaro, il quale riempie la cassa di espansione pi\u00f9 meridionale delle Valli di Campotto, ossia quella di Valle Santa. \nAlluvioni.\nLa pi\u00f9 recente alluvione causata dall'Idice ha interessato il territorio di Budrio ed \u00e8 avvenuta il 17 novembre 2019. L'argine destro ha ceduto in via Viazza allagando le campagne della zona di Vedrana con interruzione del servizio ferroviario sulla linea Bologna-Portomaggiore e l'evacuazione temporanea di 210 persone."}
{"id": "147544", "revid": "104458", "url": "https://it.wikipedia.org/wiki?curid=147544", "title": "Dione Cassio", "text": ""}
{"id": "147551", "revid": "1444886", "url": "https://it.wikipedia.org/wiki?curid=147551", "title": "Produzione di energia elettrica in Italia", "text": "La produzione di energia elettrica in Italia avviene a partire dall'utilizzo di fonti energetiche non rinnovabili (i combustibili fossili quali gas naturale, carbone e petrolio in gran parte importati dall'estero) e in misura sempre pi\u00f9 rilevante con fonti rinnovabili (come lo sfruttamento dell'energia geotermica, dell'energia idroelettrica, dell'energia eolica, delle biomasse e dell'energia solare); il restante fabbisogno elettrico (il 12,8% dei consumi totali nel 2017) viene soddisfatto con l'acquisto di energia elettrica dall'estero, trasportata nel paese attraverso l'utilizzo di elettrodotti e diffusa tramite la rete di trasmissione e la rete di distribuzione elettrica.\nIl fabbisogno di energia elettrica \u00e8 comunque solo una parte dell'intero fabbisogno energetico nazionale dovendo considerare anche i consumi legati ad esempio all'autotrazione, al trasporto marittimo e aereo, al riscaldamento degli ambienti e a parte della produzione industriale, in larga parte coperti dall'uso diretto dei combustibili fossili, anch'essi in massima parte di provenienza estera.\nStoria.\nGli inizi.\nI primi impianti di generazione elettrica italiani (sul finire del XIX secolo) furono centrali termoelettriche a carbone situate all'interno delle grandi citt\u00e0. La prima centrale fu costruita appunto a Milano nel 1883, in via Santa Radegonda, adiacente al Teatro alla Scala, per l'alimentazione del teatro stesso. In Sicilia la prima centrale elettrica a carbone venne realizzata a Bagheria dall'industriale Rosolino Gagliardo, la prima centrale idroelettrica invece venne realizzata a Polizzi Generosa da Luigi Rampolla. Insieme fondarono l'Associazione Produttori di Energia Elettrica.\nIn seguito, lo sviluppo della rete di trasmissione nazionale permise lo sfruttamento del grande bacino idroelettrico costituito dalle Alpi, e grazie all'energia idroelettrica (all'epoca unica fonte \"nazionale\" e \"a buon mercato\") fu possibile un primo timido sviluppo industriale italiano. Le caratteristiche della risorsa idroelettrica diedero anche per un certo periodo l'illusione che l'Italia potesse essere indefinitamente autosufficiente dal punto di vista energetico (talvolta anche con eccessi retorici sul cosiddetto \"carbone bianco\" delle Alpi).\nInoltre, nel 1904, veniva costruita a Larderello la prima centrale geotermoelettrica del mondo. L'area geotermoelettrica di Larderello continua a dare il suo contributo anche oggi, sebbene, a causa della limitatezza della potenza installata, storicamente tale contributo non abbia mai superato l'8% della produzione nazionale.\nEntro la fine degli anni Venti si consolidarono alcuni gruppi oligopolistici, le cui capogruppo erano anche considerate capofila dei sei compartimenti: Edisonvolta, SIP, SADE, SME, La Centrale (in quanto controllante la SELT-Valdarno e la Romana).\nDopo la seconda guerra mondiale apparve chiaro che la risorsa idroelettrica non poteva pi\u00f9 tenere il passo con le richieste dell'industrializzazione e quindi l'Italia dovette sempre pi\u00f9 (anche a causa del basso costo del petrolio in quel periodo) affidarsi a nuove centrali termoelettriche.\n fu del tutto abbandonata la costruzione di nuove centrali di questo tipo.\nLa nazionalizzazione, le crisi petrolifere e il nucleare.\nFin dall'inizio della sua storia, la produzione dell'energia elettrica in Italia era sempre stata affidata all'impresa privata (ove si escludano alcuni tentativi parziali di controllo statale nel periodo fascista); il 27 novembre 1962 la Camera approvava il disegno di legge sulla nazionalizzazione del sistema elettrico e l'istituzione dell'Enel (\"Ente Nazionale per l'Energia Elettrica\"), cui venivano demandate \"tutte le attivit\u00e0 di produzione, importazione ed esportazione, trasporto, trasformazione, distribuzione e vendita dell'energia elettrica da qualsiasi fonte prodotta\". In base a ci\u00f2 anche produttori \"storici\" (come \"SIP\" - Societ\u00e0 Idroelettrica Piemonte, \"Edison\", \"SADE\", SELT-Valdarno, SRE, SME) dovevano vendere le loro attivit\u00e0 al nuovo soggetto; venivano esclusi dal provvedimento solo gli autoproduttori e le aziende municipalizzate cui rimasero lo stesso quote marginali del mercato. In definitiva, l'ENEL si trov\u00f2 ad assorbire le attivit\u00e0 di oltre 1000 aziende elettriche.\nLa scelta della nazionalizzazione (all'alba della cosiddetta \"stagione del centro-sinistra\") sembrava allora essere l'unica possibilit\u00e0 di soddisfare la crescente domanda di energia, in un contesto di sviluppo uniforme e armonico dell'intero Paese.\nIl nuovo periodo che si apriva per l'ENEL e per il Paese sarebbe stato caratterizzato da grandi trasformazioni per quanto riguarda sia la rete di trasmissione sia la produzione di energia; basti pensare che negli anni sessanta la produzione di energia elettrica italiana cresceva a un ritmo di circa l'8% annuo, contro lo scarso 2% attuale. Questa crescita avvenne in gran parte grazie allo sviluppo della fonte termoelettrica, facilitato dai bassi prezzi del petrolio tipici di quel decennio.\nTale tendenza venne bruscamente interrotta dalle crisi petrolifere del 1973 e del 1979; negli anni settanta e ottanta, accanto a una temporanea contrazione della produzione causata dalla crisi economica conseguente allo \"shock petrolifero\", si ebbe un primo tentativo di diversificazione delle fonti di approvvigionamento energetico; in tale ambito si collocano sia una leggera ripresa dell'utilizzo del carbone, sia la crescita dell'acquisto di energia dall'estero.\nMa negli anni settanta la vera e propria \"scommessa\" fu quella nei confronti dell'energia nucleare: \u00e8 del 1975 il varo del primo piano energetico nazionale che prevedeva, tra l'altro, un forte sviluppo di tale fonte.\nL'Italia aveva cominciato lo sfruttamento della fonte nucleare gi\u00e0 dai primi anni sessanta (nel 1966 l'Italia figur\u00f2 addirittura come il terzo produttore al mondo, dopo USA e Regno Unito) ma fu sul finire degli anni settanta che venne effettuata una decisa svolta in questa direzione: alle vecchie centrali del Garigliano e Trino Vercellese si affiancarono (o si cominciarono a costruire) Caorso, Montalto di Castro e la seconda centrale di Trino (per quest'ultima fu solo individuato e terraformato il sito, poi impiegato per la costruzione di un impianto a ciclo combinato da 700\u00a0MW, entrato in funzione nel 1997).\nTale sforzo port\u00f2 a una prima decarbonizzazione della produzione nazionale di energia elettrica e nel 1986 si arriv\u00f2 a produrre il 29,1% da fonti alternative al fossile (44,5 TW\u00b7h da idroelettrico, 2,8 TW\u00b7h da geotermoelettrico, 8,8 TW\u00b7h da nucleare su un totale di 192,3 TW\u00b7h di produzione nazionale; valori lordi, come nel seguito).\nL'Italia inoltre prese parte a un progetto finanziato dalla Comunit\u00e0 Europea nell'ambito di un progetto di ricerca sulla generazione termoelettrica da concentrazione solare (TCS), la centrale solare Eurelios da 1 MW, tecnologia gi\u00e0 allora promettente. In quegli anni sembrava possibile ridurre in modo determinante la dipendenza italiana dalle importazioni di combustibili.\nTuttavia, dopo la forte impressione creata nell'opinione pubblica dal disastro di \u010cernobyl' in Unione Sovietica, l'Italia, per effetto del referendum del 1987, abbandon\u00f2 di fatto lo sviluppo della fonte nucleare. Ci\u00f2 si tradusse, complici anche il coincidente crollo del costo del petrolio (che sostanzialmente termin\u00f2 la crisi petrolifera iniziata nel 1973) e i risultati non entusiasmanti di Eurelios, in una ripresa della crescita dell'apporto del termoelettrico fossile, che nel 2007 raggiunger\u00e0 il suo picco storico, con una generazione di 265,8 TW\u00b7h, coprendo l'84,7% della produzione nazionale pari a 313,9 TW\u00b7h. Solo nel 2013 l'Italia raggiunger\u00e0 e superer\u00e0 il valore di generazione non fossile del 1986, con un 33,4% da fonti rinnovabili (54,7 TW\u00b7h da idroelettrico, 5,7 TW\u00b7h da geotermoelettrico, 14,9 TW\u00b7h da eolico , 21,6 TW\u00b7h da fotovoltaico su una produzione nazionale di 289,9 TW\u00b7h).\nGli anni novanta.\nLo scenario del mercato dell'energia cambia nuovamente agli inizi degli anni novanta: nel 1992 l'ENEL diventa una societ\u00e0 per azioni, anche se con il Ministero del Tesoro come unico azionista; poi, il 19 febbraio 1999 viene approvato il decreto legislativo di liberalizzazione del mercato elettrico, anche detto decreto Bersani, che recepisce una direttiva europea in tal senso. Lo scopo \u00e8 quello di favorire il contenimento dei prezzi finali dell'energia in un regime di concorrenza, ma in realt\u00e0 i meccanismi della borsa elettrica per i prezzi all'ingrosso vanno nella direzione diametralmente opposta.\nNuovi soggetti possono tornare a operare nel campo della produzione di energia elettrica; le attivit\u00e0 di ENEL che devono essere dismesse sono divise fra tre societ\u00e0 (dette \"GenCo\": Eurogen, Elettrogen e Interpower) che vengono messe sul mercato.\nDal punto di vista dell'approvvigionamento, l'aumento della richiesta di energia in questo decennio, nonch\u00e9 le sempre maggiori incertezze economiche e geopolitiche legate all'utilizzo del petrolio costringono i produttori a intensificare gli sforzi nella ricerca di diversificazione delle fonti. A seguito di valutazioni economiche dettate dal costo delle materie petrolifere, costi sociali nell'uso del carbone (il cui utilizzo pure \u00e8 in leggera crescita) e dall'abbandono del nucleare, le soluzioni adottate sono essenzialmente due:\nCi\u00f2 nonostante, come gi\u00e0 spiegato sopra, la potenza installata (cio\u00e8 la capacit\u00e0 produttiva), sia comunque sufficiente a coprire la richiesta di energia elettrica nazionale.\nCon la delibera n. 6 del 1992 (CIP6) il Comitato interministeriale dei prezzi stabilisce una maggiorazione del 6% del prezzo finale dell'energia elettrica a carico del consumatore; i cui ricavi vengono utilizzati in parte per promuovere la ricerca e gli investimenti nel campo delle energie rinnovabili e assimilate; l'attenzione maggiore va tuttavia all'incenerimento di rifiuti, quel periodo assimilato alle fonti rinnovabili.\nNonostante tale politica, per tutti gli anni novanta (e per i primi anni del decennio successivo) tali fonti, bench\u00e9 incentivate e con una progressiva riduzione dei costi (in particolare per l'energia eolica), continuano a fornire quote marginali della produzione elettrica italiana, pur se con ratei di crescita molto sostenuti.\nIl presente, considerazioni per il futuro.\nI primi due decenni del nuovo secolo sono stati caratterizzati da una crescita molto sostenuta della produzione elettrica da fonte eolica, solare e da biomassa, finalmente uscite dal campo della \"marginalit\u00e0\". Tuttavia, ridurre drasticamente la dipendenza dalle fonti fossili pare a oggi estremamente difficile, in quanto in tutto il mondo industrializzato esse sono ancora alla base della disponibilit\u00e0 di energia, anche nei paesi dotati di un vasto parco nucleare (la Francia ad esempio consuma complessivamente pi\u00f9 petrolio dell'Italia). Va infatti ricordato che la produzione elettrica costituisce solo una frazione dei consumi totali di fonti fossili di un Paese, diffusamente e direttamente utilizzati anche nell'autotrazione, nel riscaldamento, nell'industria petrolchimica e nella propulsione navale e aeronautica.\nLe fonti energetiche rinnovabili di tipo \"classico\" (energia idroelettrica e energia geotermica) sono state gi\u00e0 quasi completamente sfruttate dove ritenuto conveniente e quindi sensibili miglioramenti in questo campo non sono immaginabili.\nLe fonti energetiche rinnovabili \"nuove\" (in particolare eolico e solare), come detto hanno avuto negli ultimi anni una crescita molto sostenuta; permangono tuttavia alcune perplessit\u00e0 riguardo a problematiche quali \"l'aleatoriet\u00e0\" (o \"non programmabilit\u00e0\") dell'approvvigionamento elettrico realizzato, che richiedono investimenti riguardo agli adeguamenti della rete elettrica e all'immagazzinamento dell'energia. Altre fonti rinnovabili molto interessanti, come il solare termodinamico (con una produzione pi\u00f9 costante del fotovoltaico), lo sfruttamento delle onde marine o l'eolico d'alta quota, al momento in Italia non hanno raggiunto adeguata diffusione oppure sono ancora allo stato di prototipi.\nLa combustione di biomassa \u00e8 un altro settore in cui si notano buoni progressi, tuttavia diversi studi ipotizzano che tale fonte, qualora venisse sfruttata su larga scala con vasta diffusione di colture energetiche, comunque non potrebbe essere considerata come pienamente sostitutiva dei combustibili fossili, a causa dei rendimenti globali relativamente bassi e delle grandi superfici coltivabili richieste, non proponibili data la particolare conformazione del territorio italiano.\nAnche la termovalorizzazione dei rifiuti, sebbene (come per le biomasse) non dia problemi di \"non programmabilit\u00e0\" o di costi, non si prevede comunque che possa fornire in futuro contributi poco pi\u00f9 che marginali.\nNel 2008 il governo Berlusconi ha manifestato l'intento di ritornare alla produzione di energia da fonte nucleare con la definizione della \"Strategia energetica nazionale\", ipotizzando la costruzione di dieci nuovi reattori, al fine di coprire fino al 25% del fabbisogno nazionale. Tuttavia nel 2011, a seguito dell'impressione provocata dall'incidente di Fukushima Daiichi, il Consiglio del ministri, con un decreto legge ha sospeso gli effetti del D.Lgs. n. 31/2010 sulla localizzazione dei siti nucleari, stabilendo inoltre una moratoria di 12 mesi del programma nucleare italiano. Solo pochi mesi dopo infine un referendum, con il 54% di votanti e una maggioranza di oltre il 94%, ha abrogato le norme inerenti al nucleare del cosiddetto \"decreto Omnibus\", determinando quindi anzitempo la chiusura definitiva del nuovo programma nucleare.\nNon \u00e8 d'altra parte ipotizzabile una grande diffusione delle centrali termoelettriche a carbone (politica che si scontrerebbe con gli obiettivi posti all'Italia dal protocollo di Ky\u014dto); \u00e8 quindi da ritenere che, per l'immediato futuro, si proseguir\u00e0 nella politica di acquisto di energia elettrica dall'estero, associata ai conseguenti adeguamenti delle rete elettrica nazionale anche al fine di mitigare le problematiche poste dall'aleatoriet\u00e0 delle \"nuove\" fonti rinnovabili. In tale ambito \u00e8 previsto il potenziamento dei collegamenti esistenti con l'estero (in particolare con la Francia e la Slovenia), ma soprattutto la costruzione di nuovi collegamenti sottomarini, in particolare con l'area balcanica allo scopo di diversificare l'approvvigionamento e nordafricana, al fine di differenziare i mercati d'acquisto dell'energia e ridurre i costi.\nIn aggiunta a ci\u00f2 si prevedono investimenti nella costruzione di nuovi metanodotti (come ad esempio il Galsi tra Algeria e Sardegna) o potenziamento di quelli gi\u00e0 esistenti, nonch\u00e9 progettazione o costruzione di rigassificatori al fine di differenziare ulteriormente le fonti di approvvigionamento di tale combustibile.\nUlteriori benefici potrebbero giungere da eventuali politiche mirate all'incentivazione dell'efficienza energetica e del risparmio energetico. In particolare sussistono ancora margini di miglioramento riguardo l'efficienza delle centrali termoelettriche, con politiche di dismissione o ristrutturazione delle centrali con i rendimenti pi\u00f9 bassi e maggiore diffusione delle centrali a ciclo combinato o con teleriscaldamento.\nConsumi, potenza e potenza installata.\nSecondo le statistiche di Terna, societ\u00e0 che dal 2005 gestisce la rete di trasmissione nazionale, l'Italia, come sistema fisico nazionale comprendente le proprie centrali di produzione e le proprie stazioni di trasformazione, nel 2017 ha avuto consumi per circa di energia elettrica. Tale dato \u00e8 il cosiddetto \"consumo o fabbisogno nazionale lordo\" e indica l'energia elettrica di cui ha bisogno il Paese per far funzionare qualsiasi impianto o mezzo che necessiti di energia elettrica. Tale dato \u00e8 ricavato come somma dei valori indicati ai morsetti dei generatori elettrici di ogni singolo impianto di produzione pi\u00f9 il saldo degli scambi con l'estero. Tale misura \u00e8 effettuata prima di una eventuale detrazione di energia per alimentare le centrali di pompaggio e non considerando gli autoconsumi delle centrali (ovvero l'energia che la centrale usa per il suo funzionamento). Il dato di consumo nazionale lordo contiene una percentuale pari all'11,4% di energia importata dall'estero (ovvero, al netto delle esigue esportazioni, circa annui nel 2017), che incide per l'11,8% sul valore dell'energia elettrica richiesta.\nSe si escludono tali \"consumi imposti\" (servizi ausiliari, perdite nei trasformatori di centrale e l'energia elettrica per immagazzinare energia durante la notte attraverso le centrali di pompaggio idriche), si ha un \"consumo nazionale netto\" o \"richiesta nazionale di energia elettrica\", che nel 2012 \u00e8 stato di , in aumento del 2% rispetto all'anno precedente, inquadrato in un incremento medio degli ultimi venti anni pari allo 0,87% (\u00e8 da notare tuttavia che tale media comprende anche il pesante calo del 2009 del 5,66%, dovuto principalmente alla riduzione dei consumi industriali a causa della grande recessione). Tale valore comprende anche le perdite di rete, calcolate intorno ai (5,8%) circa. La parte rimanente () rappresenta il consumo di energia degli utenti finali.\nPer quanto riguarda invece la potenza richiesta, l'Italia ha bisogno mediamente di circa di potenza elettrica lorda istantanea ( di potenza elettrica netta istantanea). Tali valori oscillano tra la notte e il giorno mediamente da 25 a , con punte minime e massime rispettivamente di 19,1 e . Tale valore risulta comunque inferiore al picco massimo della potenza richiesta, avutosi nel 2015 con la punta di .\nIl fabbisogno nazionale lordo di energia elettrica \u00e8 stato coperto nel 2017 per il 62,8% attraverso centrali termoelettriche, che bruciano principalmente combustibili fossili in gran parte importati dall'estero (di tale percentuale, una piccola parte - inferiore al 5% - fa riferimento a biomassa, rifiuti industriali o civili e combustibile nazionale). Un altro 25,9% viene ottenuto da fonti rinnovabili (idroelettrica, geotermica, eolica e fotovoltaica) per un totale di energia elettrica di produzione nazionale lorda di circa annui (2017). La rimanente parte per coprire il fabbisogno nazionale lordo () \u00e8 importata dall'estero nella percentuale gi\u00e0 citata dell'11,4%.\nPer quanto riguarda la potenza installata (ovvero la potenza massima erogabile dalle centrali), l'Italia \u00e8 tecnicamente autosufficiente; le centrali esistenti a tutto il 2017 sono infatti in grado di erogare una potenza massima netta di circa contro una richiesta massima storica di circa (picco dell'estate 2015) nei periodi pi\u00f9 caldi estivi. Secondo i dati del 2010 (in cui la potenza massima netta era pari a ) la \"potenza media disponibile alla punta\" stimata \u00e8 stata di . La differenza tra la potenza teorica massima e la stima della potenza media disponibile \u00e8 in parte dovuta a diversi fattori tecnici e/o stagionali (tra questi vi sono guasti, periodi di manutenzione o ripotenziamenti, cos\u00ec come fattori idrogeologici per l'idroelettrico o stime riguardanti l'aleatoriet\u00e0 della fonte per l'eolico e il fotovoltaico, ma anche il ritardo nell'aggiornamento delle statistiche sulle centrali), mentre in parte \u00e8 dovuta anche al fatto che alcune centrali (soprattutto termoelettriche) vengono tenute ferme \"a lungo termine\" in quanto, come detto, non necessarie al soddisfacimento della richiesta. In particolare, secondo la definizione di Terna, la potenza media disponibile alla punta \u00e8 la potenza che \u00e8 stata erogata in media dagli impianti di generazione per far fronte alle punte giornaliere del periodo invernale. Nonostante le suddette situazioni contingenti e/o stagionali, vi \u00e8 comunque una sovrabbondanza di impianti di produzione, cresciuti di oltre il 40% tra il 2000 e il 2017.\nFonti energetiche.\nEnergia da fonti non rinnovabili.\nLa produzione non rinnovabile italiana \u00e8 costituita esclusivamente dalla produzione di energia attraverso la combustione di combustibili fossili in centrali termoelettriche (a meno di produzione di quantit\u00e0 di energia minori attraverso la combustione di biomassa). Tale aliquota costituisce il 70,8% della produzione totale nazionale, il 65,3% dell'energia elettrica richiesta e al 62,8% del fabbisogno nazionale lordo.\nSecondo le statistiche di Terna, la maggior parte delle centrali termoelettriche italiane sono alimentate a gas naturale (67,2% del totale termoelettrico nel 2017) e a carbone (15,6%). Percentuali decisamente minori fanno riferimento a derivati petroliferi (1,9%) e a gas derivati (gas di acciaieria, di altoforno, di cokeria, di raffineria - 1,2% in totale). Sono infine comprese in un generico paniere di \"altri combustibili\" solidi (circa il 14%) diverse fonti combustibili \"minori\", sia fossili sia rinnovabili (biomassa, rifiuti, coke di petrolio, Orimulsion, bitume e altri).\n\u00c8 da notare come le percentuali relative ai tre principali combustibili siano cambiate radicalmente negli ultimi venticinque anni (1994-2017); solo nel 1994, gas naturale, carbone e petrolio \"pesavano\" rispettivamente il 22%, l'11% e il 64%. Si pu\u00f2 notare come, accanto a un leggero aumento dell'utilizzo del carbone, ci sia stata una radicale inversione dell'importanza relativa tra petrolio e gas naturale, il cui utilizzo \u00e8 cresciuto fortemente in termini sia assoluti sia percentuali. Oggi gran parte delle centrali termoelettriche vengono concepite in maniera di poter utilizzare pi\u00f9 combustibili, in maniera da poter variare in tempi relativamente rapidi la fonte combustibile (sebbene negli ultimi anni moltissimi cicli combinati non possano accettare carbone o petrolio o altri combustibili diversi dal gas).\nTale politica \u00e8 conseguita da considerazioni circa il costo, la volatilit\u00e0 dei prezzi e la provenienza da regioni politicamente instabili del petrolio; l'Italia non dispone infatti di consistenti riserve di combustibili fossili e quindi la quasi totalit\u00e0 della materia prima combustibile utilizzata viene importata dall'estero. Non deve inoltre essere trascurato il minor impatto ambientale del gas rispetto al petrolio, soprattutto alla luce dei dettami del protocollo di Ky\u014dto e degli accordi europei in materia ambientale.\nNel 2015 l'Italia figurava come il terzo importatore mondiale di gas naturale dopo Giappone e Germania, proveniente principalmente dalla Russia e dall'Algeria, con quote minori da Paesi Bassi, Qatar e Libia, nonch\u00e9 l'ottavo importatore mondiale di petrolio.\nEnergia da fonti rinnovabili.\nL'energia elettrica prodotta in Italia con fonti rinnovabili deriva sia dalle fonti rinnovabili \"classiche\" sia dalle cosiddette \"NFER\" (o \"nuove fonti di energia rinnovabile\"). Nel 2017 la generazione di energia elettrica da fonti rinnovabili in Italia rappresenta il 29,2% della produzione nazionale e il 25,9% della domanda nazionale.\nIl contributo principale \u00e8 quello dato dalle centrali idroelettriche (localizzate principalmente nell'arco alpino e in alcune zone appenniniche) che producono l'11,4% del fabbisogno energetico elettrico lordo; sempre nel campo delle rinnovabili \"classiche\", le centrali geotermoelettriche (essenzialmente in Toscana) producono l'1,8% di tale fabbisogno.\nTra le \"NFER\", il contributo principale \u00e8 quello dato dal solare in impianti fotovoltaici connessi in rete o isolati, che nel 2017 ha prodotto il 7,3% del fabbisogno, dato in rapida crescita rispetto agli anni precedenti, anche se con un trend in via di stabilizzazione, considerando che fino al 2010 tale valore si aggirava solo intorno al 0,5%. Tale forte incremento, relativo in particolare agli anni tra il 2011 e il 2012, \u00e8 stato causato da un boom di installazioni dovuto principalmente al cambio di regime incentivante dal secondo (prorogato per il cosiddetto decreto \"Salva-Alcoa\") e dal terzo conto energia nel quarto regime incentivante, avvenuto appunto nel 2011. Con tali valori, l'Italia si colloca al secondo posto in Europa per potenza fotovoltaica installata () dietro la Germania mentre, a livello regionale, \u00e8 la Puglia che ha la fetta principale di potenza installata (13,4% del totale nazionale), seguita dalla Lombardia (11,3%).\nL'eolico (con parchi eolici diffusi principalmente in Sardegna, Sicilia e nell'Appennino meridionale), produce il 5,3% dell'energia elettrica richiesta. \u00c8 da notare che, per quanto riguarda la \"potenza eolica\" cumulata a fine 2017, l'Italia, con 9766\u00a0MW, si colloca al quinto posto in Europa (dopo Germania, Spagna, Regno Unito e Francia) e decimo nel mondo.\nInfine, negli ultimi anni \u00e8 cresciuta la quota di energia elettrica generata in centrali termoelettriche o inceneritori dalla combustione di biomasse, rifiuti industriali o urbani. Tale fonte (generalmente compresa nel computo generale delle \"termoelettriche\") \u00e8 passata da una produzione quasi nulla nel 1992, fino a superare la quota geotermoelettrica nel 2008, per giungere fino al 6,1% dell'energia elettrica richiesta nel 2017. Circa un terzo di tale aliquota \u00e8 riconducibile a energia ottenuta a partire dai cosiddetti \"RSU\" biodegradabili, mentre la parte restante \u00e8 relativa agli altri scarti e rifiuti o biomassa comunque di natura organica.\nScambi con l'estero.\nNonostante, come precisato, il parco centrali italiano sia in grado di coprire il fabbisogno interno, l'Italia nel 2016 \u00e8 stata il terzo paese al mondo per importazione netta di energia elettrica in valore assoluto, dietro gli Stati Uniti e il Brasile.\nL'Italia importa una quantit\u00e0 media di energia elettrica che, durante l'anno (escludendo i periodi non lavorativi), pu\u00f2 andare da un minimo di circa 2000 GWh al mese fino a un massimo di circa 5000 GWh, per un totale annuo che nel 2017 \u00e8 stato di circa 37000 GWh netti. I minimi nell'importazione dall'estero si hanno generalmente in fase notturna (sebbene siano percentualmente molto pi\u00f9 importanti rispetto al fabbisogno) oppure, in maniera pi\u00f9 continuativa, durante i mesi estivi o in alcuni periodi invernali caratterizzati da condizioni meteo particolarmente rigide nei paesi confinanti (ad esempio in Francia durante l'ondata di freddo del febbraio 2012)..\nVa comunque menzionato che la stessa ENEL \u00e8 in alcuni casi anche comproprietaria di alcuni impianti di produzione esteri; in questi casi tale produzione sarebbe dunque da considerare in quota ENEL sebbene prodotta fuori dai confini nazionali.\nL'importazione non \u00e8 sempre proporzionale alla richiesta: il fabbisogno energetico italiano viene sostenuto da energia elettrica prodotta all'estero per un'aliquota che pu\u00f2 oscillare tra meno del 10% in fase diurna fino a punte massime del 25% durante la notte.\nTale importazione avviene da quasi tutti i paesi confinanti, anche se le quote maggiori sono quella proveniente dalla Svizzera e, a seguire, dalla Francia (\u00e8 da notare, tuttavia, che attraverso la Svizzera viene veicolata anche parte dell'energia prodotta in Francia ma importata in Italia vista l'insufficiente capacit\u00e0 di trasporto degli elettrodotti diretti); considerando dunque questi due Paesi insieme, da Francia e Svizzera proviene oltre l'80% di tutta l'importazione italiana di elettricit\u00e0.\nParte di questa energia (in particolare quasi il 31,7% di quella \"svizzera\" e l'85,9% di quella \"francese\") viene prodotta con centrali nucleari. Il Gestore dei servizi energetici italiano pubblica periodicamente una stima dell'origine dell'energia effettivamente immessa nel sistema elettrico italiano comprendente anche gli scambi con l'estero; per il biennio 2016-2017 il nucleare, integralmente d'importazione, incideva per il 3,78% del totale.\nIn effetti, come gi\u00e0 detto, l'importazione notturna \u00e8 percentualmente pi\u00f9 importante di quella diurna anche a causa della natura della produzione elettrica con centrali nucleari; queste infatti hanno limitate possibilit\u00e0 di modulare in economia la potenza prodotta e quindi l'energia prodotta durante la notte (in cui l'offerta supera la domanda) ha basso costo di mercato. Ci\u00f2 consente di fermare in Italia durante la notte le centrali meno efficienti e le centrali idroelettriche a bacino e di attivare le centrali di pompaggio che poi possono \"rilasciare\" nuovamente energia durante il giorno.\nQuesto meccanismo ha reso economicamente conveniente l'importazione di energia dall'estero, da cui il grande sviluppo del commercio di energia negli ultimi decenni.\nDai dati pubblicati da Terna riguardanti il 2017 si ricava infine che l'energia elettrica importata \u00e8 aumentata, rispetto all'anno precedente di poco meno del 2%, in linea con l'andamento del fabbisogno energetico nazionale.\nProblemi.\nCosto.\nSecondo dati riferiti al gennaio 2007, in Italia la corrente elettrica per uso domestico ha il costo medio, al netto della tassazione, pi\u00f9 alto di tutta l'Unione Europea (165,8 \u20ac/MWh); il costo medio europeo si attesta infatti attorno ai 117-120 \u20ac/MWh con un minimo in Bulgaria pari a 54,7 \u20ac/MWh. Includendo la tassazione, l'Italia passa - sempre in media - al secondo posto, preceduta solo dalla Danimarca e seguita da Paesi Bassi, Germania e Svezia.\nIl reale costo ai consumatori finali dell'elettricit\u00e0 \u00e8 tuttavia un valore che non \u00e8 quantificabile in un unico numero: infatti esso dipende sensibilmente dal consumo annuale per contratto: ad esempio, per le utenze domestiche fino a 1800 kWh l'Italia risulta uno dei paesi pi\u00f9 economici, mentre le tariffe pi\u00f9 elevate si riscontrano per consumi oltre i 3500 kWh, allo scopo di disincentivare gli elevati consumi.\nLe ragioni di tale costo sono dovute a molti fattori, in parte produttivi e in parte relativi ai meccanismi di mercato e alla distribuzione: va infatti sottolineato che il puro \"costo di produzione\" (gi\u00e0 inclusi i guadagni del produttore) incide per poco pi\u00f9 della met\u00e0 del costo finale all'utente (~56% nel 3\u00ba trimestre 2008, periodo in cui petrolio e gas erano ai massimi storici, e 51% nel 1\u00ba trimestre 2009).\nPer quanto riguarda il costo di produzione esso \u00e8 determinato da diversi aspetti; tra questi va tenuto in conto il \"mix energetico\" (cio\u00e8 il tipo di fonte utilizzata dalla centrale - gas naturale, carbone, nucleare, idroelettrica, ecc.), ma anche l'et\u00e0 e l'efficienza delle centrali, il tasso d'utilizzo degli impianti, hanno impatti significativi.\nPer quanto riguarda le fonti, \u00e8 noto che l'idroelettrico sia una delle modalit\u00e0 di produzione pi\u00f9 economiche. Viceversa il gas viene spesso considerato fra le fonti pi\u00f9 costose, mentre carbone e nucleare sarebbero pi\u00f9 economiche: tuttavia non esiste unanimit\u00e0 di vedute in ambito tecnologico e tali valutazioni possono essere smentite da diversi studi. Ad esempio, riguardo alla convenienza della generazione da fonte nucleare, si nota che anche paesi privi di centrali nucleari hanno costi dell'elettricit\u00e0 inferiori all'Italia (dal 25 al 45%), pertanto, la presenza o meno di impianti nucleari non influirebbe in maniera sostanziale sul prezzo finale al pubblico. Tale analisi non considera per\u00f2 i diversi ambienti e le diverse risorse disponibili in ciascun paese. \nA tal proposito, uno studio del Massachusetts Institute of Technology ha evidenziato che gas e carbone hanno costi piuttosto simili e inferiori a quelli della fonte nucleare, a meno che quest'ultima fonte non venga favorita con prestiti agevolati e tassando gas e carbone, situazione in cui i costi delle tre modalit\u00e0 produttive si avvicinano. Ci\u00f2 vale per impianti nuovi, in linea con le esigenze di sicurezza e tutela ambientale odierne: l'uso di carbone in vecchi impianti risulta pi\u00f9 economico del metano a fronte per\u00f2 di un aumento dell'inquinamento. In Europa infatti la percentuale d'uso del carbone \u00e8 significativamente superiore a quella italiana, avendo molti stati europei (in primis Germania e Polonia) notevoli riserve di carbone: questo spiega in parte il maggior costo di produzione (ma anche la minor produzione di CO2) italiano.\nAnche il tasso d'utilizzo delle centrali ha sicuramente un impatto sul costo di produzione: come spiegato, il parco centrali italiano \u00e8 sfruttato solamente per circa la met\u00e0: le rimanenti centrali costituiscono di fatto un costo in termini di capitale investito ma improduttivo, che viene dunque \"spalmato\" sui costi produttivi delle altre centrali.\nRientra nella formazione del costo anche l'inefficienza del sistema trasmissivo, concepito negli anni sessanta come monodirezionale e \"passivo\": ci\u00f2 significa che non \u00e8 in grado di gestire flussi produttivi provenienti da tanti piccoli impianti n\u00e9 di gestire dinamicamente i carichi (riducendo quindi la differenza fra carico di punta e di base). La situazione \u00e8 tuttavia decisamente migliore a nord rispetto al sud: nel 2004 la media nazionale era pari a 5,6 interruzioni annue (al nord 3,39, al sud 8,75). Nel 2010, la media nazionale era pari a 3,87 interruzioni annue (al nord 2,33, al sud 6,3).\nPer quanto riguarda poi il prezzo all'ingrosso, esso \u00e8 influenzato anche dai meccanismi di mercato della borsa elettrica, dove l'incontro fra domanda e offerta porta ad allineare il prezzo finale ai livelli massimi anzich\u00e9 a quelli minimi.\nIl costo finale all'utenza \u00e8 influenzato infine anche da altre componenti della bolletta energetica: tra queste l'elevata tassazione e gli oneri generali di sistema.\nEsistono una tassa erariale di consumo e un'addizionale provinciale: per il settore produttivo, secondo una ricerca di Confartigianato, la tassazione sarebbe particolarmente elevata: un'impresa che consuma 160\u00a0MWh all'anno paga il 25,4% di tasse sui suoi consumi elettrici, contro una media europea del 9,5%; tuttavia sopra una certa soglia di consumi per usi produttivi, sia la tassa erariale sia l'addizionale si azzerano, creando paradossalmente situazioni per cui i consumi maggiori godono di tassazioni inferiori.\nOneri generali del sistema elettrico.\nGli Oneri di sistema, introdotti con la delibera dell'Autorit\u00e0 per l'energia elettrica e il gas 70/97 e i cui ricavi non sono destinati alle entrate dello Stato, sono dei contributi fatturati ai clienti finali dalle societ\u00e0 distributrici e riversati alla Cassa conguaglio settore elettrico. Gli importi corrispondenti vengono impiegati per gli usi inerenti alla produzione, all'allocazione, al mantenimento, al miglioramento e alla fruizione del servizio elettrico nazionale. Quindi gli oneri di sistema servono al corretto funzionamento e allo sviluppo equilibrato del sistema elettrico nazionale.\nGli oneri si suddividono in quattro categorie (A, B, UC, MCT), di cui per\u00f2 solo tre entrate in vigore e fatturate, attraverso componenti variabili in numero nel tempo.\nNello specifico:\nLe Parti A e UC sono poi suddivise in varie componenti, specifiche per settori di utilizzo finale:\nIn particolare, tali oneri costituiscono, nel terzo trimestre 2011, il 13,14% dei costi elettrici del consumatore medio. Nel dettaglio la componente A3, sempre nel III trimestre del 2011, \u00e8 stata pari a circa l'86% del totale degli oneri generali di sistema; tale aliquota \u00e8 cos\u00ec suddivisa:\nNel 2008 gli oneri previsti per lo smantellamento delle centrali nucleari italiane (devoluti quasi completamente alla SOGIN) e per le \"compensazioni territoriali\", cio\u00e8 gli incentivi economici da versare ai comuni in cui sar\u00e0 costruito il previsto deposito nazionale per le scorie nucleari sono stati rispettivamente di 500 e 500 milioni di euro.\nDipendenza.\nConsiderando sia i combustibili sia l'energia elettrica importata, l'Italia dipende dall'estero per circa il 72,1% del proprio fabbisogno lordo per l'anno 2017. Tale valore viene dato dalla quota di generazione termoelettrica (fatto salvo i contributi relativi a combustibile nazionale, combustione di biomasse e rifiuti), pi\u00f9 gli scambi di energia con l'estero. In particolare, sul totale dei consumi primari europei il gas naturale conta per il 26%; per l'Italia questo rapporto sale fino al 37%. Nei settori di consumo finale, la dipendenza dal gas \u00e8 di circa il 23% in Europa e raggiunge il 30% in Italia.\nTuttavia, va osservato che, anche modificando il mix energetico, non sono possibili sostanziali variazioni di questa percentuale: che si parli di carbone, petrolio, uranio o metano, le riserve italiane sono comunque molto inferiori al fabbisogno, per cui l'approvvigionamento avverrebbe comunque principalmente dall'estero. In pratica, l'unica modalit\u00e0 di generazione dell'energia che potrebbe realmente considerarsi \"interna\" \u00e8 quella che fa affidamento sulle fonti rinnovabili.\nQuesta situazione \u00e8 comune alla gran parte dei paesi europei, dipendenti comunque da paesi extraeuropei per l'importazione di idrocarburi o uranio.\nComplessivamente, la bolletta energetica italiana (cio\u00e8 il costo complessivo sostenuto dal Paese per le importazioni nette di prodotti energetici, non solo per la generazione elettrica) nel 2017 \u00e8 stata pari a 34,4 miliardi di euro, pari al 2% del prodotto interno lordo, con un massimo assoluto riscontrato nel 2012 di 64,8 miliardi di euro e il 4% circa del PIL."}
{"id": "147552", "revid": "767487", "url": "https://it.wikipedia.org/wiki?curid=147552", "title": "George Reisner", "text": "Importanti i suoi contributi alla nostra conoscenza della Nubia.\nTra i suoi pi\u00f9 importanti lavori la lista dei vicer\u00e9 egizi di Kush (Nubia).\nNel 1906 inizi\u00f2 la ricerca del Tempio funerario di Micerino portandone alla luce le fondamenta, il lato est ed i frammenti di due statue in alabastro di Micerino. Successivamente nel 1908 ritrov\u00f2 le scarse vestigia del tempio a valle del medesimo sovrano scoprendo anche le famose triadi in scisto, la splendida diade e numerose altre statue. "}
{"id": "147555", "revid": "1226", "url": "https://it.wikipedia.org/wiki?curid=147555", "title": "Stegosauro", "text": ""}
{"id": "147556", "revid": "125997906", "url": "https://it.wikipedia.org/wiki?curid=147556", "title": "Ciao (sito web)", "text": "Ciao era un sito web di propriet\u00e0 dell'azienda Shopping Guide GmbH su cui \u00e8 basata una comunit\u00e0 virtuale di consumatori. Si tratta di \"portale d'opinione\", ovvero un servizio d'opinione sugli acquisti, dove gli utenti possono pubblicare le proprie recensioni su diversi prodotti e servizi. L'inserimento dei prodotti e servizi commerciali da recensire \u00e8 controllato dall'azienda che gestisce il sito, che ricava proventi dalla pubblicit\u00e0 dei prodotti stessi.\nEsistono diverse sezioni del portale rivolte ai consumatori di varie nazioni europee, tra cui l'Italia.\nLa Community di Ciao recensisce numerosi prodotti e servizi a beneficio di altri consumatori e di societ\u00e0 di ricerche di mercato. Grazie alla combinazione delle recensioni dei consumatori e delle informazioni aggiornate sui prezzi che provengono da siti di e-commerce, Ciao \u00e8 diventata una delle fonti per la guida allo shopping su internet. I membri italiani di Ciao scrivono in media 6.000 recensioni al mese su prodotti aggiornati. Il \"Ciao Caf\u00e9\" \u00e8 un forum in cui i membri hanno inoltre la possibilit\u00e0 di discutere temi attuali o scambiarsi informazioni.\nL'azienda proprietaria, Shopping Guide GmbH, \u00e8 una societ\u00e0 di ricerche di mercato che deriva i propri guadagni dalla pubblicit\u00e0 presente nel sito (inclusi i link ai siti di e-commerce) e dalla vendita ad altre societ\u00e0 di ricerche di mercato delle informazioni sulle abitudini e preferenze degli utenti del sito. \u00c8 previsto che gli utenti cedano i diritti sulle recensioni di cui sono autori, ma malgrado questo ne mantengano la responsabilit\u00e0. Come compenso ne ricevono, in qualche caso, piccole somme di denaro, sotto forma di \"premi\".\nCiao GmbH fu fondata nell'estate del 1999 a Monaco da Frederick Paul e Max Cartellieri. La compagnia contava approssimativamente 170 impiegati, che lavoravano nei sei uffici distribuiti per tutta l'Europa e con sede rispettivamente a Monaco, Londra, Parigi, Madrid, Amsterdam e Timisoara (Romania), pi\u00f9 altri 5 impiegati negli Stati Uniti. Oltre al \"portale d'opinione\" Ciao.com, la societ\u00e0 gestisce una seconda area commerciale che si occupa soprattutto dell\"'accesso dei consumatori\". Come impresa che lavora come fornitore di servizi per molte agenzie di ricerca di mercato, infatti, ha lo scopo di facilitare l'accesso online a specifici gruppi di persone.\nNell'aprile del 2005 Ciao \u00e8 stato acquistato per 154 milioni di dollari da Greenfield Online, un'azienda statunitense di sondaggi online nel settore della ricerca di mercato e della consulenza aziendale.\nNella fine dell'agosto del 2008, Microsoft offre 486 milioni di euro a Greenfield Online, per l'acquisto di Ciao. La stessa Microsoft afferma che il rilevamento del portale, fa parte di una strategia commerciale pi\u00f9 ampia di partecipazione nel settore dell'e-commerce.\nL'azienda che gestisce ciao.it e le sue filiali internazionali \u00e8 Shopping Guide GmbH.\nNel 2018 Ciao viene chiuso senza fornire spiegazioni agli utenti, ma venne poi riaperto."}
{"id": "147557", "revid": "6923", "url": "https://it.wikipedia.org/wiki?curid=147557", "title": "Sydney Pollack", "text": "Fu attivo, da un lato, nella promozione di nuovi talenti cinematografici, dall'altro, nella preservazione dei capolavori del passato: \u00e8 stato membro fondatore sia del Sundance Institute di Robert Redford, sia della Film Foundation di Martin Scorsese.\nBiografia.\nPollack nacque a Lafayette, nell'Indiana, in una famiglia ebraica ashkenazita d'origini russe, figlio di David Pollack, un farmacista ed ex-pugile semiprofessionista, e di Rebecca Miller. Crebbe a South Bend (Indiana), dove s'era stabilito in pianta stabile da bambino al seguito dei genitori, che successivamente finiranno per separarsi. Sua madre, un'alcolizzata sofferente inoltre di disturbi emotivi, mor\u00ec all'et\u00e0 di 37 anni, quando Sydney ne aveva 16.\nGli inizi in televisione.\nTrasferitosi dall'Indiana a New York, studi\u00f2 recitazione al Neighborhood Playhouse con Sanford Meisner, di cui divent\u00f2 assistente insegnando per sette anni arte drammatica. Per il Playhouse ricopr\u00ec anche ruoli come attore in alcuni allestimenti teatrali off-Broadway, distinguendosi abbastanza per essere chiamato a recitare in alcune serie televisive.\nJohn Frankenheimer, uno dei nomi pi\u00f9 importanti della prima generazione di registi televisivi passati al cinema, lo diresse in alcuni drammi hemingwayani e nel 1960 lo chiam\u00f2 a Hollywood per affidargli la regia di alcuni film televisivi. Diresse episodi di diverse serie, ottenendo anche un premio Emmy, e si permise uno sperimentalismo inaudito per la televisione dell'epoca con \"Something About Lee Wiley\", su una cantante blues anni trenta.\nIn questo periodo conobbe alcune persone chiave della sua futura carriera: in televisione lavor\u00f2 con David Rayfiel, che sar\u00e0 il suo sceneggiatore abituale; sul set di \"Il giardino della violenza\" (1961) di Frankenheimer, dove lavor\u00f2 come ripetitore di dialoghi, incontr\u00f2 Burt Lancaster, che due anni dopo lo chiamer\u00e0 per supervisionare il doppiaggio americano di \"Il Gattopardo\" di Visconti (bench\u00e9 Pollack non credesse alla validit\u00e0 del doppiaggio in quanto tale) e sar\u00e0 la star dei suoi primi film; sul set di \"Caccia di guerra\" di Denis Sanders esord\u00ec come attore cinematografico insieme a Robert Redford, che diventer\u00e0 l'interprete simbolo di tutta la sua carriera registica.\nI primi film per il cinema.\nQuando la Paramount gli offr\u00ec l'occasione di dirigere un film per il grande schermo, Pollack colse al volo l'occasione di concretizzare la sua maggiore aspirazione, lasciare la televisione per il cinema, pur sapendo di non poter avere il pieno controllo sul progetto. Il suo film d'esordio, \"La vita corre sul filo\" (1964), \u00e8 un dramma familiare di chiaro stampo televisivo, che si rivel\u00f2 un discreto successo di pubblico, ma fu anche l'unico proprio film che il regista afferm\u00f2 di non amare.\nIl successivo \"Questa ragazza \u00e8 di tutti\" (1966) \u00e8 quello che si pu\u00f2 considerare il suo primo vero film, un melodramma di origine teatrale alla Elia Kazan, con Natalie Wood, che cost\u00f2 tre volte pi\u00f9 del precedente ed ebbe molto meno successo. Fu anche l'inizio del fortunato sodalizio artistico con Robert Redford. Durante l'estate dello stesso anno venne chiamato per terminare le riprese di \"Un uomo a nudo\" a causa della dipartita del regista Frank Perry. Il film verr\u00e0 distribuito nelle sale solo nel 1968.\nIn seguito affront\u00f2 due generi classici, il western e il film bellico, rispettivamente con \"Joe Bass l'implacabile\" (1968) e \"Ardenne '44, un inferno\" (1969), dei quali Burt Lancaster era l'interprete principale. In entrambi i casi, rispett\u00f2 le forme e le figure canoniche del genere, ma riusc\u00ec a esprimere un approccio molto personale. Il primo \u00e8 un western farsesco, che affronta in modo inedito il problema razziale, mettendo in scena sia l'indiano sia il nero, ma \u00e8 completamente privo delle pretese e della retorica delle molte, pi\u00f9 celebri riletture del genere di quegli anni, quali \"Soldato blu\", \"Piccolo grande uomo\", \"La ballata di Cable Hogue\", \"I compari\". Il secondo \u00e8 uno strano film di guerra, sul tema della cultura contrapposta alla violenza, onirico, dalla forte stilizzazione figurativa.\nQuesta prima fase di maturazione culmin\u00f2 in un capolavoro, il dramma della disperazione \"Non si uccidono cos\u00ec anche i cavalli?\" (1969), che lo impose all'attenzione generale come una delle personalit\u00e0 pi\u00f9 interessanti del rinnovamento hollywoodiano. Il film ottenne ben nove candidature agli Oscar, compresa quella per il miglior regista, ma fu l'anno del trionfo per John Schlesinger e il suo \"Un uomo da marciapiede\", titolo fondamentale della New Hollywood.\nGli anni settanta.\nIl nuovo decennio si apr\u00ec per Pollack con il western \"Corvo rosso non avrai il mio scalpo!\" (1972), presentato in concorso a Cannes, \u00abuno dei contributi pi\u00f9 significativi nella revisione del genere\u00bb, e si chiuse con una variazione di ambientazione moderna dello stesso genere, \"Il cavaliere elettrico\" (1979), nuovamente interpretato da Redford, stavolta affiancato da Jane Fonda. Entrambi i film sono caratterizzati da una celebrazione del mito della Natura piuttosto insolita per il \"nuovo cinema americano\", a dimostrazione di una personalit\u00e0 autoriale che lo distanziava dai colleghi \"movie brats\".\nIn mezzo, altri quattro titoli, fra cui spiccano il nostalgico affresco storico-sentimentale \"Come eravamo\" (1973) che, malgrado i pesanti rimaneggiamenti, risult\u00f2 un efficace veicolo divistico per l'insolita coppia formata da Redford e Barbra Streisand, ottenne due Oscar (su sei candidature) e divent\u00f2 una delle storie d'amore pi\u00f9 celebri del cinema americano (sesta nella classifica dell'American Film Institute del 2002), l'avvincente thriller politico \"I tre giorni del Condor\" (1975), che dimostr\u00f2 chiaramente l'adesione di Pollack allo \"spirito dei tempi\" (\u00e8 dell'anno prima l'analogo \"Perch\u00e9 un assassinio\" di Alan J. Pakula), e il violento noir \"Yakuza\" (1974), dall'originale ambientazione giapponese, scritto da quel Paul Schrader che dar\u00e0 il suo apporto maggiore al cinema di quegli anni con la sceneggiatura di \"Taxi Driver\" (1976) di Martin Scorsese. I risultati meno convincenti di questo periodo furono il m\u00e9lo \"Un attimo, una vita\" (1977), con Al Pacino, e \"Il cavaliere elettrico\" (1979).\nA partire da \"Yakuza\" si impegn\u00f2 direttamente nella produzione dei propri film, per difendersi dalle tensioni con gli \"studios\", e dal decennio successivo produsse regolarmente lavori diretti da altri, attraverso la Mirage Productions.\nGli anni ottanta.\nDopo aver diretto \"Diritto di cronaca\" (1981), sugli eccessi della stampa, che pot\u00e9 vantare l'ennesima star di prima grandezza del suo cinema, Paul Newman, l'anno successivo Pollack decise di cimentarsi per la prima volta nella commedia romantica con \"Tootsie\" (1982), film ambientato nel mondo dello spettacolo, brillantemente interpretato da Dustin Hoffman e Jessica Lange, che a sorpresa si rivel\u00f2 un successo clamoroso: ottenne addirittura dieci candidature agli Oscar (comprese quelle per miglior film e regista), anche se solo una (quella alla Lange come la miglior attrice non protagonista) si tramut\u00f2 in statuetta (a causa dell'ostacolo insormontabile costituito dal kolossal impegnato \"Gandhi\" di Richard Attenborough), ma soprattutto incass\u00f2 177 milioni di dollari negli Stati Uniti, secondo solo al blockbuster \"E.T. l'extra-terrestre\" di Steven Spielberg nella stagione cinematografica 1982. A dimostrazione che non si trattava di un fenomeno stagionale e di breve durata, nel 2000, a distanza di quasi vent'anni l'American Film Institute nella sua classifica delle migliori cento commedie statunitensi lo pose in seconda posizione, superato solo dall'indimenticabile \"A qualcuno piace caldo\" di Billy Wilder.\nI crediti di stima artistica e di fiducia nelle sue potenzialit\u00e0 commerciali, accumulati con un simile successo, gli permisero di ottenere un budget di oltre trenta milioni di dollari per realizzare un kolossal vecchio stile, alla David Lean, \"La mia Africa\" (1985). Bench\u00e9 il film non venisse particolarmente apprezzato dalla critica, fu accolto da un vasto successo di pubblico (con 87 milioni di dollari fu il quinto incasso stagionale negli Stati Uniti, mentre a livello internazionale super\u00f2 i 128 milioni) e trionf\u00f2 agli Oscar, conquistando sette premi su undici candidature (a scapito di \"Il colore viola\" di Steven Spielberg).\nGli anni novanta.\nIl suo ritorno alla regia, dopo cinque anni, con \"Havana\" (1990), fu un insuccesso di critica e pubblico. Nella stessa stagione riusc\u00ec per\u00f2 a rifarsi nelle vesti di produttore, con il giallo processuale \"Presunto innocente\" (1990), diretto da Alan J. Pakula, tratto da Scott Turow, che super\u00f2 i duecento milioni di dollari a livello internazionale, fra i migliori dieci incassi dell'anno. Traendone un'utile lezione, si ciment\u00f2 a sua volta con l'adattamento per il grande schermo da un maestro del thriller legale letterario, John Grisham, e ritrov\u00f2 il grande successo: \"Il socio\" (1993), realizzato con assoluta professionalit\u00e0 ma privo della personalit\u00e0 di un tempo, costruito su misura per il divo Tom Cruise, incass\u00f2 158 milioni di dollari negli Stati Uniti (quarto posto stagionale) e 270 nel mondo (quinto posto stagionale).\nMa, di nuovo, dopo essere tornato ai vertici delle classifiche, ebbe una battuta d'arresto con \"Sabrina\" (1995), remake dell'omonima commedia sentimentale di Billy Wilder, infelice tanto nelle intenzioni quanto nel risultato. Di medio successo il film successivo, \"Destini incrociati\" (1999), che tuttavia non lo liber\u00f2 dalla temporanea \"impasse\" creativa e commerciale.\nGli anni duemila.\nSi rifece pertanto partecipando come attore a diversi film come \"Mariti e mogli\" (1992), \"Eyes Wide Shut\" (1999), \"Ipotesi di reato\" (2002), \"Un po' per caso, un po' per desiderio\" (2005), \"Michael Clayton\" (2007), \"Un amore di testimone\" (2008) e telefilm come \"Frasier\", \"Innamorati pazzi\", \"Will &amp; Grace\", \"I Soprano\". Nel 2005, dopo la pausa pi\u00f9 lunga della sua carriera, torn\u00f2 alla regia con il thriller politico \"The Interpreter\" e con il primo documentario della sua carriera, \"Frank Gehry - Creatore di sogni\", sul celebre architetto e suo amico personale.\nMor\u00ec il 26 maggio 2008 nella sua abitazione di Pacific Palisades, vicino a Los Angeles a causa di un cancro allo stomaco.\nVita privata.\nSostenitore del Partito Democratico statunitense, nel 1958 si spos\u00f2 con l'attrice Claire Griswold, da cui ebbe tre figli: Steven (1959-1993); Rebecca (1963); Rachel (1969). Suo figlio Steven mor\u00ec nel 1993 a 34 anni per un incidente aereo, mentre sua figlia Rebecca fu vicepresidente nelle produzioni cinematografiche negli anni novanta.\nDoppiatori italiani.\nDa doppiatore \u00e8 sostituito da:\nRiconoscimenti.\nAltri riconoscimenti"}
{"id": "147558", "revid": "1728", "url": "https://it.wikipedia.org/wiki?curid=147558", "title": "Dionisio d'Alicarnasso", "text": ""}
{"id": "147562", "revid": "372624", "url": "https://it.wikipedia.org/wiki?curid=147562", "title": "Savena", "text": "Il S\u00e0vena (\"S\u00e8vna\" in dialetto bolognese) \u00e8 un corso d'acqua a carattere torrentizio (bacino idrografico di 170 km\u00b2) che nasce nel territorio di Firenzuola, in provincia di Firenze, da un anfiteatro di monti (Sasso di Castro a 1276 m s.l.m., monte Bastione 1190\u00a0m s.l.m., Monte Luario 1140\u00a0m s.l.m., Monte Freddi 1275\u00a0m s.l.m.) poco a nord del passo della Futa; \u00e8 il maggior affluente dell'Idice (al quale reca almeno i 2/3 della portata, specie nella stagione estiva) che confluisce poi nel fiume Reno.\nIl Reno ed il Savena delimitano il territorio della citt\u00e0 di Bologna rispettivamente a ovest e ad est.\nToponimo.\nUna notazione lessicale: l'esatta accentazione del toponimo \u00e8 sdrucciola, \"S\u00e0vena\" (come praticamente solo i bolognesi pronunciano correttamente di primo acchito) e non Sav\u00e9na come sarebbe forse pi\u00f9 comune secondo la fonetica italiana. In effetti, a parte il significato della parola etrusca \"S\u00e0vena\" che significa letteralmente \"\"vena d'acqua\", lo stesso Dante Alighieri, nella Divina Commedia, individua i bolognesi come coloro che stanno \"fra S\u00e0vena e Reno\"\" e solo l'accentazione fonetica sulla prima \"a\" \u00e8 coerente con la metrica dei versi danteschi.\nIl corso d'acqua.\nDopo pochi chilometri dalle sorgenti, il Savena entra in provincia di Bologna, percorre una valle piuttosto incassata e ad andamento pressoch\u00e9 rettilineo, bagnando Pianoro (dove riceve il suo principale affluente, il rio Favale, oltre ad un affluente minore, il Rio delle Pecore), e la periferia sud orientale di Bologna e termina attualmente il suo corso immettendosi nel torrente Idice presso San Lazzaro di Savena dopo circa 55\u00a0km. La portata media annua \u00e8 di circa 4\u00a0m3/s, quella minima di circa 0,3\u00a0m3/s, quella delle piene ordinarie pu\u00f2 arrivare a 150\u00a0m3/s, ma nelle massime piene (centennali) si possono superare i 400\u00a0m3/s ed anche pi\u00f9, come accadde nella piena del 4 novembre 1966, nel corso della quale esond\u00f2 nei pressi di Rastignano e San Ruffillo.\nI crinali che costeggiano il tratto iniziale sono rivestiti da boschi di latifoglie (faggete).\nScendendo, poco dopo l'ingresso nella Provincia di Bologna, il corso d'acqua forma il lago di Castel dell'Alpi (San Benedetto Val di Sambro), formatosi a causa di varie frane, la pi\u00f9 recente nel 1951.\nPi\u00f9 a valle le latifoglie lasciano spazio a una flora meno montana (sambuchi e pioppi).\nIl corso del torrente \u00e8 costeggiato, in parte, dalla Strada statale 65 della Futa che collega Bologna a Firenze ed in parte dalla strada provinciale che collega Pianoro con Castel dell'Alpi, passando, fra l'altro, per le strette e suggestive \"gole di Scascoli\" (Loiano), lunghe circa 2\u00a0km, con pareti precipiti a picco sul fiume ed una larghezza che, in certi punti, \u00e8 di pochi metri.\nIl territorio \u00e8 per\u00f2 sfruttato da cave di ghiaia e sabbia e in pi\u00f9 parti l'equilibrio ecologico \u00e8 fragile: in particolare le gole di Scascoli sono tormentate da un'enorme frana causata in parte dalla discussa costruzione (negli anni ottanta) della \"strada fondovalle Savena\" e la loro bellezza \u00e8 stata deturpata dalla necessit\u00e0 di mettere in sicurezza la Strada del Fondovalle Savena facendo saltare con delle mine parte dell'incombente, ma suggestiva, parete rocciosa. \nStoricamente il Savena \u00e8 stato utilizzato per dare energia a numerosi mulini (ad esempio il Mulino dell'Allocco, nel tratto montano, Mulino Parisio e Mulino di Frino nell'immediata periferia di Bologna) che ne costeggiavano il corso, e forniva acqua anche a canali che passavano per la citt\u00e0 di Bologna, come il Canale Fiaccalcollo (o Fiaccacollo) che costitu\u00ec per un periodo il fossato esterno della (cosiddetta Cerchia del Mille). A tale scopo, fin dall'Alto Medioevo fu sbarrato in localit\u00e0 San Ruffillo (attualmente alla periferia di Bologna) con una chiusa dalla quale si diparte il canale di Savena. La \"Chiusa di San Ruffillo\" (caratteristica nella sua morfologia pi\u00f9 moderna con la grande scalinata, lo scivolo e le torrette dell'opera di presa del canale) ed il relativo canale di Savena, che si immette nel sotterraneo torrente Aposa a Bologna, sono ancora funzionanti e connesse con il complesso sistema di canali sotterranei che percorre Bologna.\nTra Bologna e San Lazzaro di Savena l'alveo non \u00e8 naturale ma \u00e8 stato creato nel XVIII secolo per proteggere la citt\u00e0 dalle periodiche inondazioni.\nIn origine, infatti, il Savena, uscendo dal territorio di Pianoro a San Ruffillo, piegava verso occidente circondando Bologna con un percorso tortuoso (ancora oggi ne rimangono le tracce nella toponomastica della citt\u00e0). Il torrente incrociava la via Emilia Levante all'altezza dell'antico sobborgo di Pontevecchio, toponimo che deriva dal ponte di origini romane posto a ridosso dell'oratorio di S. Maria di Pontemaggiore (i cui resti sono ancora oggi esistenti). Toccava poi la chiesa tuttora chiamata Sant'Antonio di Savena e, seguendo per un tratto l'attuale tracciato della ferrovia Bologna-Portomaggiore, giungeva fino alle mura cittadine fra porta San Vitale e porta San Donato. Da l\u00ec serpeggiava verso nord, passando in corrispondenza dell'odierna fiera, a nord della quale l'antico letto \u00e8 tuttora esistente, ridotto a canaletta, con il nome di \"Savena abbandonato\". Percorrendo verso nord la pianura bolognese parallelamente al Navile e al Reno, si gettava poi in quest'ultimo. Il tratto rettilineo del \"Savena abbandonato\" che va da Capo d'Argine (frazione di Minerbio) alle Valli di Malalbergo (dove sfocia nel Reno), \u00e8 il risultato dei lavori di scavo di un letto artificiale, il \"Savena Nuovo\", che, a causa dei frequenti straripamenti, il monsignor Cesi diede ordine di intraprendere l'8 aprile 1560.\nNel 1776 si decise di convogliare le acque verso nord-est (allontanandole, in tal modo dall'abitato di Bologna) utilizzando l'alveo del Rio Polo e dirottandolo nell'Idice in localit\u00e0 Borgatella, al confine col Comune di Castenaso.\nInsieme ai torrenti Zena e Idice, la valle del Savena \u00e8 costeggiata dal Contrafforte pliocenico ed \u00e8 interessata dalla Vena del gesso: gode di un interessante patrimonio geologico e naturalistico, con la Grotta della Spipola e la sua dolina, gli affioramenti gessosi del Farneto e della Croara, che formano un complesso carsico di estremo interesse (con grotte e cavit\u00e0 naturali unite da un corso d'acqua ipogeo di ben 6\u00a0km, il torrente carsico Acquafredda che nasce alle pendici del Monte Calvo e tributa nel Savena in localit\u00e0 Siberia, alla Ponticella). Si tratta del complesso ipogeo gessoso pi\u00f9 vasto ed importante d'Italia ed uno dei maggiori d'Europa.\nQuesto patrimonio \u00e8 tutelato dal Parco dei Gessi Bolognesi e Calanchi dell'Abbadessa."}
{"id": "147563", "revid": "125963254", "url": "https://it.wikipedia.org/wiki?curid=147563", "title": "Accelerometro", "text": "Un accelerometro \u00e8 uno strumento di misura in grado di rilevare e/o misurare l'accelerazione, effettuando il calcolo della forza rilevata rispetto alla massa dell'oggetto (forza per unit\u00e0 di massa).\nL'uso dell'accelerometro \u00e8 aumentato notevolmente negli ultimi anni poich\u00e9, accanto alle tradizionali applicazioni in ambito scientifico ed aerospaziale, \u00e8 stato adottato in numerosi campi civili (automobilistico, smartphone, testing, analisi meccanica, ludico, ecc) spesso affiancato ad altri sensori come giroscopi, magnetometri ecc. Con il moltiplicarsi delle applicazioni, si sono diversificate anche le tipologie di questi strumenti ed oggi se ne possono contare decine di tipi, ognuno con caratteristiche funzionali e costruttive differenti.\nPrincipio di funzionamento.\nNella maggior parte degli accelerometri, il principio di funzionamento \u00e8 il medesimo: si basa sulla rilevazione dell'inerzia di una massa quando viene sottoposta ad un'accelerazione.\nLa massa viene sospesa ad un elemento elastico, mentre un qualche tipo di sensore ne rileva lo spostamento rispetto alla struttura fissa del dispositivo.\nIn presenza di un'accelerazione, la massa (che \u00e8 dotata di una propria inerzia) si sposta dalla propria posizione di riposo in modo proporzionale all'accelerazione rilevata. Il sensore trasforma questo spostamento in un segnale elettrico acquisibile dai moderni sistemi di misura.\nUna prima classificazione si pu\u00f2 cos\u00ec fare suddividendo questi strumenti a seconda del principio di funzionamento del sensore di posizione.\nAccelerometro estensimetrico.\nLaccelerometro a ponte estensimetrico sfrutta come principio di rilevazione lo stesso delle celle di carico, cio\u00e8 la variazione di resistenza di un estensimetro dovuta alla variazione della sua lunghezza.\nIn questi dispositivi una massa viene sospesa su dei sottili lamierini, su questi ultimi sono fissati degli estensimetri collegati a ponte di Wheatstone.\nIn presenza di un'accelerazione la massa si sposta, flettendo i lamierini e conseguentemente gli estensimetri subiscono un allungamento. Con un voltmetro \u00e8 possibile leggere una tensione di sbilanciamento del ponte di Wheatstone proporzionale all'accelerazione.\nAccelerometro piezoresistivo.\nLaccelerometro a ponte piezoresistivo \u00e8 una variante dell'accelerometro a ponte estensimetrico, dove al posto degli estensimetri sono utilizzati sensori piezoresistivi. Questi sensori si comportano in modo analogo agli estensimetri, ma permettono allungamenti e sensibilit\u00e0 superiori, pur avendo qualche problema di stabilit\u00e0 con la variazione di temperatura.\nSpesso, in questi strumenti la massa viene sospesa su una membrana plastica, sulla quale sono stati attaccati gli elementi piezoresistivi.\nAccelerometro LVDT.\nLaccelerometro LVDT sfrutta, come principio per la rilevazione dello spostamento della massa, un sensore LVDT \"(Linear Variable Differential Transformer)\" integrato nella struttura dell'accelerometro stesso.\nIn questi dispositivi, la massa stessa costituisce il nucleo ferromagnetico del sensore LVDT, e scorre (sospesa su molle o altri elementi elastici) all'interno di un canale, attorno al quale sono avvolte le bobine destinate alla rilevazione della posizione della massa.\nUn apposito circuito rileva la posizione del nucleo rispetto alle bobine e genera un segnale elettrico proporzionale allo spostamento rispetto alla posizione di riposo.\nAccelerometro capacitivo.\nLaccelerometro capacitivo sfrutta, come principio per la rilevazione dello spostamento della massa, la variazione della capacit\u00e0 elettrica di un condensatore al variare della distanza tra le sue armature.\nIn questi accelerometri, la massa sismica (realizzata con materiale conduttivo) costituisce un'armatura, mentre l'altra \u00e8 realizzata sulla struttura fissa del dispositivo, nell'immediata prossimit\u00e0 della massa. La massa viene sospesa su un elemento elastico relativamente rigido (tipicamente una membrana). Un apposito circuito rileva la capacit\u00e0 del condensatore cos\u00ec realizzato e genera un segnale elettrico proporzionale alla posizione della massa.\nNegli ultimi anni, gli accelerometri capacitivi si realizzano in tecnologia MEMS dove le singole armature hanno la forma di un pettine per aumentarne il valore di capacit\u00e0. Questo consente di realizzare un capacitore differenziale che permette, in prima approssimazione, di lienarizzare la relazione tra lo spostamento delle armatura. La posizione della massa \u00e8 direttamente proporzionale all'accelerazione attraverso la relazione elastica formula_1 .\nAccelerometro piezoelettrico.\nLaccelerometro piezoelettrico sfrutta, come principio per la rilevazione dello spostamento della massa, il segnale elettrico generato da un cristallo piezoelettrico quando \u00e8 sottoposto ad una compressione.\nIn questi accelerometri la massa viene sospesa sul cristallo piezoelettrico, che, in questo caso, costituisce sia il sensore, che l'elemento elastico. In presenza di un'accelerazione la massa (che presenta una certa inerzia) comprime il cristallo, il quale genera un segnale elettrico proporzionale alla compressione.\nVisto che l'elemento elastico \u00e8 un cristallo, le caratteristiche di questi dispositivi sono peculiari:\nUna considerazione di particolare rilievo sta nel fatto che i cristalli generalmente impiegati nella costruzione dell'elemento elastico hanno un elevatissimo valore della costante elastica, il che ha una profonda influenza sull'equazione differenziale che governa il fenomeno vibratorio che coinvolge il sistema strumento.\nL'ultima caratteristica \u00e8 da rimarcare: come detto, il cristallo genera un segnale elettrico proporzionale alla compressione, ma se la compressione sul cristallo permane, il segnale generato tende a dissiparsi dopo un breve periodo. In conseguenza di questo fenomeno, detto \"leakage\", questi accelerometri non sono in grado di rilevare un'accelerazione quasistatica: dopo qualche secondo dall'applicazione di una tale accelerazione, il segnale prima si \"congela\" e poi si dissipa, e in uscita non sar\u00e0 presente alcun segnale. Ci\u00f2 \u00e8 dovuto all'elevata resistenza dell'accelerometro o, eventualmente, anche ad una errata impostazione della frequenza limite inferiore sul preamplificatore. Questi accelerometri trovano impiego in applicazioni dove si deve rilevare accelerazioni dinamiche come quelle che si generano nelle vibrazioni e negli shock meccanici.\nAccelerometro laser.\nLaccelerometro laser \u00e8 un tipo particolare d'accelerometro, usato quando \u00e8 necessario effettuare misure estremamente precise, non ottenibili con altri tipi di strumenti. Il principio di funzionamento \u00e8 concettualmente differente rispetto a quelli sopra esposti, e si basa sul principio fisico che l'accelerazione \u00e8 una derivata della velocit\u00e0 nel tempo.\nIn questo dispositivo un interferometro laser misura istante per istante lo spostamento dell'oggetto in moto, un computer ad esso collegato effettua la derivata seconda rispetto al tempo, ottenendo cos\u00ec direttamente il valore d'accelerazione.\nI problemi di questi dispositivi \u00e8 che sono costosi, piuttosto ingombranti, richiedono che l'interferometro sia montato a terra (o su un luogo da considerarsi fisso) e il laser deve essere costantemente puntato verso l'oggetto in moto.\nGravimetro.\nIl gravimetro \u00e8 un tipo particolare d'accelerometro realizzato appositamente per misurare l'accelerazione di gravit\u00e0.\nSecondo il principio d'equivalenza della relativit\u00e0 generale, gli effetti della gravit\u00e0 e dell'accelerazione sono gli stessi, perci\u00f2 un accelerometro non pu\u00f2 fare distinzione tra le due cause.\nCome gravimetri si possono usare delle versioni migliorate di accelerometri per misure statiche, in cui sono state particolarmente curate le caratteristiche di sensibilit\u00e0, di precisione e di stabilit\u00e0. Infatti, in questa applicazione, necessita rilevare variazioni d'accelerazione estremamente ridotte.\nDove, a fini scientifici, \u00e8 necessario effettuare misure estremamente precise, si ricorre ad uno strumento che lavora con lo stesso principio dell'accelerometro laser: in questo caso, si rileva l'accelerazione della caduta di un grave in una camera sottovuoto, usando un interferometro laser per misurare lo spostamento, e un orologio atomico per misurare il tempo di caduta.\nLa rilevazione dell'accelerazione gravitazionale, oltre ad avere interesse in campo scientifico (specie in fisica e in geologia), \u00e8 una pratica dell'industria estrattiva (specie per la ricerca di giacimenti petroliferi).\nBanda passante.\nGli accelerometri possono essere divisi in due grandi categorie:\nAlla prima categoria appartengono gli strumenti che presentano una banda passante con una caratteristica passa basso, mentre alla seconda appartengono gli strumenti che presentano una caratteristica passa banda.\nGli accelerometri per misure di accelerazione statica sono in grado di rilevare dalle accelerazioni continue e statiche (grandezza d'ingresso con frequenza a 0\u00a0Hz) fino ad accelerazioni che variano con frequenze basse (normalmente fino a 500\u00a0Hz).\nQuesta caratteristica \u00e8 tipica degli accelerometri realizzati con il principio estensimetrico, LVDT o capacitivi.\nEsempi d'applicazione per questi strumenti sono misure d'accelerazione gravitazionale, d'accelerazione centrifuga, di un veicolo in movimento, nella guida inerziale.\nGli accelerometri per misure di accelerazione dinamica sono dei dispositivi che non sono in grado di rilevare accelerazioni statiche (ad esempio l'accelerazione gravitazionale), ma sono in grado di rilevare le accelerazioni che variano nel tempo, ad esempio quelle generate da oggetti che vibrano o quelle che si generano negli urti.\nLa banda passante di questi strumenti pu\u00f2 andare da qualche Hz a 50\u00a0kHz.\nTipici accelerometri di questo tipo sono quelli realizzati con tecnologia piezoelettrica.\nCondizionatori di segnale integrati.\nIl progresso della miniaturizzazione elettronica ha permesso di integrare all'interno di uno stesso package diversi accelerometri e i relativi condizionatori di segnale. Questi circuiti possono servire ad alimentare correttamente i sensori, oppure ad amplificare, filtrare e linearizzare il segnale d'uscita.\nL'integrazione di questi circuiti ha semplificato l'uso degli accelerometri, che possono essere efficacemente usati in una pi\u00f9 vasta gamma di applicazioni in modo semplice ed economico.\nUtilizzo degli accelerometri nella vita quotidiana.\nSe fino a pochi anni fa gli accelerometri erano destinati ad usi scientifici, militari o civili \"speciali\", oggi con l'evoluzione dell'elettronica, la riduzione dei costi e lo sviluppo delle applicazioni, gli accelerometri vengono utilizzati sempre pi\u00f9 su oggetti d'uso comune.\nAlcuni accelerometri miniaturizzati (utilizzati come inclinometri) si ritrovano in apparecchi portatili allo scopo di ruotare automaticamente l'orientamento della visualizzazione sullo schermo (da verticale a orizzontale e viceversa), a seconda se il dispositivo sia posto in orizzontale o verticale.\nLa medesima tecnologia \u00e8 a bordo dei gamepad di alcune console giochi, permettendo, con la sola inclinazione dei medesimi, di comandare lo svolgimento dei giochi. Esempio, nella piattaforma Wii della Nintendo, l'uso di accelerometri nei telecomandi, permette un'interattivit\u00e0 molto superiore alla concorrenza.\nSin dagli anni '80, accelerometri a basso consumo e dimensioni ridotte, vengono inseriti all'interno dei pacemaker per adattare la frequenza di stimolazione all'attivit\u00e0 svolta dal paziente.\nUn'altra applicazione sempre pi\u00f9 comune, \u00e8 quella utilizzata per la rilevazione dell'accelerazione laterale nei veicoli, allo scopo di controllare le sbandate azionando opportunamente il sistema di frenatura.\nIn biologia.\nMolti animali usano le statocisti, che sono speciali strutture cellulari con pesi penduli e organi di senso innervati, per misurare l'accelerazione e la gravit\u00e0."}
{"id": "147566", "revid": "117610279", "url": "https://it.wikipedia.org/wiki?curid=147566", "title": "Persistenza della visione", "text": "La persistenza della visione \u00e8 una ipotesi di un fenomeno, che, come nel 1829 da Joseph Plateau nella sua \"Dissertation sur quelques propri\u00e9t\u00e9s des impressions produites par la lumi\u00e8re sur l'organe de la vue\" (nella quale tuttavia non parla esplicitamente di \"persistenza retinica\"), risulterebbe nella persistenza per circa 1/50 di secondo dell'immagine a livello retinico. Plateau riteneva che la retina dell'occhio umano avesse la capacit\u00e0 di trattenere l'immagine per qualche frazione di secondo anche dopo che l'immagine stessa non era pi\u00f9 visibile. Questo effetto visivo \u00e8 coinvolto anche nella cosiddetta \"illusione della ruota del carro\", ovvero l'illusione di vedere fermo o ruotante inversamente un oggetto che gira veloce . L'effetto sarebbe simile alla \"latenza\" o anche alla \"memoria iconica\".\nStudi successivi.\nUno studio sull'immagine consecutiva o \"afterimage\" \u00e8 stato condotto dal fisico inglese Shelford Bidwell nel 1894. Una discussione sul meccanismo di formazione di questa immagine \u00e8 originariamente riportata in \"\"Principles of Human Physiology\" di E. H. Starling.\nUn aggiornamento recente \u00e8 di Jearl Walker \"Il fantasma di Bidwell e altri fenomeni associati\"\".\nCorrelazione con il cinema.\nIl concetto di persistenza retinica in rapporto al cinema viene enunciato espressamente nell'opuscolo di Silland \"Nozioni sul cinematografo Augusto e Luigi Lumi\u00e8re\", del 1897, ma non ci sono prove sperimentali e scientifiche attuali che colleghino concretamente questo concetto alla fisiologia della percezione dell'immagine in movimento.\nDimostrazione dell'infondatezza della persistenza a livello retinico.\nA dimostrare l'errore \u00e8 lo psicologo Max Wertheimer, fondatore della psicologia della Gestalt, con il saggio \"\"Experimentelle Studien ueber das Sehen der Bewegung\".\n\u00c8 questo autore a ipotizzare che la fusione di immagini simili e successive non avvenga nella retina, ma a un livello superiore e chiama questo processo \"fenomeno phi\". Nell'ambito della Gestalt viene successivamente fatta l'ipotesi di un corto circuito tra le diverse aree corticali di proiezione delle immagini.\nDopo Wertheimer il \"fenomeno phi\" viene trattato da Hugo M\u00fcnsterberg (\"\"The Photoplay; a Psychological Study\", 1916), da Paul Linke, da Rudolf Arnheim (\"Art and Visual Perception\", 1956) e Albert Michotte (\"Revue Internationale de Filmologie\", ottobre 1948).\nGli ultimi dubbi sono stati fugati da L.G. Standing e R.N. Haber in \"Quarterly Journal of Experimental Psychology\"\" del 1969."}
{"id": "147567", "revid": "1428919", "url": "https://it.wikipedia.org/wiki?curid=147567", "title": "Beni pubblici", "text": "In economia, un bene pubblico \u00e8 un bene che \u00e8 difficile, o impossibile, produrre per trarne un profitto privato. Per definizione, un bene pubblico \u00e8 caratterizzato da:\nBeni pubblici \"puri\" possiedono in senso assoluto tali propriet\u00e0 (Paul Samuelson). D'altra parte, poich\u00e9 i beni pubblici puri sono rari (sebbene includano importanti casi quali il sistema dei diritti di propriet\u00e0 o la difesa nazionale), nel gergo degli economisti il termine bene pubblico \u00e8 in genere riferito a beni pubblici \"impuri\", o pubblici soltanto con riferimento a un particolare sottoinsieme di consumatori. \u00c8 importante al riguardo osservare che un bene pubblico pu\u00f2 essere fruito da parte dell'intera societ\u00e0, laddove un bene che \u00e8 utilizzato soltanto da un suo sottoinsieme dovrebbe essere considerato un \"bene collettivo\".\nBeni pubblici e beni privati.\nUn bene pubblico \"puro\" pu\u00f2 essere inoltre definito in opposizione a un bene privato, ossia un bene caratterizzato da rivalit\u00e0 nel consumo ed escludibilit\u00e0. Una pagnotta \u00e8 ad esempio un bene privato: il suo possessore pu\u00f2 impedire ad altri di consumarla, e una volta che essa \u00e8 stata consumata, non pu\u00f2 esserlo nuovamente.\nFin dagli inizi del XIX secolo, si \u00e8 andata sviluppando una disputa dogmatica, soggetta ad alterne fortune, circa la validit\u00e0 della distinzione fra \"propriet\u00e0 pubblica\" e \"propriet\u00e0 privata\", che affonda le sue radici nella concezione liberale del diritto e che assegna sia ai beni privati sia ai beni pubblici il compito di soddisfare gli interessi pubblici.\nPropriet\u00e0 pubblica e privata nell'ordinamento italiano.\nNell'ordinamento italiano, solo la Costituzione menziona la propriet\u00e0 pubblica e la propriet\u00e0 privata, ma solo per sottolineare come la propriet\u00e0 privata sia un \"diritto\" (il cui specifico contenuto \u00e8 descritto dall'art. 832 cod. civ.), mentre la propriet\u00e0 pubblica \u00e8 sempre espressione di un dovere, e la sua gestione implica l'esercizio di una funzione pubblica.\nLe norme del Codice civile del 1942 non danno un preciso contenuto della \u00abpropriet\u00e0 pubblica\u00bb, limitandosi a disciplinare il particolare regime giuridico dei beni \"appartenenti\" all'ente pubblico. Ma il concetto giuridico di \"appartenenza\" usato dal legislatore \u00e8 troppo vasto e non pu\u00f2 coincidere con quello di propriet\u00e0, che comprende alcuni diritti soggettivi ben identificati (ad es. diritto di disposizione, diritto di godimento, ecc.).\nIl complesso dei beni pubblici \u00e8 considerato unitariamente sotto il profilo dell'uso, della circolazione e della tutela. L'Agenzia del Demanio provvede all'amministrazione e gestione dei beni del demanio, con il compito di razionalizzarne e valorizzarne l'impiego, utilizzando criteri di mercato ed altri criteri imprenditoriali circa la vendita, l'acquisizione e l'utilizzo.\nCon la legge n. 448 del 1998, si \u00e8 aperto un processo di privatizzazione dei beni patrimoniali indisponibili e disponibili, finalizzato a realizzare esigenze di carattere finanziario e di risanamento del debito pubblico.\nProduzione di beni pubblici.\nIl libero mercato \u00e8 in genere incapace di produrre un ammontare ottimale/efficiente (in senso paretiano) di beni pubblici. Importanti beni, come il sistema dei diritti di propriet\u00e0, saranno \"prodotti\" in ammontare insufficiente, a causa di problemi normalmente associati ai beni pubblici, quali il \"free riding\" che si riferisce all'opportunismo per il quale ognuno vorrebbe beneficiare di beni pubblici senza sostenerne il costo. Nella pratica, tali difficolt\u00e0 sono normalmente affrontate e risolte tramite l'intervento dello Stato nell'economia. Questa soluzione non \u00e8 tuttavia libera da critiche, in quanto alcuni argomentano come possa condurre alla produzione/erogazione di beni pubblici in quantit\u00e0 eccessiva; inoltre, una soluzione centralizzata che passi tramite l'intervento governativo non \u00e8 l'unica possibile; almeno in via teorica, soluzioni decentralizzate quali tradizione e democrazia possono svolgere un ruolo analogo. L'Economia della conoscenza si occupa diffusamente di questi temi.\nLa critica pi\u00f9 radicale alla nozione di bene pubblico, per\u00f2, \u00e8 formulata dai teorici della scuola austriaca, che a partire da una teoria soggettiva del valore (quale fu sviluppata da Carl Menger e poi ripresa da Ludwig von Mises, Friedrich von Hayek, Murray N. Rothbard e altri) nega che sia possibile riconoscere - nella complessit\u00e0 e variet\u00e0 delle preferenze individuali - \"beni\" universalmente tali. Perfino la difesa non \u00e8 un bene per i pacifisti radicali, cos\u00ec come non sono un bene le strade agli occhi di molti ecologisti, e via dicendo.\nIl concetto economico \"formale\" di bene pubblico non \u00e8, infine, da confondere con l'uso informale del termine, spesso assimilato al pubblico interesse, che in generale rimanda a un giudizio di tipo etico, estraneo alla teoria economica dei beni pubblici.\nClassificazione dei beni pubblici in Italia.\nLa gestione dei beni pubblici \u00e8 diversificata, a seconda della tipologia dei beni stessi, che possono essere:\nIl \u00abdiritto dei beni pubblici\u00bb.\nIl cosiddetto \u00abdiritto dei beni pubblici\u00bb nasce nel periodo della Rivoluzione francese, nel momento in cui si oper\u00f2 la distinzione (trasfusa dal Codice napoleonico ai successivi codici civili da esso derivati) tra:\nNell'attuale ordinamento, il diritto dei beni pubblici consiste in una serie di deroghe al diritto comune in materia di circolazione giuridica e di tutela, nonch\u00e9 di gestione contabile interna.\nLa normale capacit\u00e0 di diritto comune dello Stato e degli altri enti pubblici si manifesta anche nella titolarit\u00e0 di beni e di diritti su beni, ai quali si applica (in linea di principio e salvo deroghe) il diritto privato.\nStoria.\nAlle origini, lo Stato italiano era un grandissimo proprietario immobiliare, per avere \"ereditato\" vastissimi compendi patrimoniali dall'unificazione degli Stati preunitari, compendi poi alienati in funzione dell'avvio del sistema di produzione capitalistico, poi ancora reintegrati con la legge di eversione dell'asse ecclesiastico del 1867 (a sua volta alienato a privati).\nNonostante questa politica di \"svendita\" del patrimonio dello Stato, questo rimase assai cospicuo, tanto che di recente si \u00e8 avviato un nuovo processo di alienazioni (privatizzazioni) tuttora in corso."}
{"id": "147572", "revid": "1318658", "url": "https://it.wikipedia.org/wiki?curid=147572", "title": "Operazione Rolling Thunder", "text": "Operazione Rolling Thunder era il nome in codice dato alla campagna di bombardamento messa in atto dalle forze statunitensi contro la Repubblica Democratica del Vietnam (Vietnam del Nord), tra il 1965 ed il 1968, nel corso della Guerra del Vietnam.\nL'obiettivo dell'operazione era quello di far cessare, senza l'impiego di truppe di terra, il supporto nordvietnamita al movimento Viet Cong che operava nel Vietnam del Sud. Le forze nordvietnamite riuscirono tuttavia, con l'aiuto dell'Unione Sovietica e della Cina, a schierare un'imponente rete di difese antiaeree e ad opporsi efficacemente alle sortite americane.\nLa campagna fu la prima di quattro fasi distinte nella Guerra Aerea contro il Vietnam del Nord. La seguirono lo \"Stop ai bombardamenti\" tra il 1968 ed il 1972, la campagna Linebacker (maggio-ottobre 1972) e infine la \"Guerra degli undici giorni\" (o Linebacker II, 17-29 dicembre 1972).\nStoria.\nDal 2 marzo 1965 al dicembre 1967 con l'operazione \"Rolling Thunder\" furono sganciate quasi 900.000 tonnellate di bombe sul Vietnam del Nord. La \"Rolling Thunder\" termin\u00f2 definitivamente il 1\u00ba novembre 1968 e cost\u00f2 agli Stati Uniti 506 velivoli dell'U.S.Air Force, 397 dell'U.S. Navy e 19 del Corpo dei Marines, persi sia nel Sud che nel Nord del Vietnam. Dei 745 uomini di equipaggio abbattuti, 145 furono salvati, 255 morirono, 222 furono catturati (e 23 di questi morirono in cattivit\u00e0); 123 furono i dispersi. Nell'arco di 44 mesi 454 aviatori dell'U.S. Navy persero la vita, furono catturati e andarono dispersi in operazioni sia sul Vietnam che sul Laos. La stima delle perdite civili si aggira fra le 52.000 e le 182.000.\nEffetti.\nL'operazione non sort\u00ec gli effetti strategici previsti, cio\u00e8 mettere in ginocchio la resistenza dei Viet Cong radendo al suolo punti nevralgici (basi militari, ponti, sistemi di comunicazione, zone portuali, ecc.). Questo perch\u00e9 gli obiettivi fissati dalla campagna non erano vitali come ritenuto dallo stato maggiore statunitense, perch\u00e9 il metodo di combattimento dei Viet Cong era basato sulla guerriglia ed essi non necessitavano n\u00e9 di particolari infrastrutture (oltretutto gi\u00e0 praticamente inesistenti) n\u00e9 di rifornimenti ingenti.\nOltre a ci\u00f2 ci fu uno scarso coordinamento tra le forze armate americane: le tre Aviazioni degli Stati Uniti - Aeronautica, Aviazione della Marina e Aviazione del Corpo dei Marines - agivano indipendentemente una dall'altra disperdendo i risultati gi\u00e0 scarsi per la natura del territorio con il risultato di danneggiare maggiormente la popolazione civile che i militari avversi."}
{"id": "147573", "revid": "1543377", "url": "https://it.wikipedia.org/wiki?curid=147573", "title": "Community (serie televisiva)", "text": "Community \u00e8 una serie TV creata da Dan Harmon e trasmessa negli Stati Uniti d'America dal canale NBC dal 17 settembre 2009 al 17 aprile 2014. La serie racconta le vicende di un gruppo di studenti in un fittizio college del Colorado. La serie \u00e8 stata acclamata dalla critica e nel tempo ha ottenuto un ampio numero di fan.\nDopo cinque stagioni la serie \u00e8 stata cancellata dalla NBC nel maggio 2014; in seguito \u00e8 stata rinnovata da Yahoo! Screen per una sesta stagione, che \u00e8 andata in onda dal 17 marzo al 2 giugno 2015. In Italia la serie \u00e8 trasmessa in prima visione sul canale Comedy Central a partire dal 13 aprile 2010, mentre in chiaro viene trasmessa dal 16 settembre 2013 al 23 dicembre 2015 sulle reti del gruppo Mediaset.\nEpisodi.\nWebisodi.\nOltre alla stagione trasmessa in TV, la NBC ha prodotto una serie di webisodi, pubblicati sul sito web del fittizio Greendale Community College nella sezione dedicata al dipartimento cinematografico. Gli webisodi seguono il personaggio di Abed, mentre questi riprende i suoi amici con la telecamera.\nTrama.\n\"Greendale Community College\". \nJeff Winger, un avvocato con la licenza sospesa, con lo scopo di sedurre l'ex attivista politica Britta Perry, organizza un finto gruppo di studio di spagnolo a cui lei \u00e8 stata invitata a partecipare. Tuttavia, Britta invita un altro studente, Abed Nadir, che a sua volta invita altri quattro membri della classe di spagnolo: Troy Barnes, Shirley Bennett, Annie Edison e Pierce Hawthorne. Il gruppo, cos\u00ec, diventa reale.\nNonostante le loro diverse et\u00e0, personalit\u00e0 e i loro caratteri, il gruppo cresce insieme e tutti sviluppano una stretta amicizia gli uni con gli altri. Il gruppo, come entit\u00e0, \u00e8 abbastanza egocentrico ed \u00e8 proprio questa la causa di competizioni, argomenti o faide che vanno creandosi. Questo comportamento \u00e8 incoraggiato dal loro scoppiettante preside che li considera i suoi studenti preferiti, e che ha anche una cotta per Jeff.\nProduzione.\nSviluppo.\nLe premesse di \"Community\" si basano sulla vera esperienza di vita di Dan Harmon. Nel tentativo di salvare la relazione con la sua fidanzata dell'epoca, si iscrisse presso il Glendale Community College a nord-est di Los Angeles, dove avrebbero seguito le lezioni di spagnolo insieme. Harmon rimase coinvolto in un gruppo di studio e, senza volerlo, divenne fortemente legato al gruppo, nonostante fosse formato da persone con le quali aveva pochissimo in comune. \u00abEro in questo gruppo con questi zucconi e cominciarono a piacermi\u00bb, ha spiegato, \u00abanche se non avevano nulla a che fare con l'industria cinematografica e io non avevo nulla da guadagnare da loro n\u00e9 nulla da offrirgli\u00bb. Ispirandosi a queste vicende, Harmon ha scritto la serie con un protagonista in buona parte basato su se stesso. Come Jeff, era stato egocentrico e indipendente all'eccesso, prima di capire il valore del legame con le altre persone.\nRiguardo alla stesura delle sceneggiature, Harmon ha affermato di scrivere la serie come se fosse un film, non una sitcom, e che essenzialmente il processo creativo non era diverso rispetto ai primi lavori da lui sviluppati, eccetto per la durata ed il target di spettatori.\nIl 14 maggio 2012 la NBC, dopo aver rinnovato \"Community\" per una quarta stagione, in accordo con la casa di produzione Sony Pictures Television licenzi\u00f2 Dan Harmon, creatore e showrunner della serie. Harmon venne quindi rimpiazzato da David Guarascio e Moses Port. Un anno dopo, tuttavia, dopo il rinnovo della serie per una quinta stagione, Dan Harmon trov\u00f2 un accordo con la NBC e Sony per ritornare come showrunner.\nIl 9 dicembre 2014 il casting e la produzione di Community ha festeggiato i 100 episodi girati. \u00c8 l'undicesima sitcom ad arrivare al traguardo record di 100 episodi.\nIl 13 gennaio 2015 viene annunciata la premi\u00e8re della sesta stagione, avvenuta il 17 marzo 2015 su Yahoo! Screen.\nCasting.\nDan Harmon ha sottolineato l'importanza data al casting per \"Community\", dichiarando in un'intervista che \u00abil casting ha occupato il 95% del lavoro sulla serie\u00bb. Aveva gi\u00e0 lavorato in precedenza con molti membri del cast: Joel McHale, John Oliver e Chevy Chase erano apparsi nel nono episodio di \"Water and Power\", in una serie di cortometraggi prodotti da Harmon per Channel 101. L'attore Chevy Chase \u00e8 stato per lungo tempo il preferito di Harmon. Sebbene inizialmente non fosse propenso a lavorare in una sitcom, Chase \u00e8 stato persuaso ad accettare il ruolo dalla qualit\u00e0 della sceneggiatura. Per quanto Chase fosse stato spesso criticato per le scelte fatte durante la propria carriera, Harmon riteneva che questo ruolo potesse essergli redentore. Harmon ha chiesto a Chase di allontanarsi dalla figura del \"sapientone\" che aveva creato spesso nei suoi precedenti ruoli, dato che il personaggio di Pierce da lui interpretato \u00e8 piuttosto una figura patetica e solitamente il bersaglio delle battute altrui.\nMcHale, noto per il talk show \"The Soup\" trasmesso su E!, \u00e8 rimasto anch'egli impressionato dalla scrittura di Harmon. Al riguardo ha affermato: \u00abla sceneggiatura di Dan era una di una spanna sopra a tutto ci\u00f2 che stavo leggendo al momento\u00bb. Per il ruolo di Annie, Harmon voleva qualcuno che somigliasse a Tracy Flick, il personaggio di Reese Witherspoon nel film del 1999 \"Election\". Inizialmente i produttori cercavano una Tracy Flick asiatica o latino americana, per ampliare le differenze con il personaggio a cui si ispiravano, ma non ne sono riusciti a trovarla. Quindi hanno deciso di assegnare la parte a Alison Brie, nota per il ruolo di Trudy Campbell nella serie televisiva \"Mad Men\".\nPer arginare la partenza di Chevy Chase, nel cast per la quinta stagione si \u00e8 aggiunto Jonathan Banks, famoso per la sua interpretazione in \"Breaking Bad - Reazioni collaterali\". Il ruolo in cui recita \u00e8 quello di Buzz Hickey, professore di criminologia alla Greendale.\nRiprese.\nDurante le riprese della serie alcuni attori sono soliti improvvisare, in particolare Chevy Chase. Su Chase, Harmon ha dichiarato che \u00abtende a tirar fuori battute con le quali si pu\u00f2 veramente concludere le scene, a volte\u00bb. Ha anche menzionato Joel McHale e Donald Glover come abili improvvisatori.\nAccoglienza.\nCritica.\nLa sitcom ha ricevuto giudizi molto positivi dai critici. Sul sito Metacritic le prime tre stagioni hanno ricevuto rispettivamente un punteggio di 69, 88 e 81 su un totale di 100. Il critico David Bushman ha definito \"Community\" la migliore nuova serie televisiva dell'autunno.\nIl primo episodio della serie \u00e8 stato trasmessa il 17 settembre 2009, raccogliendo 7,68 milioni di telespettatori. Ha mantenuto il 93% dell'audience di \"The Office\", che era programmato in precedenza nello stesso periodo. La serie \u00e8 stata definita un \u00abpunto luminoso nella notte\u00bb di NBC, visto che \"The Office\" era scesa del 18% rispetto alla stagione precedente, e \"Parks and Recreation\", che lo precedeva, era scesa del 30%.\nCitazioni e riferimenti.\nUna delle caratteristiche della serie \u00e8 il costante uso di autocitazioni e riferimenti ad altre opere, sia cinematografiche che televisive. Ad esempio, l'episodio 1x01 \u00e8 interamente dedicato al film \"Breakfast Club\", con tanto di ringraziamenti a John Hughes nei titoli di coda (venuto a mancare nello stesso anno di inizio della serie). Nell'episodio 1x21 viene omaggiato il cinema gangster di Martin Scorsese, nell'episodio 1x24 Troy vive una situazione simile a quella di Will Hunting nell'omonimo film, solo che viene avvicinato da un idraulico per la sua capacit\u00e0 di sistemare una distributore dell'acqua, mentre nel primo della seconda stagione Chang mostra una molteplice personalit\u00e0 come Gollum ne \"Il Signore degli Anelli\". Nell'episodio 2x19, il gruppo di studio organizza una festa a sorpresa per Abed a tema \"Pulp Fiction\"; nel tentativo di attrarlo verso la festa, Jeff, si trova coinvolto in una cena col festeggiato, architettata dallo stesso per rivivere le scene del film \"My Dinner with Andre\". Nell'episodio 3x10 Abed convince il gruppo di studio a fare un musical di natale in stile \"Glee\", mentre tutto l'episodio 3x17 \u00e8 impostato sulla falsariga della serie \"Law &amp; Order - I due volti della giustizia\", con un \"ringraziamento speciale\" nei crediti finali a Dick Wolf. Durante la quarta stagione, nel secondo episodio ci sono dei riferimenti al film \"Panic Room\"; il quinto episodio \u00e8 impostato sulla falsariga del film \"Le ali della libert\u00e0\"; nel nono i protagonisti raccontano la loro avventura attraverso la \"pupazzo terapia\", trasformandosi in \"muppet\"; nell'undicesimo Abed e Troy si scambiano i rispettivi corpi come nel film \"Tutto accadde un venerd\u00ec\". Durante tutta la serie, Abed e Troy sono accaniti fan della fittizia serie TV \"L'ispettore spazio-tempo\", che ha varie somiglianze con \"Doctor Who\"; Abed, inoltre, \u00e8 fan di \"Cougar Town\", occasione che ha portato l'attore che lo interpreta ad avere un cameo nella serie, mentre due dei protagonisti della serie, Busy Philipps e Dan Byrd, sono apparsi brevemente nel finale della seconda stagione."}
{"id": "147574", "revid": "1632387", "url": "https://it.wikipedia.org/wiki?curid=147574", "title": "Grandi Laghi (Africa)", "text": "I Grandi Laghi africani sono una serie di laghi nella parte meridionale della Rift Valley. Tra essi vi \u00e8 anche il lago Vittoria, il terzo lago pi\u00f9 grande del mondo.\nI grandi laghi sono:\nI laghi Vittoria, Alberto e Edoardo alimentano le acque del Nilo bianco, invece le acque dei laghi Tanganica e Kivu si riversano nel fiume Congo.\nLa regione dei Grandi Laghi.\nCon il termine \"Grandi Laghi\" si indica anche la regione in cui essi si trovano. Questa regione comprende gli stati: \n\u00c8 una delle aree pi\u00f9 densamente popolate del mondo, con una popolazione stimata di 107 milioni di persone. Un'antica attivit\u00e0 vulcanica, ora estinta, ha reso queste terre molto fertili, e quindi adatte alla coltivazione ed alla pastorizia. In pi\u00f9 la sua altitudine porta ad un clima piuttosto temperato, a dispetto della sua latitudine equatoriale. Questo ha fatto s\u00ec che la zona rimanesse fuori dalla miseria, permettendo la diffusione dell'uso del bestiame, specialmente di bovini e caprini.\nGli europei sono stati storicamente interessati a questa regione, in quanto per lungo tempo hanno cercato di raggiungere la sorgente del fiume Nilo. I primi europei a raggiungere la regione furono dei missionari, che tuttavia ebbero scarso successo nel convertire le popolazioni locali. Essi per\u00f2 aprirono la strada alla colonizzazione. I contatti con popolazioni estranee hanno portato a devastanti epidemie che hanno colpito sia gli uomini che gli animali da pascolo, e che, in alcune aree, hanno portato a una diminuzione della popolazione anche del 60%. Solo a partire dagli anni cinquanta del XX secolo la popolazione \u00e8 tornata ai livelli del periodo precoloniale.\nSebbene vista come una regione dal grande potenziale economico, negli anni recenti \u00e8 stata scenario di guerre civili e immense violenze, che hanno fatto cadere la zona, con le sostanziali eccezioni di Kenya e Tanzania, in una grande povert\u00e0."}
{"id": "147575", "revid": "1226", "url": "https://it.wikipedia.org/wiki?curid=147575", "title": "Comunit\u00e0 online", "text": ""}
{"id": "147579", "revid": "290023", "url": "https://it.wikipedia.org/wiki?curid=147579", "title": "Salvatore Satta", "text": "Fu uno dei pi\u00f9 grandi giuristi italiani - immensa la sua opera sulla procedura civile - e tra i pi\u00f9 grandi narratori la cui produzione narrativa venne scoperta e pubblicata postuma. .\nBiografia.\nGiovanni Salvatore, noto come Salvatore, era l'ultimo figlio del notaio Salvatore Giovanni Paolo Satta (parente del poeta Sebastiano Satta) e di Valentina Mariantonia Galfr\u00e8. Dopo aver frequentato il Liceo ginnasio statale Giorgio Asproni di Nuoro, consegu\u00ec la licenza liceale a Sassari presso il Liceo \"Azuni\" nel 1920, laureandosi poi nella stessa citt\u00e0 in giurisprudenza nel 1924, con tesi sul \"Sistema revocativo fallimentare\".\nCarriera universitaria.\nAllievo e assistente di Marco Tullio Zanzucchi, conseguita la libera docenza nel 1932, inizia la sua carriera accademica nel 1934 presso la facolt\u00e0 di giurisprudenza dell'Universit\u00e0 di Camerino. Divenuto ordinario nel 1937, passa all'Universit\u00e0 di Padova (1937), Genova (1938-1958) e Roma (1958-1975) (di cui sar\u00e0 anche preside dal 1965 al 1966 ). In quelle facolt\u00e0 terr\u00e0 i corsi di diritto fallimentare e di diritto processuale civile. Dal 1945 al 1946 \u00e8 rettore dell'Universit\u00e0 di Trieste. Dal 1973 fu Socio Nazionale dei Lincei.\nPer la peculiarit\u00e0 delle sue tesi, a differenza di altri docenti della stessa materia, Satta non sar\u00e0 un vero e proprio caposcuola. Tra i suoi allievi, Lucio Lanfranchi, Francesco Cordopatri, Carmine Punzi, Romano Vaccarella, Girolamo Bongiorno, Ferdinando Mazzarella, Girolamo Monteleone, Dario E. M. Consoli, Antonio Nasi.\nSposa nel 1939 Laura Boschian, assistente alla cattedra di Letteratura Russa a Padova, dalla quale avr\u00e0 due figli, Filippo e Luigi (Gino). Il primo seguir\u00e0 le orme del padre, optando per il diritto amministrativo e costituzionale, il secondo, laureato in Fisica, insegner\u00e0 Fisica Superiore all'Universit\u00e0 de L'Aquila, quindi Fisica II alla Sapienza.\nLa codificazione.\nNel 1938 \u00e8 chiamato dall'ufficio legislativo del Ministero della Giustizia a far parte della commissione per il codice di commercio e del comitato per la legge fallimentare. Il codice di commercio non sar\u00e0 approvato, e parte dei materiali predisposti confluiranno nei libri IV e V del codice civile del 1942, mentre la legge fallimentare \u00e8 entrata in vigore nel 1942. Negli scritti successivi, Satta prender\u00e0 le distanze dalla legge fallimentare, probabilmente perch\u00e9 le soluzioni da lui proposte non furono prese in considerazione dagli altri membri del comitato, tra cui Alberto Asquini. Non partecipa ai lavori per il codice di procedura civile, anche perch\u00e9 le sue vedute sono notoriamente divergenti rispetto a quelle degli studiosi (fra cui Piero Calamandrei) che predisporranno il testo del 1940, ma a partire dal 1946 \u00e8 chiamato a far parte di numerose commissioni ministeriali per la riforma del codice vigente.\nOpere giuridiche.\nNei suoi anni universitari pubblic\u00f2 numerosi studi giuridici, tra cui il pi\u00f9 importante \u00e8 un monumentale \"Commentario al Codice di Procedura Civile\", un'opera in cinque volumi che ne hanno fatto uno dei pi\u00f9 noti processualcivilisti italiani del secondo dopoguerra. Nel 1948 viene pubblicato il manuale \"Diritto Processuale Civile\" a lungo adottato come libro di testo di diritto processuale civile nelle pi\u00f9 prestigiose universit\u00e0 italiane. L'opera \u00e8 attualmente giunta alla XIII edizione, a cura del professore Carmine Punzi.\nMolto conosciute, anche, le sue \"Istituzioni di diritto fallimentare\", pubblicate nel 1948, divenute poi il pi\u00f9 ampio manuale \"Diritto fallimentare\", la cui prima edizione, per la casa editrice Cedam, usc\u00ec nel 1974. Anche questo manuale fu aggiornato, dopo la morte del maestro, dai suoi allievi ed in particolare da Romano Vaccarella.\nTra il 1974 e il 1975 collabora con il quotidiano \"Il Tempo\" pubblicando una serie di articoli sulla magistratura e su temi politici. All'epoca del referendum sul divorzio del 1974, Salvatore Satta si schiera per il s\u00ec all'abrogazione della legge del 1970, sostenendo l'indissolubilit\u00e0, anche civile, del matrimonio.\nColpito da un tumore, Salvatore Satta muore a Roma il 19 aprile 1975.\nLo scrittore.\nSi deve alla sua famiglia se Salvatore Satta \u00e8 conosciuto anche come romanziere: dopo la sua morte la famiglia riprese le vecchie carte del giurista, scoprendovi il dattiloscritto de \"Il giorno del giudizio\" (in seguito venne trovato, nelle pagine di una vecchia agenda, anche il manoscritto). Satta aveva iniziato a scriverlo nel 1970, riesumando nella sua memoria le immagini degli abitanti, ormai quasi tutti morti, che \"vivevano\" a Nuoro, la citt\u00e0 della sua infanzia. Il libro \u00e8 una sfilata di personaggi di cui lo scrittore traccia una minuziosa indagine psicologica, a partire dal padre notaio finendo per tutto il contorno cittadino, in una rievocazione a met\u00e0 tra lo \"Spoon river\" e la danza macabra.\nIl \"romanzo\" pubblicato postumo nel 1977 dalla Casa Editrice Cedam, e inizialmente ignorato, diventa un caso letterario pochi anni dopo, quando viene ripubblicato dalla Adelphi (1979). Tradotto in diciannove lingue, \u00e8 considerato un'opera letteraria di grande spessore e riscuote ampi consensi da parte della critica pi\u00f9 qualificata.\nAltre opere sono \"La veranda\", originata dall'esperienza vissuta in un sanatorio di Merano, che, partendo dalla descrizione del dolore e della malattia propria e altrui all'interno della struttura, racconta l'acquisizione di una nuova sensibilit\u00e0 nei confronti della condizione umana, e \"De Profundis\", affresco sulla triste condizione umana, nato dalle riflessioni sulla negativa esperienza maturata durante il periodo del secondo conflitto mondiale.\n\"Mia indissolubile compagna. Lettere a Laura Boschian 1938-1971,\" l'epistolario (120 lettere manoscritte inedite, pi\u00f9 altri 71 documenti, anch'essi inediti), a cura di Angela Guiso, \u00e8 l'ultima opera pubblicata nel dicembre del 2017."}
{"id": "147580", "revid": "7336", "url": "https://it.wikipedia.org/wiki?curid=147580", "title": "Jean Anthelme Brillat-Savarin", "text": ""}
{"id": "147581", "revid": "83531", "url": "https://it.wikipedia.org/wiki?curid=147581", "title": "Cancelliere dello Scacchiere", "text": "Cancelliere dello Scacchiere (in lingua inglese: \"Chancellor of the Exchequer\") \u00e8 l'antico titolo del ministro del governo britannico con responsabilit\u00e0 di \"Ministro delle Finanze\" o, in altri ordinamenti, di \"Segretario al Tesoro\". Terza pi\u00f9 antica carica statale nella storia inglese e britannica, il Cancelliere dello Scacchiere (spesso chiamato semplicemente \"Il Cancelliere\") \u00e8 il ministro del gabinetto con responsabilit\u00e0 su tutte le materie finanziarie. Storicamente lo Scacchiere includeva la politica monetaria insieme a quella fiscale, ma tale unione termin\u00f2 quando la Banca d'Inghilterra ottenne l'indipendenza dal governo nel 1997.\nDescrizione.\nIl nome deriva dal tipo di abaco usato in Inghilterra nel Medioevo: il calcolo dei tributi dovuti al re veniva fatto su un tavolo a scacchiera.\nLa carica \u00e8 da non confondersi con quella del Lord Cancelliere o Cancelliere del Ducato di Lancaster. La posizione del Cancelliere dello Scacchiere \u00e8 considerata una delle quattro alte cariche dello stato. Essendo la Camera dei Lord esclusa dalle decisioni finanziarie, il Cancelliere si limita ad essere membro di quella dei Comuni.\nUno dei ruoli chiave del Cancelliere \u00e8 quello di stilare il budget annuale, che viene esposto in un discorso alla Camera dei Comuni. Tradizionalmente il discorso del \"Budget\" si teneva di marted\u00ec (sebbene non sempre) in marzo, seguendo l'anno fiscale (\"tax year\") britannico il Calendario giuliano. Dal 1993 il Budget \u00e8 preceduto da un annuale \"discorso di autunno\" (\"Autumn Statement\"), detto anche \"mini-Budget\", che fa previsioni sulle spese governative dell'anno successivo ed ha luogo in novembre. I budget 1997, 2001, 2002 e 2003 sono stati resi noti di mercoled\u00ec.\nIl detentore dell'ufficio di Cancelliere \u00e8 \"ex-officio\" Second Lord of the Treasury (\"Secondo Lord del Tesoro\"), per cui la sua residenza ufficiale \u00e8 al Numero 11 di Downing Street a Londra, accanto a quella del \"First Lord of the Treasury\" (\"Primo Lord del Tesoro\") (un posto che comunque non \u00e8 sempre del Primo ministro), che risiede al numero 10 di Downing Street. Mentre nel passato entrambe le case erano residenze private, successivamente sono diventati uffici collegati, con gli occupanti che vivono in piccoli appartamenti negli attici degli edifici precedentemente riservati alla servit\u00f9. Nel 1997, i Primo e Secondo Lord pro-tempore, rispettivamente Tony Blair e Gordon Brown, si sono scambiati gli appartamenti, essendo quello del Cancelliere pi\u00f9 grande e quindi pi\u00f9 appropriato ai bisogni di Blair (che aveva figli) che di Brown che era allora celibe.\nIl Cancelliere \u00e8 anche membro del Consiglio Privato di Sua Maest\u00e0, ed \u00e8 perci\u00f2 chiamato col titolo di \"The Right Honourable\" (The Rt Hon.)\nIl dipartimento del Cancelliere \u00e8 ufficialmente chiamato HM Treasury dove \u00e8 coadiuvato da una squadra politica di quattro sottosegretari e dai permanenti \"Civil Servants\" (\"dipendenti pubblici\"). Il pi\u00f9 importante sottosegretario \u00e8 il Segretario capo del Tesoro cui sono delegate le negoziazioni con altri dipartimenti del governo sui dettagli per la spesa pubblica.\nLista dei detentori dell'incarico dal 1221 ca..\nCancelliere dello Scacchiere del Regno Unito, 1817\u20131902.\nSebbene i Regni di Gran Bretagna e Irlanda siano stati uniti dall'Atto di Unione del 1800 (39 &amp; 40 Geo. III c. 67), la carica di Cancelliere dello Scacchiere dei due Regni non fu consolidata fino al 1817 (56 Geo. III c. 98)."}
{"id": "147582", "revid": "7336", "url": "https://it.wikipedia.org/wiki?curid=147582", "title": "Brillat-Savarin", "text": ""}
{"id": "147584", "revid": "1652635", "url": "https://it.wikipedia.org/wiki?curid=147584", "title": "Katia Ricciarelli", "text": "Biografia.\nNata in una famiglia non agiata, la madre dovette crescere da sola le tre figlie, inizialmente a causa della partenza come volontario del marito per la campagna di Russia e successivamente in quanto vedova. Katia, ultimogenita, avuta dalla relazione con un altro uomo conosciuto durante un soggiorno lavorativo in Germania, dimostr\u00f2 sin dall'adolescenza un forte interesse per il canto, svolgendo nel frattempo diversi lavori per sostenersi, tra cui l'operaia in una fabbrica di mangiadischi.\nCarriera.\nHa studiato al Conservatorio Benedetto Marcello di Venezia, debuttando a Mantova nel 1969 con \"La boh\u00e8me\" e apparendo l'anno successivo al Regio di Parma ne \"Il trovatore\". \u00c8 salita alla ribalta nel 1971 dopo aver vinto il \"Concorso Internazionale Voci Verdiane\" della Rai eseguendo un'aria da \"Il corsaro\".\nSi \u00e8 esibita nei maggiori teatri del mondo: Lyric Opera di Chicago (1972), Teatro alla Scala (1973), Royal Opera House di Londra (1974), Metropolitan Opera (1975), spaziando tra le opere di Puccini, Verdi, Rossini, Donizetti e altri, e raggiungendo livelli di particolare eccellenza nella seconda met\u00e0 degli anni '70 (\"Anna Bolena\", Parma 1977; \"Tancredi\", New York 1978).\nNegli anni ottanta, inizi\u00f2 una collaborazione decennale col Rossini Opera Festival di Pesaro cogliendo successi notevoli nel repertorio belcantista: Rossini principalmente (\"Semiramide\", Elena ne \"La donna del lago\", Bianca in \"Bianca e Falliero\" a fianco di Marilyn Horne, Ninetta ne \"La gazza ladra\", Madama Cortese nella storica prima ripresa assoluta de \"Il viaggio a Reims\" sotto la direzione di Abbado), ma anche Donizetti (si ricorda soprattutto \"Lucrezia Borgia\" a Bologna nel 1984).\nSempre negli anni ottanta inizi\u00f2 a manifestarsi un certo declino vocale, causa di alcuni insuccessi, soprattutto in ruoli troppo spinti per le sue caratteristiche vocali. Nel 1983 cant\u00f2 \"Aida\" alla Royal Opera House di Londra, forte dell'incisione di due anni prima e dell'irrobustimento della voce, ma fu fischiata a causa della difficolt\u00e0 negli acuti estremi; tre anni dopo debutt\u00f2 in modo non felice a Trieste con \"Norma\". Inoltre \u00e8 nota la performance alla Scala del maggio 1989 in \"Luisa Miller\", quando fu aspramente contestata; alla fine dell'opera usc\u00ec sul palcoscenico infuriata, inveendo contro gli spettatori.\nNel 1994, per i venticinque anni di carriera, \u00e8 stata insignita del titolo di Kammers\u00e4ngerin a Vienna e di \"Grande Ufficiale\" della Repubblica Italiana. Nel 1999 in occasione del 30\u00ba anniversario di carriera ha debuttato in \"Fedora\".\nNegli anni 2000 ha sfoltito la carriera operistica, limitando la sua attivit\u00e0 al Politeama Greco di Lecce, di cui \u00e8 stata direttrice artistica e dove ha debuttato in nuove opere: \"Werther\" (2001), \"Le convenienze ed inconvenienze teatrali\" (2002), \"Rinaldo\" (2003). Ha ricoperto la carica di direttore artistico dello Sferisterio di Macerata dal 2003 al 2005.\nNello stesso periodo ha affiancato all'attivit\u00e0 musicale la nuova carriera di attrice, inizialmente in film TV e fiction, successivamente in film d'autore ricoprendo anche ruoli da protagonista, come ne \"La seconda notte di nozze\" di Pupi Avati, la cui interpretazione le \u00e8 valso il Nastro d'Argento. Si \u00e8 dedicata inoltre al musical, interpretando \"Caruso\" (2002) e \"Gloriosa\" (2008).\nVita privata.\nDopo una lunga relazione col tenore Jos\u00e9 Carreras, durata 13 anni, il 18 gennaio 1986, giorno del suo quarantesimo compleanno, ha sposato il presentatore televisivo Pippo Baudo; la coppia si \u00e8 separata nel 2004 per poi divorziare tre anni dopo. La Ricciarelli non ha avuto figli.\nVocalit\u00e0 e personalit\u00e0 interpretativa.\nDotata di una voce di timbro etereo, morbida e luminosa, di una spiccata musicalit\u00e0 e di senso del fraseggio, \u00e8 celebre per i filati, le smorzature e i pianissimi, ma la mancanza di un'autentica tecnica virtuosistica e la mai completa padronanza tecnica del registro acuto a voce piena hanno destato alcune riserve, oltre ad aver causato un declino vocale relativamente precoce."}
{"id": "147586", "revid": "115758935", "url": "https://it.wikipedia.org/wiki?curid=147586", "title": "Monte Ortobene", "text": "Il monte Ortobene (in sardo nuorese: \"Orthob\u00e8ne\") \u00e8 un'antica altura granitica, che si eleva ad est della citt\u00e0 di Nuoro.\n\u00c8 alta 955 metri sul livello del mare (la vetta \u00e8 detta C\u00f9ccuru Nigh\u00e8ddu). Sul cocuzzolo visibile dalla citt\u00e0, a quota 925 metri, si pu\u00f2 ammirare la grande statua del Redentore, opera bronzea dello scultore Vincenzo Jerace, che venne innalzata nel 1901 in occasione della celebrazione del giubileo. Il 29 agosto di ogni anno vi si celebra una messa solenne che conclude una sagra ricca di fascino soprattutto per la sfilata dei costumi, canti e balli tradizionali a cui partecipano tutti i paesi della Sardegna.\nL'Ortobene \u00e8 la montagna dei nuoresi che la visitano per scampagnate e passeggiate o giochi all'aperto. Si sale verso la cima percorrendo la strada provinciale 42 che parte dalla Chiesetta della Solitudine. Arrivati a un bivio la strada si divide in due formando un anello che conduce a tutte le principali localit\u00e0 situate sul monte.\nDi rilevante interesse turistico \u00e8 la cosiddetta \"sa conca\" o \"il fungo\", situato sul ciglio della strada che porta al parco di Sedda Ortai; si tratta di un ovile ricavato all'interno di una enorme roccia, unico in Sardegna. Nelle rocce del monte Ortobene \u00e8 anche possibile effettuare scalate, vi \u00e8 anche la presenza di sentieri segnati dalla forestale facilmente percorribili per gli appassionati di \"scampagnate\".\nScendendo dal parco del Redentore nel versante opposto alla citt\u00e0 si ha una stupenda vista panoramica sulla vallata e sui monti di Oliena, e nei giorni senza foschia \u00e8 possibile vedere il mare della Baronia in lontananza.\nLocalit\u00e0.\nI parchi principali sono due: Sedda Ortai (altitudine media: 740 m slm, estensione: 15.69.27 ha di cui bosco di pino e leccio 14.23.34 ha) con la pista ciclabile e la pista di pattinaggio, e il parco del Redentore. Altre localit\u00e0 rilevanti sono Farcana con la piscina comunale all'aperto e il maneggio (gi\u00e0 campo di calcio in terra battuta), e Solotti che in passato ospitava una colonia estiva per ragazzi, di cui rimangono soltanto dei ruderi, alcuni ristrutturati di recente ed oggi sede del Ceas di Nuoro, Centro di Educazione Ambientale ed alla Sostenibilit\u00e0.\nNon lontano da Solotti, nel lato opposto della strada, si trova la Casa Diocesana \"Centro Giovanile San Giovanni\" (comunemente detta \"Casa del Vescovo\"), utilizzata per incontri e ritiri spirituali. Vi sono inoltre numerose fonti, anche se la maggior parte sono attualmente prosciugate. Sulla cima del monte, nel rilievo alle spalle della Statua del Redentore, sono collocate le antenne dei ripetitori radiotelevisivi.\nAi piedi del monte, nelle localit\u00e0 \"Borbore\", \"Janna Bentosa\", \"Maria Frunza\", si trovano varie \"domus de janas\" (letteralmente \"case di fate\"), tombe risalenti al neolitico.\nFlora.\nLa vegetazione dell'Ortobene \u00e8 principalmente formata da querce (lecci), ma non mancano pini, roverelle, ginepri rossi, cisti, olivastri, filliree, lentischi, ginestre, agrifogli, corbezzoli, lavanda, ciclamini, e orchidee spontanee. Inoltre vicino alle sorgenti, si pu\u00f2 trovare anche la felce \"Cystopteris dickieana\".\nFauna.\nIl monte \u00e8 ricco di fauna selvatica:\nArchitettura.\nIn cima alla montagna sono presenti due chiese campestri. la prima, risalente al 26 aprile 1608, \u00e8 dedicata alla Madonna del Monte Nero, fondata dai fratelli Pietro Paolo, Giovanni ANgelo e Melchiorre Pirella. La seconda, risalente agli anni Cinquanta del Novecento, \u00e8 dedicata a San Giovanni Gualberto, patrono dei forestali. Alle pendici della montagna, in localit\u00e0 Goine, sorge la chiesa di Nostra Signora di Valverde, fondata nel 1685 da Nicolosa Manca Dejana. Non distante da questa, permangono i ruderi delle chiese di Sa Itria (Vergine d'Odigitria) e di Santu Jacu (San Giacomo), probabilmente gi\u00e0 appartenute al villaggio medievale di Gultudolfe nello staterello extragiudicale di Girifai."}
{"id": "147588", "revid": "767487", "url": "https://it.wikipedia.org/wiki?curid=147588", "title": "Angela (film 2002)", "text": "Angela \u00e8 un film drammatico del 2002 diretto da Roberta Torre, presentato alla Quinzaine des R\u00e9alisateurs. Gli interpreti principali sono Donatella Finocchiaro e Andrea Di Stefano.\nTrama.\nAngela, nata in una famiglia di onesti lavoratori a Ballar\u00f2 (il quartiere del mercato di Palermo), \u00e8 attratta dal lusso, dalle moto di grossa cilindrata e dal gusto per il rischio. A vent'anni sposa Saro e con lui condivide una vita fatta di traffico di droga e guadagni facili e si mette contro la sua famiglia. Quando conosce Masino, pensa che sia uno sbirro ma, una volta che lui \u00e8 diventato il braccio destro di suo marito, tra i due nasce un'attrazione irresistibile e tormentata. Ma nel loro mondo le regole sono scritte dagli uomini che sono assai spesso costretti a rinunciare ai propri sentimenti."}
{"id": "147591", "revid": "438678", "url": "https://it.wikipedia.org/wiki?curid=147591", "title": "Un eroe borghese", "text": "Un eroe borghese \u00e8 un film del 1995, diretto da Michele Placido, tratto dal romanzo omonimo di Corrado Stajano che narra la drammatica storia vera di Giorgio Ambrosoli.\nTrama.\nIl film si svolge a Milano negli anni settanta e racconta la vicenda dell'avvocato Giorgio Ambrosoli e delle sue indagini sulle attivit\u00e0 finanziarie illecite del banchiere siciliano Michele Sindona, delle cui banche era stato nominato commissario liquidatore. Nel 1974, l'avvocato Giorgio Ambrosoli viene nominato commissario liquidatore della Banca Privata Italiana: quarantenne, uomo corretto, onesto ed innamorato della moglie Annalori e dei tre figli - Filippo, Francesca, Umberto - si mette al lavoro, mentre all'esterno clienti e depositanti tumultano per i loro conti. Lavoratore indefesso, Ambrosoli non sa ancora in quale groviglio di misteri si trova e quale sfida si \u00e8 assunto: la Banca, con sede a Milano, \u00e8 infatti del siciliano Michele Sindona, ultrapotente finanziere. La \"mappa\" delle banche e delle societ\u00e0 che possiede \u00e8 fittissima, in Italia e fuori confine.\nSindona \u00e8 fuggito a New York e dall'Hotel Pierre d\u00e0 i suoi ordini: la mafia lo sostiene e quantit\u00e0 enormi di danaro escono dall'Italia, o vi rientrano in oscure operazioni di riciclaggio, o si diffondono come una metastasi nel grande impero siciliano, che ha intessuto stretti rapporti non solo con altri uomini di finanza, ma con politici e industriali. Ambrosoli \u00e8 aiutato da Silvio Novembre, maresciallo della Guardia di Finanza, che da collaboratore gli diventa amico, mentre l'ambiente interno dell'istituto bancario osteggia il liquidatore e la stessa Banca d'Italia non sembra offrirgli tutto l'appoggio necessario. Quando vengono scoperte malefatte, giri tortuosi, societ\u00e0 fasulle e difetti di documentazione per operazioni di enormi proporzioni, Sindona, furioso, passa all'attacco. Ci saranno citazioni a carico di Ambrosoli, minacce telefoniche e blandizie varie, ma l'avvocato non cede: presenta la sua relazione, che \u00e8 un vero e proprio atto d'accusa, egli si rifiuta di modificarne le conclusioni, perch\u00e9 - onesto com'\u00e8 - gli appare mostruoso ed intollerabile che lo Stato debba intervenire con erogazioni a proprio carico. Intanto sono in circolazione i nomi di esponenti politici al vertice, come corrotti o protettori di Sindona che ha agganci dovunque.\nLa stessa vita familiare di Ambrosoli \u00e8 diventata pi\u00f9 che faticosa: sua moglie \u00e8 allarmata, i bambini non vedono pi\u00f9 il padre, che per fortuna ha trovato in Novembre un collaboratore onesto e tenace. Dopo che \u00e8 stato invitato, nel 1978, a deporre davanti al Gran Giur\u00ec di New York, rientrando a Milano Ambrosoli ha ormai dietro di s\u00e9 l'odio mortale di Sindona, la cui posizione giudiziaria negli Stati Uniti \u00e8 compromessa. La stessa mafia abbandona al suo destino il finanziere, che d\u00e0 l'ordine di eliminare l'avvocato milanese. Rinnovate minacce telefoniche non impediscono ad Ambrosoli di assolvere al suo compito. Rientrando una sera a casa (tra l'altro non gli \u00e8 stata mai data una scorta), mentre i suoi familiari si trovano sul lago di Como, Joseph Aric\u00f2, sicario italo-americano, lo uccide con quattro colpi di rivoltella."}
{"id": "147592", "revid": "108673220", "url": "https://it.wikipedia.org/wiki?curid=147592", "title": "Longitudine del nodo ascendente", "text": "La longitudine del nodo ascendente (anche noto come \u03a9) \u00e8 uno degli elementi orbitali usati per descrivere l'orbita di un oggetto nello spazio. Per un corpo orbitante attorno al Sole, \u00e8 l'angolo rispetto al Sole compreso tra il Punto d'Ariete (o Punto Vernale o Equinozio di Primavera) e il nodo ascendente del corpo, misurato nel piano di riferimento (l'eclittica) e nello stesso senso della direzione del corpo. Per un'orbita esterna al Sistema solare, il piano di riferimento \u00e8 costituito dal piano perpendicolare alla linea di vista dell'osservatore dalla Terra (si tratta quindi del piano tangente alla volta celeste), mentre l'origine \u00e8 costituita dalla proiezione della retta che unisce l'osservatore con il polo celeste sul piano di riferimento. L'angolo \u00e8 misurato dall'origine verso il nodo girando verso est (o in senso antiorario, se consideriamo il punto di vista dell'osservatore).\nCalcolo a partire dai vettori di stato.\nIn astrodinamica, per orbite ellittiche la longitudine del nodo ascendente formula_1 \u00e8 l'angolo compreso tra la direzione di riferimento (ad esempio l'equinozio di primavera) e il nodo ascendente. Pu\u00f2 essere calcolato a partire dai vettori di stato orbitali come:\ndove: \nPer orbite equatoriali (cio\u00e8 con inclinazione orbitale uguale a zero) formula_9 \u00e8 indefinito.\nUn parametro orbitale utilizzato al posto della Longitudine del nodo ascendente \u00e8 l'Ascensione retta del nodo ascendente, che \u00e8 l'angolo al centro sotteso da un arco di equatore celeste tra il Punto d'Ariete e il nodo ascendente dell'orbita.\n\u00c8 bene precisare che nel caso della \"longitudine del nodo ascendente\" l'asse nodale \u00e8 il segmento dato dall'intersezione tra piano dell'eclittica e piano orbitale; nel caso di utilizzo dell'Ascensione retta del nodo ascendente, l'asse nodale \u00e8 dato dall'intersezione tra piano equatoriale e piano orbitale. La Longitudine del nodo ascendente \u00e8 utilizzata \"maggiormente\" per descrivere orbite interplanetarie (eliocentriche), mentre l'Ascensione retta del nodo ascendente \u00e8 utilizzata come parametro orbitale di satelliti geocentrici."}
{"id": "147594", "revid": "339392", "url": "https://it.wikipedia.org/wiki?curid=147594", "title": "Nembrot", "text": ""}
{"id": "147598", "revid": "123050942", "url": "https://it.wikipedia.org/wiki?curid=147598", "title": "I figli di Erode", "text": "I figli di Erode (\"Darwin's Children\", letteralmente \"I bambini di Darwin\") \u00e8 un romanzo di fantascienza di Greg Bear del 2003.\nSeguito de \"Il risveglio di Erode\", vincitore del premio Nebula nel 2001, narra le vicende successive alla nascita dei primi \"Homo Sapiens Novo\".\nStruttura.\nCome il capitolo precedente il libro \u00e8 diviso in sotto-libri, che in questo caso corrispondono a salti temporali che l'autore si concede nel tentativo di narrare gli avvenimenti salienti della vita dei protagonisti (Kaye Lang, Mitch Rafelson, Christopher Dicken e Stella Nova Rafelson). Nuovamente presente al fondo il breve manuale di biologia, per dare un piccolo aiuto ai profani con i termini scientifici utilizzati nel romanzo.\nTrama.\nKaye Lang \u00e8 tornata a lavorare a stretto contatto con i suoi vecchi colleghi della Americol, sotto la direzione di Marge Cross, dopo che sua figlia Stella Nova \u00e8 stata internata come tutti i suoi simili all'interno di una delle scuole speciali per i cosiddetti \"bambini virus\", alcuni anni prima. Lo stesso giorno in cui Mitch Rafelson era finito in galera, arrestato ingiustamente con l'accusa di resistenza a pubblico ufficiale e minaccia armata, quando ancora si nascondevano da Azione d'Emergenza, un gruppo speciale a caccia di bambini virus e dei loro genitori.\nIn tutti gli Stati Uniti la psicosi per le nuove malattie come la Shiver (di cui si conoscono per\u00f2 solo pochi casi), porta la popolazione ad atti estremi, come atti terroristici (che hanno fatto centinaia di morti tra i bambini SHEVA) contro le scuole speciali.\nChristopher Dicken intanto si \u00e8 infiltrato presso la Patogeni Sandia, una struttura che tenta ancora di trovare un vaccino contro il virus endogeno che provoca la nascita dei bambini SHEVA, ritenuti ancora dalla maggior parte delle aberrazioni e non frutto dell'evoluzione naturale.\nMitch uscito di prigione viene contattato da Eileen Ripper, una sua vecchia amica archeologa che gli chiede di andare ad aiutarla con uno scavo che secondo la donna porter\u00e0 ad una rivoluzione. L'uomo, dopo aver accettato di separarsi temporaneamente da sua moglie, si dirige allo scavo, non prima per\u00f2 di aver fatto visita a sua figlia, Stella in Arizona. Stella \u00e8 ormai quindicenne ed \u00e8 una delle pi\u00f9 anziane nell'istituto in cui \u00e8 rinchiusa. Racconta a suo padre di come i bambini SHEVA siano sorvegliati e studiati costantemente e di come gli insegnanti tentino in tutti i modi di farli comportare secondo le consuetudini umane. Ma la nuova specie ha caratteristiche e modi del tutto propri, come un sistema di comunicazione tramite il contatto, gli odori e le efelidi cangianti, e ancora la tendenza ad organizzare la propria vita a gruppi, chiamati demani.\nUna mattina Stella scopre di avere il suo primo ciclo mestruale e come lei tutte le ragazze appartenenti al suo gruppo. Immediatamente vengono prelevate e portate con alcuni maschi su un pullman, diretto segretamente alla Patogeni Sandia. Durante il viaggio la famiglia di una di loro sbarra la strada al mezzo e sequestra tutti i bambini liberandoli dalla loro schiavit\u00f9. Ma Stella, insieme ad un altro ragazzo incontrato tempo prima in stato di libert\u00e0, scappa in California alla ricerca di un rifugio per bambini virus di cui hanno sentito parlare.\nNel frattempo Dicken scappa dalla Patogeni Sandia quando scopre una ragazza SHEVA incinta su cui il laboratorio si apprestava a fare ricerche scientifiche. \nKaye Lang intanto subisce alcune alterazioni nervose che lei identifica con la presenza di Dio. Per queste sue conclusioni viene praticamente derisa da un collega durante un incontro e per alcuni la sua credibilit\u00e0 diventa nulla. Ma Marge Cross, che da giovane ha provato ci\u00f2 che prova ora Kaye, le fa conoscere un nuovo gruppo sovversivo che a breve inizier\u00e0 una campagna contro l'attuale amministrazione per far s\u00ec che la nuova specie venga lasciata libera e non venga pi\u00f9 ritenuta una malattia da eliminare o nascondere.\nMitch scopre nel suo scavo decine di scheletri di uomini e donne appartenenti a diversi gradi dell'evoluzione e questo permette a tutti di dimostrare che la speciazione in un solo passo, come accaduto grazie al Morbo di Erode, \u00e8 una realt\u00e0 risalente a migliaia di anni prima e non qualcosa di nuovo. A questo punto l'opinione pubblica (e il governo) \u00e8 pronta per la liberazione dei bambini dalle scuole lager.\nMitch e Kaye si ricongiungono e dopo aver cercato a lungo Stella (ora diciottenne), dispersa in California, grazie ad una segnalazione giungono in un villaggio isolato di soli sheviti. Qui dopo essere stati in un primo momento scacciati ritrovano la loro unica figlia che accetta di averli con lei, anche perch\u00e9 incinta e bisognosa del loro affetto."}
{"id": "147599", "revid": "124528992", "url": "https://it.wikipedia.org/wiki?curid=147599", "title": "Dimona", "text": "Dimona () \u00e8 una citt\u00e0 israeliana nel deserto del Negev, 36 chilometri a sud di Beersheva e 35 chilometri ad ovest del Mar Morto, nel Distretto Meridionale di Israele.\nDimona era una delle \"citt\u00e0 di sviluppo\" che furono create negli anni 1950 per iniziativa di David Ben-Gurion. Dimona venne progettata nel 1953 e i primi insediamenti si ebbero nel 1955, principalmente grazie a nuovi immigrati provenienti dall'Africa Settentrionale, che costruirono le abitazioni della citt\u00e0. Quando il programma nucleare israeliano prese il via alla fine di quel decennio, un luogo non lontano dalla citt\u00e0 venne scelto per via del suo relativo isolamento e della disponibilit\u00e0 di abitazioni.\nNonostante un graduale decremento nel corso degli anni 1980, la popolazione della citt\u00e0 incominci\u00f2 a crescere nuovamente con l'inizio dell'immigrazione dalla Russia negli anni 1990. Dimona \u00e8 la terza citt\u00e0 del Negev per dimensioni, con una popolazione di 31.200 abitanti (stima del 1995). Circa un terzo della popolazione cittadina lavora nell'industria (impianti chimici sul Mar Morto, compagnie high-tech e industria tessile), mentre un altro terzo \u00e8 impiegato nei servizi. A causa dell'introduzione delle nuove tecnologie, molti lavoratori si sono trovati licenziati negli ultimi anni, portando il tasso di disoccupazione attorno al 10%.\nDimona \u00e8 il centro degli ebrei neri, una piccola comunit\u00e0 religiosa che vive secondo delle proprie regole speciali.\nIl reattore nucleare di Dimona.\nUn'installazione nucleare israeliana si trova a circa 10\u00a0km da Dimona, il \"Negev Nuclear Research Center\". La sua costruzione cominci\u00f2 nel 1958, con l'aiuto della Francia. La motivazione ufficiale data dai governi israeliano e francese era la costruzione di un reattore nucleare per alimentare un \"impianto di desalinizzazione\", allo scopo di \"far fiorire il Negev\". Il vero scopo di Dimona \u00e8 ampiamente ritenuto essere la costruzione di armi nucleari, e la maggioranza degli esperti di difesa ha concluso che \u00e8 ci\u00f2 che in realt\u00e0 accade. Comunque, il governo israeliano rifiuta di confermare o smentire ci\u00f2 pubblicamente, una politica a cui fa riferimento col termine \"ambiguit\u00e0\".\nIl reattore di Dimona entr\u00f2 in funzione tra il 1962 e il 1964, e con il plutonio ivi prodotto, forse unito a dell'uranio arricchito acquistato per vie misteriose (si veda Operazione Plumbat), le Forze di Difesa Israeliane ebbero molto probabilmente a disposizione le loro prime armi nucleari prima della guerra dei sei giorni. Anche se il governo israeliano ha sempre sostenuto che l'impianto \u00e8 stato usato per scopi pacifici, gli Stati Uniti sorvolarono il sito con un aereo U-2 per prendere campioni dell'aria alla ricerca di sottoprodotti radioattivi.\nQuando lo spionaggio statunitense scopr\u00ec lo scopo di Dimona, all'inizio degli anni 1960, fece richiesta perch\u00e9 Israele accettasse delle ispezioni internazionali. Israele accett\u00f2, ma a condizione che venissero usati ispettori statunitensi invece di quelli della IAEA, e che venisse avvisato in anticipo di tutte le ispezioni.\nAlcuni sostengono che Israele, conoscendo in anticipo la pianificazione delle visite, fosse in grado di celare lo scopo presunto dell'impianto (produrre armi atomiche) installando false pareti e altri congegni prima di ogni visita. Alla fine il governo statunitense venne informato che le ispezioni erano inutili, a causa delle restrizioni israeliane sulle parti dell'impianto che potevano essere controllate. Nel 1969 gli USA cessarono le ispezioni.\nNel 1986 Mordechai Vanunu, un ex-tecnico di Dimona, rivel\u00f2 al Sunday Times di Londra fotografie e alcune altre prove del programma nucleare israeliano, in un'intervista pubblicata il 5 ottobre. Agenti israeliani lo rapirono in Italia, lo drogarono e lo trasportarono in Israele, dove una corte lo process\u00f2 in segreto con accuse di tradimento e spionaggio, condannandolo a 18 anni di prigionia. All'epoca dell'arresto di Vanunu, il \"The Times\" riport\u00f2 che Israele aveva materiale sufficiente per circa 20 bombe all'idrogeno e 200 bombe a fissione. Israele acquist\u00f2 dei missili nucleari lanciabili da sottomarino alla fine del 2003.\nNella primavera del 2004, Vanunu venne rilasciato dalla prigione, ma gli venne negato il passaporto. Venne riarrestato nel novembre 2004 e rilasciato dopo pochi giorni.\nIl reattore di Dimona venne difeso da batterie di missili Patriot per prevenire attacchi provenienti dall'Iraq nel 2002/2003."}
{"id": "147602", "revid": "1783371", "url": "https://it.wikipedia.org/wiki?curid=147602", "title": "Vocoide", "text": "Il vocoide \u00e8 un fono caratterizzato dal fatto di essere \"acusticamente\" un suono a causa della sua configurazione articolatoria che non frappone ostruzioni o costrizioni tra i vari organi fonatori all'aria pneumonica durante l'espirazione.\nLa configurazione articolatoria pu\u00f2 essere quindi mantenuta costante in modo che il suono prodotto risulti stabile e percepibile con chiarezza. \nLe differenze tra vari timbri di vocoidi dipende soprattutto dall'altezza del dorso della lingua, dalla posizione della radice della stessa e dall'arrotondamento o meno delle labbra. Ci possono comunque essere caratteristiche aggiuntive come nasalizzazione [\u00e3] o contrazione . Esistono inoltre vocoidi parzialmente o totalmente desonorizzati, per esempio in giapponese e portoghese. \nProduzione del vocoide.\nDurante la fonazione l'aria in uscita dei polmoni attraversa prima di tutto il meccanismo laringeo, che determiner\u00e0 la frequenza fondamentale del vocoide, quindi, senza trovare ulteriori ostacoli, l'aria attraversa il cavo orale, nel quale il suono si caratterizzer\u00e0 assumendo solo allora un determinato timbro vocalico. Il cavo orale si comporta, infatti, come un vero e proprio risuonatore, riesce a modificare le ampiezze delle armoniche, grazie all'ausilio di tre organi mobili (lingua, labbra, e velo del palato) che di volta in volta, assumendo determinate posture, trasformano un generico suono in uscita della laringe in uno dei diversi foni vocalici conosciuti. Ogni vocoide dunque \u00e8 caratterizzato da una precisa configurazione articolatoria assunta dai tre organi: lingua, labbra e mandibola.\nLingua.\nLa lingua \u00e8 senz'altro l'organo pi\u00f9 mobile dell'intero apparato fonatorio in quanto all'interno del cavo orale pu\u00f2 muoversi liberamente secondo 2 assi spaziali con spostamenti orizzontali, in profondit\u00e0, e verticali, in altezza. Teoricamente, la quantit\u00e0 di timbri vocalici definibili, soltanto dalla posizione della lingua, sarebbero infiniti, poich\u00e9 a ogni posizione del dorso linguale corrisponde una particolare risonanza del cavo orale, nella realt\u00e0, per\u00f2 la persona non \u00e8 in grado di distinguere una gamma continua delle sfumature vocaliche, ma soltanto una discreta quantit\u00e0 di timbri.\nSi identificano solitamente 3 posizioni orizzontali assunte dal \"dorso linguale\" durante la fonazione e misurano il grado di profondit\u00e0 rispetto alla volta palatale e alla posizione di riposo del dorso stesso:\nSi identificano solitamente 4 posizioni verticali assunte dal \"dorso linguale\" durante la fonazione e misurano il suo grado di vicinanza alla volta palatale, o meglio il grado di apertura vocale:\nLabbra.\nLe labbra, per la loro posizione, sono l'ultimo organo in grado di modificare il timbro vocalico; bench\u00e9 possano assumere una discreta variet\u00e0 di configurazioni intermedie, per la classificazione dei vocoidi sono considerate soltanto due configurazioni, quella di normale distensione delle labbra, e quella \"procheilia\" dove le labbra si presentano protese e corrugate (pi\u00f9 frequente \u00e8 per\u00f2 l'uso di una locuzione molto meno elegantemente a \u201c\"sedere di gallina\"\u201d). Uno stesso vocoide quindi, a seconda della configurazione delle labbra, pu\u00f2 essere definito labializzato o non labializzato\nVelo del palato.\nIl velo del palato \u00e8 una membrana mobile che separa la \"cavit\u00e0 nasale\" da quella orale, il suo funzionamento pu\u00f2 essere paragonato a quello di un interruttore, perch\u00e9 funziona in sole due posizioni: aperto/chiuso. Se il velo del palato \u00e8 alzato, le due cavit\u00e0 sono separate e il flusso d'aria \u00e8 diretto esclusivamente verso la \"bocca\" ed \u00e8 solo quest'ultima a influire sul timbro vocalico, perci\u00f2 tali foni sono detti orali; Se invece il velo \u00e8 abbassato, parte del flusso d'aria si dirige nelle cavit\u00e0 nasali, che modificano la capacit\u00e0 di risonanza dell'intero apparato fonatorio, il prodotto finale \u00e8 grossomodo un suono attenuato e nasalizzato, per tale motivo i foni vengono detti nasali.\nVocoidi e vocali.\nNon si deve confondere il termine \"vocoide\" con quello di \"vocale\", che indica un'entit\u00e0 astratta, un fonema, la cui realizzazione prevalente \u00e8 un vocoide, ma che pu\u00f2 anche avere come allofono secondario un contoide."}
{"id": "147606", "revid": "14365", "url": "https://it.wikipedia.org/wiki?curid=147606", "title": "Test statistico", "text": ""}
{"id": "147607", "revid": "743418", "url": "https://it.wikipedia.org/wiki?curid=147607", "title": "Argomento del perielio", "text": ""}
{"id": "147608", "revid": "759132", "url": "https://it.wikipedia.org/wiki?curid=147608", "title": "Riflessione (fisica)", "text": "In fisica la riflessione \u00e8 il fenomeno per cui un'onda, che si propaga lungo l'interfaccia tra differenti mezzi, cambia di direzione a causa di un impatto con un materiale riflettente. In acustica la riflessione causa gli echi ed \u00e8 utilizzata nel sonar. In geologia \u00e8 importante nello studio delle onde sismiche.\nAssorbimento, riflessione e trasmissione sono i fenomeni che avvengono quando la luce interagisce con la materia: quando l'energia radiante incide su un corpo, una parte viene assorbita, una parte viene riflessa e una parte trasmessa e per la legge di conservazione dell'energia, la somma delle quantit\u00e0 di energia rispettivamente assorbita, riflessa e trasmessa \u00e8 uguale alla quantit\u00e0 di energia incidente.\nTipologia e caratteristiche.\nPer indicare il tipo di riflessione di cui si tratta si usano gli aggettivi:\nLa riflessione pu\u00f2 avvenire:\nLa riflettanza (\"reflectance\") \u00e8 il rapporto tra flusso riflesso e flusso incidente valutato per ogni lunghezza d'onda. Essendo definita come rapporto di grandezze omogenee, la riflettanza \u00e8 una grandezza adimensionale e viene espressa in percentuale (0-100%) o come fattore (0.0-1.0). Inoltre riguarda il flusso e quindi la totalit\u00e0 della radiazione riflessa nella emisfera. Il materiale artificiale con minor rifflettanza \u00e8 il Vantablack.\nFattore di riflessione.\nLa riflettanza non \u00e8 solo funzione della lunghezza d'onda ma anche dell'illuminazione, della geometria di irradiamento e della geometria di visione (cio\u00e8 della geometria con cui si illumina il corpo e della geometria con cui si misura la quantit\u00e0 riflessa), per cui \u00e8 necessario definire una grandezza pi\u00f9 generale della riflettanza, cio\u00e8 il fattore di riflessione.\nSi fa riferimento al \"diffusore riflettente ideale\". Si tratta di un corpo (ideale, cio\u00e8 teorico) che non assorbe e non trasmette, ma riflette diffusamente la radiazione ricevuta con radianza o luminanza uguale per ogni angolo di riflessione e indipendentemente dalla direzione della radiazione incidente. Come prima applicazione del concetto di diffusore riflettente ideale si definisce il fattore di radianza (\"radiance factor\") o il fattore di luminanza (\"luminance factor\") come il rapporto tra la radianza di un'area e quella del diffusore ideale riflettente irradiato nello stesso modo.\nCon riferimento a questo corpo ideale, il fattore di riflessione (\"reflectance factor\" o \"reflection factor\") di un corpo \u00e8 il rapporto tra il flusso riflesso dal corpo in un dato cono il cui vertice \u00e8 sul corpo considerato e il flusso riflesso dal diffusore riflettente ideale.\nIl fattore di riflessione \u00e8 dunque una grandezza generica che corrisponde:\nUn tipico spettrofotometro \u00e8 in grado di misurare il fattore di riflessione spettrale ad intervalli di 10 nm nell'intervallo da 380 a 730 nm.\nRiflessione di onde elettromagnetiche.\nLa riflessione di onde elettromagnetiche \u00e8 regolata da due leggi fondamentali, ricavabili dal principio di Fermat e dal principio di Huygens-Fresnel:\nRiflessione e sfasamento.\nUn'onda elettromagnetica riflessa pu\u00f2 subire uno sfasamento. Questo dipende dagli indici di rifrazione del mezzo nel quale viaggia la luce (formula_1) e del mezzo oltre la superficie riflettente (formula_2):"}
{"id": "147615", "revid": "22475", "url": "https://it.wikipedia.org/wiki?curid=147615", "title": "Riserva naturale", "text": ""}
{"id": "147619", "revid": "287204", "url": "https://it.wikipedia.org/wiki?curid=147619", "title": "Disneyland Hotel", "text": "I Disneyland Hotel sono i principali hotel in quattro dei complessi Disney nel mondo.\nDisneyland Resort.\nIl Disneyland Hotel ad Anaheim (California), Stati Uniti, apr\u00ec nel 1955, senza essere di propriet\u00e0 della Disney, che l'acquis\u00ec nel 1988. Quando Walt Disney costru\u00ec \"Disneyland\" nel 1955, i costi per la sua costruzione superarono di 17 milioni di dollari il preventivo, perci\u00f2 Disney non ebbe sufficienti fondi per costruire e gestire anche l'hotel. Walt Disney si accord\u00f2 con Jack Wrather per la costruzione e la gestione dell'hotel. Il contratto diede a Wrather i diritti per l'esclusivit\u00e0, nello Stato della California, dell'uso del nome Disneyland Hotel fino al 2054.\nQuando Michael Eisner divenne consigliere ed amministratore delegato della Walt Disney Productions nel 1984, volle disperatamente trovare un modo per scogliere l'accordo con Wrather, cos\u00ec da portare il Disneyland Hotel sotto la gestione della Walt Disney Company. Per\u00f2 ogni volta che Wrather veniva avvicinato dalla Disney con una tale proposta, la sua risposta era sempre negativa, in quanto considerava quel contratto molto vantaggioso per lui.\nMa dopo la morte di Jack Wrather, la Walt Disney Company compr\u00f2 l'intera Wrather Corporation. Con questa acquisizione, la Disney non ottenne soltanto il Disneyland Hotel, ma anche la nave RMS Queen Mary a Long Beach ed i diritti per il \"The Lone Ranger\". Queste ultime propriet\u00e0 furono per\u00f2 vendute dalla Disney qualche tempo dopo.\nL'hotel \u00e8 composto da tre torri ed altri edifici pi\u00f9 piccoli. Fino al 2001, la Disneyland Monorail portava gli ospiti fino alla lobby dell'hotel. Con l'apertura dell'area commerciale \"Downtown Disney\", la monorotaia approda in quest'area.\nDisneyland Resort Paris.\nIl Disneyland Hotel di \"Disneyland Paris\" a Marne-la-Vall\u00e9e, Francia \u00e8 stato inaugurato nel 1992 assieme al parco ed \u00e8 stato creato seguendo uno stile vittoriano, con una facciata esterna tutta rosa. Gli ospiti che visitano il \"Disneyland Park\" devono passare sotto le arcate dell'hotel per raggiungere la loro destinazione. \u00c8 il pi\u00f9 lussuoso ed esclusivo hotel di \"Disneyland Paris\".\nOriginariamente doveva essere realizzata la sola facciata dell'attuale Hotel, come portale d'ingrasso al parco. In fase di realizzazione si iniziarono ad aggiungere particolari su particolari, fino a far divenire la semplice struttura bidimensionale una vera e propria \"attrazione\". Gli sviluppatori ne rimasero affascinati, seppur nella difficile situazione di un notevole ammanco finanziario sul progetto originario dell'intero complesso. Cos\u00ec fu proposto di ultimare comunque le opere ed i ritocchi all'opera vittoriana trasformandola in un nuovo albergo (nel progetto originario ne erano previsti solo sei) in grado di autofinanziare il proprio costo. Cos\u00ec fu e, in appena tre anni, il Disneyland Hotel ripag\u00f2 i suoi costi rimanendo a tutt'oggi una delle maggiori entrate \"attive\" del Resort e vincendo il premio come \"miglior Hotel\" della catena alberghiera \"Disneyland\" nel Mondo. Il Disneyland Hotel racchiude in s\u00e9, oltre a tutti i lussi in esso contenuti, una zona altamente Vip, denominata \"Castle Club\" ed accessibile solo con una speciale chiave magnetica attraverso due ascensori dedicati che immettono direttamente alle porte del Parco. In questa zona lussuosissima si trovano le Suite dell'albergo e la sua regina incontrastata (anche per gli altri parchi nel mondo) la Suite Presidenziale \"The Sleeping Beauty\" che con i suoi 187\u00a0m\u00b2 e le enormi vetrate che dominano sul Castello pu\u00f2 regalare un soggiorno indimenticabile solo a pochi eletti che possono permettersene il costo.\nHong Kong Disneyland Resort.\nIl terzo Disneyland Hotel \u00e8 stato inaugurato il 12 settembre 2005 nel \"Hong Kong Disneyland Resort\" presso Penny's Bay, nell'isola di Lantau a Hong Kong. Il tema dell'hotel \u00e8 quello di una piantagione tropicale di cotone, ed \u00e8 situato vicino alla \"Disneyland Harbour\". L'apertura \u00e8 avvenuta in contemporanea con l'inaugurazione del parco \"Hong Kong Disneyland\". L'hotel, cos\u00ec come altri edifici del parco, \u00e8 stato costruito usando la tecnica feng shui. Il progetto si basa su quello seguito per il Disneyland Hotel di \"Disneyland Paris\".\nTokyo Disney Resort.\nIl quarto Disneyland Hotel al mondo \u00e8 stato inaugurato l'8 luglio 2008 e si trova direttamente di fronte al parco \"Tokyo Disneyland\" nel \"Tokyo Disney Resort\". L'hotel \u00e8 stato progettato per riflettere lo stile architettonico vittoriano dei primi anni del XX secolo e per fondersi con l'area del \"World Bazaar\" di \"Tokyo Disneyland\", la stazione della monorotaia e l'area d'ingresso principale."}
{"id": "147620", "revid": "547034", "url": "https://it.wikipedia.org/wiki?curid=147620", "title": "Duchi d'Aquitania", "text": "I Duchi d'Aquitania (in francese: \"Duc d'Aquitaine\") dal 584 al 1449 furono i seguenti.\nDuchi d'Aquitania.\nCon la fine della Guerra dei cent'anni, l'Aquitania ritorn\u00f2 sotto il controllo diretto della corona francese, quindi nelle propriet\u00e0 del re di Francia. Solo occasionalmente il ducato, o almeno il titolo di duca d'Aquitania (oppure di Guienna), fu concesso a qualche membro della casa reale:"}
{"id": "147628", "revid": "327773", "url": "https://it.wikipedia.org/wiki?curid=147628", "title": "Treno a levitazione magnetica", "text": "Un treno a levitazione magnetica o Maglev \u00e8 un tipo di treno che viaggia senza toccare le rotaie per mezzo della levitazione magnetica.\nLa repulsione e l'attrazione magnetica vengono utilizzate anche come mezzo di locomozione. Dato che il convoglio non tocca le rotaie, l'unica forza che si oppone al suo moto \u00e8 l'attrito dell'aria. Il MagLev \u00e8 quindi in grado di viaggiare a velocit\u00e0 elevatissime (oltre i 600\u00a0km/h) con un consumo di energia limitato e un livello di rumore accettabile. Sebbene la velocit\u00e0 del MagLev gli consenta di fare concorrenza all'aereo anche nei lunghi percorsi, i costi per la realizzazione delle infrastrutture ne hanno limitato finora l'utilizzo a brevi tratte molto frequentate. A Shanghai un MagLev collega la citt\u00e0 con l'aeroporto. La linea \u00e8 lunga 33 chilometri e viene percorsa dal treno in 7 minuti e 20 secondi con una velocit\u00e0 massima di 501,5\u00a0km/h e una velocit\u00e0 media di 250\u00a0km/h.\nTecnologia.\nLe tecnologie che si possono usare per realizzare un MagLev sono due:\nUn altro esempio \u00e8 il sistema inductrack che utilizza magneti permanenti anzich\u00e9 avvolgimenti superconduttori, questa tecnologia rende il veicolo totalmente passivo.\n\u00c8 allo studio (e sperimentalmente gi\u00e0 realizzata) la tecnica di refrigerazione ad elio liquido, in grado di raggiungere una temperatura pari quasi allo zero assoluto (a soli 0,2\u00a0K dallo zero assoluto). Tale tecnica \u00e8 pi\u00f9 costosa rispetto a quella JR-Maglev.\nUn'altra tecnica \u00e8 quella che prevede l'indirizzamento di un flusso fortemente accelerato di protoni verso il magnete permanente (quello ancorato al carrello) tale da accrescerne in maniera esponenziale il campo magnetico. Tale tecnica presenta il vantaggio di poter impiegare magneti pi\u00f9 piccoli e leggeri e quindi meno costosi, vi \u00e8 per\u00f2 un aumento del consumo di energia elettrica.\nGiappone e Germania sono paesi molto attivi nella ricerca sui maglev e hanno prodotto degli approcci al problema differenti. In un progetto il treno levita grazie alla forza repulsiva dello stesso polo magnetico e si muove grazie alla forza attrattiva che si sviluppa tra due poli opposti. Il treno \u00e8 mosso da un motore lineare posto nel tracciato o nel treno (o in entrambi). Gli induttori magnetici di grandi dimensioni sono installati nel tracciato e questi generano il campo magnetico necessario a sostenere il treno e a farlo muovere. Alcuni commentatori hanno fatto notare che la realizzazione di infrastrutture ferroviarie basate su questa tecnologia sarebbe estremamente costosa.\nMagneti fissi basati su elettromagneti o magneti permanenti sarebbero instabili per il teorema di Earnshaw. D'altra parte magneti diamagnetici e a superconduttori non possono mantenere stabile un maglev. Gli attuali sistemi maglev sono stabilizzati da elettromagneti gestiti elettronicamente. Questi grandi elettromagneti sono molto pesanti e richiedono elevate quantit\u00e0 di corrente elettrica.\nIl peso di un grande elettromagnete \u00e8 una componente importante di un progetto per un maglev. Un campo magnetico molto intenso \u00e8 necessario per far levitare un pesante treno e la ricerca convenzionale sui maglev punta ad utilizzare superconduttori per realizzare elettromagneti efficienti.\nGli effetti di un intenso campo magnetico sul corpo umano sono in gran parte sconosciuti. Per la sicurezza dei passeggeri potrebbe essere necessario aggiungere degli schermi contro i campi magnetici. L'idea \u00e8 semplice, ma la progettazione dal punto di vista ingegneristico \u00e8 molto complessa.\nInductrack.\nUn nuovo sistema forse pi\u00f9 economico dei sistemi convenzionali \u00e8 chiamato inductrack. Questa tecnologia si basa sull'utilizzo di elettromagneti non alimentati (passivi) e di magneti permanenti. La teoria si basa sull'utilizzo delle correnti indotte dai magneti permanenti negli elettromagneti quando questi attraversano, in movimento, le linee di campo prodotte dai magneti permanenti. Questa tecnologia necessita di corrente solamente durante il movimento del mezzo e la quantit\u00e0 necessaria \u00e8 direttamente proporzionale alla velocit\u00e0 del mezzo. Nel prototipo i magneti permanenti erano montati sul carrello orizzontalmente per l'altezza e verticalmente per la stabilit\u00e0. I magneti e il carrello non sono alimentati se non per dare velocit\u00e0 al carrello. Inductrack venne sviluppato originariamente per creare un motore magnetico che immagazzini energia attraverso il movimento del carrello. Con delle leggere modifiche al progetto la linea originale che era un cerchio chiuso \u00e8 stata estesa per diventare una retta. L'inductrack \u00e8 stato sviluppato dal fisico Richard F. Post del Lawrence Livermore National Laboratory.\nL'inductrack utilizza degli Array Halbach per stabilizzarsi. Gli Array Halbach sono un insieme di magneti permanenti che stabilizzano il movimento nelle linee di forza magnetiche senza bisogno di elettronica; questi elementi infatti incrementano il campo magnetico da un lato, cancellandone la presenza dal lato opposto. Gli Array Halbach vennero sviluppati originariamente per stabilizzare il fascio degli acceleratori di particelle. Inoltre generano un campo magnetico solo dal lato rivolto verso la pista, riducendo i potenziali effetti indesiderati subiti dai passeggeri.\nAttualmente, molte agenzie spaziali, tra le quali la NASA, stanno effettuando ricerche sui maglev per sviluppare un metodo economico di lanciatore spaziale. Le agenzie spaziali vorrebbero sviluppare dei maglev talmente veloci da superare la velocit\u00e0 di fuga terrestre. Utilizzare un maglev per accelerare un carrello permetterebbe di utilizzare piccoli razzi per raggiungere l'orbita. L'attrito dell'aria rende difficile realizzare un maglev che possa entrare in orbita senza utilizzo di razzi, a meno di costruire la piattaforma di lancio su una montagna molto elevata come le cime della catena dell'Himalaya.\nDurante il 2010 un nuovo Maglev, precisamente il JR-MAGLEV MXL02 che usa il sistema a sospensione elettrodinamica (EDS), ha ottenuto il record di 581,6\u00a0km/h su una corsa di test.\nIl 21 aprile 2015 un MagLev ha raggiunto i 603\u00a0km/h durante alcuni test in Giappone nella prefettura di Yamanashi, stabilendo il nuovo primato mondiale di velocit\u00e0.\nMaglev esistenti.\nEuropa.\nA Berlino Ovest la societ\u00e0 M-Bahn costru\u00ec, negli anni ottanta, un maglev da 1,6\u00a0km che collegava tre stazioni U-Bahn. Il test con traffico passeggeri part\u00ec nell'agosto 1989 e il servizio regolare nel giugno 1991. Dato che il traffico dei passeggeri si modific\u00f2 dopo la caduta del muro di Berlino la linea venne dismessa nel febbraio del 1992, smantellata e sostituita da una linea di metropolitana.\nIl primo sistema commerciale automatico basato su maglev a bassa velocit\u00e0 fu quello sviluppato per collegare l'Aeroporto Internazionale di Birmingham con la stazione ferroviaria internazionale di Birmingham operativo tra il 1984 e il 1995. Il tracciato era lungo 600 metri e il treno era sospeso a 15 millimetri dalle rotaie. Ha funzionato per undici anni ma l'obsolescenza dell'elettronica ha reso il sistema non sicuro e quindi \u00e8 stato sostituito da un sistema convenzionale.\nTransrapid \u00e8 una compagnia tedesca che ha sviluppato una linea di test a Emsland e ha costruito la prima linea commerciale ad alta velocit\u00e0 di maglev, la Shanghai Maglev Train a Shanghai in Cina nel 2002. Questa linea collega l'aeroporto internazionale di Shanghai, situato a Pudong, con la citt\u00e0. La linea \u00e8 lunga 30\u00a0km e la massima velocit\u00e0 raggiunta \u00e8 di 501\u00a0km/h.\nAsia.\nIl Giappone ha testato nella prefettura di Yamanashi un treno maglev, il JR-Maglev, che ha raggiunto la velocit\u00e0 record di 603\u00a0km/h, la maggior velocit\u00e0 mai raggiunta da un convoglio terrestre. Il treno utilizza magneti superconduttori e sospensioni elettrodinamiche. Al contrario il Transrapid utilizza convenzionali elettromagneti e sospensioni elettromagnetiche di tipo attrattivo. Il \"Superconducting Maglev Shinkansen\" sviluppato dalla Central Japan Railway Co. (\"JR Central\") e Kawasaki Heavy Industries \u00e8 attualmente il treno pi\u00f9 veloce del mondo. Se la proposta del Chuo Shinkansen verr\u00e0 approvata, Tokyo e Osaka verranno collegate dal maglev e il tracciato di test entrer\u00e0 a far parte della linea.\nIl primo sistema commerciale di maglev urbano \u00e8 diventato operativo in Giappone nel marzo 2005. Questo sistema \u00e8 formato di nove stazioni lungo un tracciato di 8,9 chilometri della linea Tobu-kyuryo conosciuta anche come Linimo. La linea ha un raggio operativo minimo di 75 metri e un'inclinazione di 6\u00ba. Il motore lineare a levitazione magnetica ha una velocit\u00e0 massima di 100\u00a0km/h. Quella linea serve alla popolazione locale per raggiungere l'Expo 2005. Il treno \u00e8 stato sviluppato dalla Chubu HSST Development Corporation che ha collaborato anche al tracciato di test a Nagoya. Un maglev urbano simile a quello giapponese \u00e8 stato presentato in Corea dall'azienda Rotem.\nIl 31 dicembre 2000 il primo superconduttore ad alte temperature per maglev \u00e8 stato testato con successo nella \"Southwest Jiaotong University\", di Chengdu, in Cina. Il sistema si basa su superconduttori ad alta temperatura che vengono fatti levitare su magneti permanenti. Il carico era di 530 chilogrammi e la distanza dai magneti era di 20 millimetri. Il sistema utilizzava azoto liquido, un refrigerante molto economico per i superconduttori. Il 6 maggio 2016, \u00e8 entrato in servizio il Maglev espresso di Changsha, la prima linea maglev costruita con tecnologica cinese.\nNord America.\nNegli Stati Uniti d'America la \"Federal Transit Administration\" ha avviato il \"Urban Maglev Technology Demonstration program\". Il programma ha lo scopo di progettare maglev a bassa velocit\u00e0 per utilizzo cittadino ed inizialmente \u00e8 stata valutata la tecnologia della HSST. La FTA ha finanziato la General Atomics e la California University of Pennsylvania per lo sviluppo di una nuova generazione di maglev, il \"MagneMotion M3\" e il \"Maglev2000 of Florida\", entrambi basati su superconduttori EDS. Un altro progetto per un maglev urbano \u00e8 il LEVX sviluppato nello stato di Washington, il \"Magplane\" sviluppato nel Massachusetts, e il progetto simile al sistema della HSST sviluppato dalla \"American Maglev Technology of Florida\" e dalla \"Old Dominion University\" in Virginia.\nIl primo brevetto per la levitazione magnetica dei treni con un motore lineare \u00e8 il US patent 3,470,828, rilasciato nell'ottobre del 1969 a James R. Powell e Gordon T. Danby. La tecnologia utilizzata \u00e8 stata inventata da Eric Laithwaite, e descritta nel \"Proceedings of the Institution of Electrical Engineers\", vol. 112, 1965, pp.\u00a02361\u20132375, con il titolo di \"Electromagnetic Levitation\" (levitazione magnetica). Laithwaite brevett\u00f2 il motore lineare nel 1948.\nProposte future.\nMobilit\u00e0 cittadina.\nUnimodal ha proposto un sistema di trasporto personale basato su sospensioni Inductrack, il sistema proposto sarebbe in grado di raggiungere i 160\u00a0km/h in citt\u00e0.\nAttraversamenti sottomarini.\nUna proposta particolare di maglev punta a realizzare dei tunnel interrati senza aria in modo da poter far viaggiare il treno senza doversi preoccupare dell'attrito dell'aria. Queste linee sarebbero in grado di utilizzare treni che viaggiano a velocit\u00e0 massime di 6000\u20138000\u00a0km/h e se costruite abbastanza in profondit\u00e0 potrebbero attraversare gli oceani. Ma senza un radicale miglioramento delle tecniche di perforazione queste idee sono irrealizzabili.\nProgetti nazionali.\nGiappone.\nIn Giappone \u00e8 stato deciso nel maggio 2011 di realizzare una linea a levitazione magnetica che collegher\u00e0 Tokyo con Nagoya nel 2027 e quindi con Osaka nel 2040. Attualmente esiste un tracciato sperimentale nella prefettura di Yamanashi usato per le sperimentazioni, che verr\u00e0 integrato con la nuova linea una volta completata. Grazie alla nuova linea, del costo di 9000 miliardi di yen, Tokyo e Nagoya saranno collegate in 40 minuti, e Osaka in 60 minuti.\nGermania.\nIn Germania, a Monaco di Baviera, \u00e8 in progetto un sistema a levitazione magnetica tra la stazione principale (sede di interconnessione con diverse linee metropolitane e linee di trasporto ferroviario locale) e l'aeroporto. \u00c8 prevista la riduzione del tempo medio di collegamento dagli attuali 40 minuti a 10 minuti circa. Nell'atrio dell'aeroporto \u00e8 presente un modello visitabile in scala reale del treno.\nTale progetto potrebbe subire ritardi nella sua realizzazione a causa di un incidente avvenuto il 22 settembre 2006 durante un collaudo; il treno, che viaggiava a una velocit\u00e0 di circa 200\u00a0km/h ha investito un carrello per la manutenzione; il primo vagone, che trasportava una trentina di passeggeri, \u00e8 andato completamente distrutto e 23 persone fra occupanti e personale della manutenzione sono rimaste uccise.\nCina.\nLa Cina sta valutando la possibilit\u00e0 di utilizzare il maglev per collegare le principali citt\u00e0, anche se il costo potrebbe rendere il progetto non realizzabile. Comunque una linea Shanghai-Hangzhou \u00e8 in fase di studio.\nCorea del Sud.\nIn Corea del Sud \u00e8 in fase di costruzione una linea a levitazione magnetica di 6,1\u00a0km nei pressi dell'Aeroporto Internazionale di Incheon chiamata Incheon Maglev. Il treno corre a una velocit\u00e0 di 110\u00a0km/h e i lavori sono iniziati il 30 settembre 2014.\nRegno Unito.\nUna linea basata su maglev nel Regno Unito \u00e8 stata proposta nel 2005 per collegare Londra e Glasgow. Questa linea sarebbe dotata anche di diverse opzioni lungo l'itinerario da realizzare. Sembra che il governo locale abbia preso seriamente in considerazione la proposta.\nSvizzera.\nIn Svizzera \u00e8 stato proposto lo Swissmetro, una linea ferroviaria sotterranea a levitazione magnetica. Secondo questo progetto il treno corre in un tunnel in cui \u00e8 fatto il vuoto, in modo da migliorare gli effetti aerodinamici. La velocit\u00e0 massima prevista \u00e8 di 500\u00a0km/h. \u00c8 previsto un asse Est-Ovest da Ginevra a San Gallo e un asse Nord-Sud da Basilea a Bellinzona.\nMalgrado le sovvenzioni della Confederazione le possibilit\u00e0 di vedere realizzato il progetto nel sottosuolo elvetico sono molto basse, tanto che i responsabili del progetto hanno gi\u00e0 cominciato delle trattative con la Cina.\nItalia.\nNell'aprile 2008 a Brescia il giornalista Andrew Spannaus della Executive Intelligence Review, propose di cogliere l'occasione della futura Esposizione Universale di Milano (EXPO 2015), per iniziare una rivoluzione infrastrutturale in Lombardia, con la previsione di estenderla al resto d'Italia. Egli propose di costruire una linea di trasporto a levitazione magnetica per collegare l'aeroporto di Malpensa con le citt\u00e0 di Milano, Bergamo e Brescia.\nNel marzo 2011 fu presentato da parte di Nicola Oliva, membro del Consiglio Comunale di Prato, a Enrico Rossi, presidente della Regione Toscana, la proposta di un collegamento a levitazione magnetica che collegherebbe in pochi minuti Firenze allo scalo aeroportuale di Pisa. L'obiettivo di tale progetto \u00e8 di realizzare una linea a levitazione magnetica che, iniziando da Prato, passi poi per la stazione di Santa Maria Novella di Firenze e dunque per l'aeroporto di Firenze, per giungere cos\u00ec fino all'aeroporto civile di Pisa. Il Maglev consentirebbe perci\u00f2 di collegare Firenze e Pisa in tempi assai pi\u00f9 rapidi dagli attuali, passando dall'ora e quindici minuti di oggi ai venti minuti circa con il treno a levitazione magnetica, in questo modo permettendo allo scalo aeroportuale pisano di espandere significativamente il proprio bacino di utenza. Grazie a questo progetto quindi l'aeroporto potrebbe continuare a servire l'intera Toscana in qualit\u00e0 di principale aeroporto civile. La progettazione completa prevede, in una seconda fase e in una visione organica, il prolungamento della tratta a levitazione magnetica verso la costa tirrenica con in testa Livorno e con la conseguente costruzione di una piattaforma logistica integrata mare-ferro-aerea di importanza strategica per l'economia regionale toscana."}
{"id": "147629", "revid": "729019", "url": "https://it.wikipedia.org/wiki?curid=147629", "title": "Downtown Disney", "text": "Downtown Disney \u00e8 il nome di complessi di negozi, ristoranti e spazi per l'intrattenimento; sono presenti due aree di questo tipo in altrettanti Resorts della Disney:"}
{"id": "147631", "revid": "1564499", "url": "https://it.wikipedia.org/wiki?curid=147631", "title": "TAV (azienda)", "text": "TAV S.p.A. (sigla di Treno Alta Velocit\u00e0 S.p.A.) \u00e8 stata una societ\u00e0 del gruppo Ferrovie dello Stato controllata interamente da Rete Ferroviaria Italiana e costituita appositamente per la pianificazione, la progettazione e realizzazione delle linee ferroviarie ad alta velocit\u00e0-alta capacit\u00e0 (AV-AC) passanti per le direttrici italiane pi\u00f9 importanti e trafficate (per quasi 870 chilometri complessivi sugli oltre 1.250 chilometri dell'intero progetto AV-AC di RFI).\nStoria.\nLa prima tratta veloce italiana \u00e8 stata la \"Direttissima\" Firenze-Roma, una delle prime linee del suo genere al mondo, la cui costruzione \u00e8 durata dal 25 giugno 1970 al 26 maggio 1992.\nMan mano che il progetto complessivo dell'AV-AC italiana andava delineandosi, si era sentita l'esigenza di creare una societ\u00e0 \"ad hoc\" per raccogliere capitali sui mercati finanziari da impiegare per la costruzione del nuovo sistema di trasporto su rotaia ad alta velocit\u00e0 delle nuove linee veloci e il 19 luglio 1991 nacque a tale scopo \"Treno ad Alta Velocit\u00e0 - TAV S.p.A.\".\nAl capitale sociale della societ\u00e0 parteciparono per il 55,5% alcuni istituti di credito italiani ed esteri (tra cui IMI, Citibank, Banca Nazionale del Lavoro, Istituto Italiano di Credito Fondiario, Banco di Napoli, Cariplo, Sanpaolo IMI, ISVEIMER, Crediop, Credito Italiano, Indosuez, Credit Lyonnaise), e per il restante 45,5% Ferrovie dello Stato. Tra l'agosto ed il settembre del 1991 la societ\u00e0 ricevette dalla holding le attivit\u00e0 relative alla progettazione, costruzione e sfruttamento economico del sistema Alta Velocit\u00e0 per i successivi 50 anni. L'obiettivo era realizzare l'opera in finanza di progetto.\nEntro il 1992, Tav, mediante gara a trattativa privata, assegn\u00f2 gli appalti per la realizzazione delle opere a diversi general contractor:\ne dei seguenti nodi urbani:\nNel 1996 Ferrovie dello Stato ridiscusse l'accordo, ottenendo di poter svolgere in prima persona l'esercizio dei servizi ad alta velocit\u00e0: in cambio, avrebbe pagato un pedaggio annuale a Tav, fisso ed indipendente dall'utilizzo della rete. A tal fine, cre\u00f2 TavCo S.p.A. (acronimo di Tav Commerciale) per la gestione commerciale, la programmazione e l'esercizio dei servizi ad alta velocit\u00e0, pagando a Tav S.p.A. un canone per l'uso delle linee.\nPoco tempo dopo, tuttavia, Ferrovie dello Stato chiese nuovamente una modifica del contratto con Tav, allarmata dall'alto prezzo delle tracce Av, dai ritardi continui nei cantieri e dal fatto che i ricavi del trasporto Av sarebbero andati a finire a Tav. Dal canto loro, le banche iniziavano ad essere inquiete circa l'assenza di una cornice legislativa che disciplinasse le tariffe e l'accesso all'infrastruttura, nonch\u00e9 dalla paralisi politica e burocratica delle autorit\u00e0, anche a seguito di Tangentopoli.\nPertanto, nel 1998 Ferrovie dello Stato acquisisce per 108,3 miliardi di lire il 100% di Tav detenuto dalle 42 istituzioni private: il costo dell'intera opera, ricadde cos\u00ec sullo Stato.\nL'assenza dei privati fu compensata ricorrendo ai prestiti erogati da Infrastrutture S.p.A., nei primi anni 2000.\nA seguito della delibera del 7 dicembre 2010 dell'Assemblea Straordinaria di RFI, il seguente 31 dicembre la societ\u00e0 venne fusa per incorporazione in Rete Ferroviaria Italiana."}
{"id": "147632", "revid": "83531", "url": "https://it.wikipedia.org/wiki?curid=147632", "title": "Roraima", "text": "Il Roraima \u00e8 uno Stato del Brasile, localizzato nella sezione settentrionale del Paese. Confina a nord con il Venezuela, a est con la Guyana ed il Par\u00e1, a sud con l'Amazonas e a ovest con il Venezuela e l'Amazonas. Lo stato ha lo 0,3% della popolazione brasiliana e produce lo 0,17% del PIL brasiliano.\nGeografia fisica.\nIl clima \u00e8 tropicale con una temperatura media annua di 26\u00a0\u00b0C. Gran parte del territorio \u00e8 coperto dalla foresta amazzonica, ad eccezione di una piccola fascia di savana a est. Lo Stato \u00e8 ricco di depositi minerari (oro, diamanti, cassiterite, bauxite e rame). Questa ricchezza \u00e8 spesso fonte di scontri con gli indios, tra i quali spiccano gli Yanomami.\nLo Stato ospita il Parco nazionale del monte Roraima, situato attorno all'omonimo monte che costituisce la seconda vetta pi\u00f9 alta del Brasile (2.727\u00a0m).\nStoria.\nNel 1943 il governo federale decise di separare l'attuale Roraima dall'Amazonas. Chiamato inizialmente Rio Branco dal nome del fiume che vi scorre, il territorio fu ribattezzato \"Roraima\" nel 1962 e proclamato Stato nel 1988.\nNome.\nIl nome dello Stato deriva dal Monte Roraima, che a sua volta ha origine dall'unione di due parole in lingua Pemon: \"roroi\" (\"blu-verde\") e \"ma\" (\"largo\").\nBandiera.\nIl blu della bandiera rappresenta il cielo e l'aria pura del Roraima, la striscia bianca simboleggia la pace, il verde a destra le foreste e i campi. La stella, simbolo dello Stato che richiama la stella Wezen del Cane Maggiore, \u00e8 gialla, il colore dell'oro di cui \u00e8 ricca la zona. La linea rossa nella parte inferiore rappresenta l'Equatore che attraversa lo Stato. La bandiera fu disegnata dall'artista M\u00e1rio Barreto e fu adottata con la legge numero 133 il 14 giugno 1996."}
{"id": "147633", "revid": "1543377", "url": "https://it.wikipedia.org/wiki?curid=147633", "title": "Volones", "text": "Volones erano nell'antica Roma i volontari. Il termine viene dal verbo \"volo\" (\"voglio\") ed era applicato a coloro che servivano nell'esercito romano senza averne l'obbligo. Indicava pi\u00f9 specificatamente gli schiavi cui veniva concesso in casi di eccezionale necessit\u00e0 di combattere nell'esercito.\nCi\u00f2 accade in particolare nella seconda guerra punica dopo la battaglia di Canne, quando non c'era un numero sufficiente di uomini liberi per completare le legioni e circa 8.000 schiavi giovani e di robusta costituzione si offrirono per essere arruolati. In seguito parteciparono alla battaglia di Cuma a fianco del console Tiberio Sempronio Gracco.\nLa loro proposta fu accettata e ricevettero un'armatura a spese dell'erario e avevano anche la possibilit\u00e0 di affrancarsi.\nIn seguito il termine indic\u00f2 gli schiavi che erano scelti o a cui era permesso di prendere le armi in difesa dei loro padroni, se volevano, e conquistarsi cos\u00ec l'affrancamento."}
{"id": "147636", "revid": "287204", "url": "https://it.wikipedia.org/wiki?curid=147636", "title": "Dick Moores", "text": "Biografia e carriera.\nDick Moores studi\u00f2 arte alla Chicago Art Academy e lavor\u00f2 come assistente di Chester Gould, il creatore di Dick Tracy, durante i primi anni trenta.\nNel 1936 cre\u00f2 la serie Jim Hardy, successivamente chiamata Windy and Padles.\nNel 1942 fu assunto ai \"Disney Studios\", dove lavor\u00f2 su diverse serie di fumetti e film di animazione.\nAlla Disney illustr\u00f2 numerose storie per gli albi di fumetti Dell, ma lavor\u00f2 soprattutto sulle pagine domenicali di Fratel Coniglietto, del gallo Panchito e del cane Lilli , cos\u00ec come alle strisce quotidiane di Lilli e, come inchiostratore, a quelle di Topolino disegnate da Floyd Gottfredson.\nNel 1956 Frank King gli chiese di assisterlo nella striscia quotidiana \"Gasoline Alley\", inizialmente per disegnare le donne. Dopo il ritiro di King nel 1959, fu lui a portare avanti la striscia, rinnovando lo stile e aggiungendo tra l'altro tre nuovi personaggi: Rufus, Joel e Pert. Moores scrisse e disegn\u00f2 la striscia fino alla morte, nel 1986, quando fu sostituito dal suo assistente Jim Scancarelli.\nCuriosit\u00e0.\nTra gli hobby di Moores c'erano la creazione di murales, la scultura, e il violino."}
{"id": "147637", "revid": "107188043", "url": "https://it.wikipedia.org/wiki?curid=147637", "title": "Downtown Disney (California)", "text": "Downtown Disney \u00e8 un complesso di negozi, ristoranti e spazi per l'intrattenimento sito nel Disneyland Resort ad Anaheim.\nFu costruita in base al progetto di espansione del Disneyland Resort che incluse anche la costruzione del parco Disney's California Adventure ed apr\u00ec nel 2001. Downtown Disney occupa uno spazio compreso tra il parco Disney's California Adventure ed il parco Disneyland nell'area occidentale del complesso, ad ovest del Disneyland Hotel. Parte di Downtown Disney \u00e8 costruita su di un ponte che attraversa Disneyland Drive (precedentemente conosciuta come West Street). \u00c8 di grandezza inferiore rispetto alla sua controparte in Florida (Downtown Disney). Attualmente non \u00e8 necessario nessuno biglietto per poter accedere all'area. La stazione della monorotaia chiamata \"Disneyland Hotel Monorail station\" fu ricostruita all'interno dell'area di Downtown Disney, sebbene non sia stato necessario spostare la sua location fisicamente.\nDowntown Disney ad Anaheim include le seguenti attrazioni:\nDowntown Disney in California \u00e8 stato creato particolarmente per i clienti della zona, con l'intento di farli rimanere pi\u00f9 a lungo all'interno del Resort.\nCon un gioco di parole, la Casa del Blues (\"House of Blues\") viene definita dagli americani come la \"Mouse of Blues\".\nUna delle facciate dell'hotel Disney's Grand Californian d\u00e0 su Downtown Disney, facendo s\u00ec che gli ospiti accomodati sulle stanze di quel lato possano godere di un ottimo panorama sull'intera area."}
{"id": "147639", "revid": "1632387", "url": "https://it.wikipedia.org/wiki?curid=147639", "title": "Inductrack", "text": "Inductrack \u00e8 una tipologia di treno a levitazione magnetica completamente passivo. Il sistema si basa su anelli di fili non alimentati innestati nel tracciato e su magneti permanenti (in configurazione array Halbach) utilizzati per far levitare il treno. Inductrack venne inventato nei \"Lawrence Livermore National Laboratory\" dal fisico Richard F. Post. L'unica energia richiesta \u00e8 quella utilizzata per muovere il treno. Il movimento del treno incrementa la forza levitante indotta nei fili.\nSono utilizzati magneti permanenti al neodimio ferro boro; a basse velocit\u00e0 la forza di levitazione generata \u00e8 sufficiente a sollevare 50 volte il peso dei magneti.\nUna variante utilizza due Array Halbach per raddoppiare il campo magnetico senza incrementare sostanzialmente il peso ed ottenendo una minor richiesta di energia a velocit\u00e0 ridotte.\nMolte proposte di Maglev sono basate su Inductrak\nSi cerca di utilizzare questa tecnologia per facilitare il lancio dei razzi spaziali."}
{"id": "147641", "revid": "125700939", "url": "https://it.wikipedia.org/wiki?curid=147641", "title": "Interpol", "text": "L'Interpol, il cui nome completo \u00e8 Organizzazione internazionale della polizia criminale - Interpol (in francese \"Organisation internationale de police criminelle\"), \u00e8 un'organizzazione internazionale dedita alla cooperazione di polizia e al contrasto del crimine internazionale.\nStoria.\nNata nel 1923 a Vienna come \"International Criminal Police Commission\", nel 1946 adott\u00f2 come indirizzo telegrafico Interpol, contrazione delle parole della lingua inglese \"international police\" (\"polizia internazionale\"), e dieci anni pi\u00f9 tardi cambi\u00f2 la denominazione ufficiale in \"The International Criminal Police Organization - INTERPOL\", spesso abbreviata in ICPO-INTERPOL, su proposta di Giuseppe Dosi.\nIl 15 ottobre 1996 le \u00e8 stato riconosciuto lo status di osservatore dell'Assemblea generale delle Nazioni Unite.\nStruttura.\nIn ogni paese membro dell'organizzazione \u00e8 presente un ufficio centrale di polizia internazionale che collabora con le altre sezioni, con i corpi locali di polizia e con il Segretariato generale di Lione per la ricerca di chi ha commesso reati all'estero o vi si \u00e8 trasferito dopo averli commessi, e per la repressione della criminalit\u00e0 operante su scala internazionale.\nNon avendo propri agenti operativi, il ruolo dell'Interpol \u00e8 puramente coordinativo.\nLe abbreviazioni ufficiali sono:\nPaesi aderenti.\nDi seguito sono elencati i Paesi aderenti all'Interpol; in carattere \"corsivo\" sono evidenziati i territori che ospitano soltanto dei sub-uffici.\n''''''''''''\nPaesi non aderenti.\n Repubblica Democratica Araba dei Sahrawi"}
{"id": "147650", "revid": "1452073", "url": "https://it.wikipedia.org/wiki?curid=147650", "title": "Archon (videogioco)", "text": "Archon, anche sottotitolato Archon: The Light and the Dark, \u00e8 un videogioco che unisce gioco da tavolo e azione, sviluppato dalla Free Fall Associates e pubblicato dalla Electronic Arts. Sviluppato originariamente per i computer Atari a 8 bit, venne convertito per diversi altri home computer. I suoi ideatori sono Paul Reiche III e John Freeman; la programmazione fu realizzata dalla moglie di Freeman, Anne Westfall.\nModalit\u00e0 di gioco.\n\"Archon\" \u00e8 una versione fantasy e parzialmente aleatoria del gioco degli scacchi. La scacchiera \u00e8 9x9 e le fazioni che si combattono (\"luce\" e \"oscurit\u00e0\") comprendono due insiemi diversi di pezzi, tutti ispirati a personaggi o creature mitologici (cavalieri, goblin, manticore, golem, fenici e cos\u00ec via), ciascuno con caratteristiche e poteri speciali propri. Lo scopo del gioco \u00e8 sterminare le forze avversarie oppure conquistare contemporaneamente cinque caselle speciali.\nI movimenti sulla scacchiera, eccetto pochissimi pezzi in grado di teletrasportarsi, sono di due tipi, di terra o d'aria; in entrambi i casi la mobilit\u00e0 di ogni pezzo \u00e8 definita solo da una distanza massima, e si pu\u00f2 raggiungere qualunque casella entro questa distanza, in pi\u00f9 i pezzi volanti possono scavalcare gli altri pezzi.\nA differenza di quanto avviene negli scacchi, quando un pezzo entra in una casella occupata da un pezzo avversario non avviene una semplice cattura; i due pezzi, invece, si scontrano in un duello che coinvolge le abilit\u00e0 specifiche di entrambi e che pu\u00f2 risultare nella \"morte\" di uno qualsiasi dei pezzi, o addirittura di entrambi. Inoltre, anche il pezzo vittorioso pu\u00f2 uscire dallo scontro con i suoi punti ferita ridotti e quindi indebolito. Il duello \u00e8 un gioco di pura azione e avviene in un'altra schermata dove i due pezzi possono muoversi liberamente in due dimensioni, eccetto che sopra alcuni ostacoli naturali sparsi; alcuni pezzi sono dotati di armi a distanza, altri a corto raggio.\nOgni fazione comprende anche una unit\u00e0 speciale, rispettivamente il mago e la strega, in grado di lanciare incantesimi, per esempio guarire un'unit\u00e0 ferita, teletrasportare una unit\u00e0 in una casella qualsiasi, evocare un elementale e cos\u00ec via. Entrambi dispongono dello stesso assortimento di incantesimi e ciascuno pu\u00f2 essere lanciato una sola volta per partita, al posto di una normale mossa.\nLa scacchiera comprende caselle bianche o nere e anche caselle che cambiano periodicamente colore secondo un ciclo giorno-notte; il colore rende le caselle favorevoli a una fazione oppure all'altra, migliorando o peggiorando un po' le capacit\u00e0 di combattimento del pezzo che ci sta sopra.\nEredit\u00e0.\n\"Archon\" fu il primo gioco strategico per computer a non basarsi soltanto sulla riproduzione a video di un tabellone analogo a quello di un gioco da tavolo. La medesima idea del combattimento fisico tra i pezzi era apparsa in una sequenza del film \"Guerre stellari\", che fu una delle fonti di ispirazione per l'ideatore del gioco. Dopo \"Archon\" altri giochi hanno percorso questa via: si possono ricordare in particolare \"Battle Chess\" (dove per\u00f2 gli scontri tra i pezzi sono solo animazioni con esito predefinito) e i pi\u00f9 recenti videogiochi per console \"The Unholy War\" e \"Wrath Unleashed\".\nIl seguito ufficiale del gioco fu \"\" del 1984, inoltre Strategic Simulations pubblic\u00f2 \"Archon Ultra\" nel 1994. I primi due titoli uscirono insieme anche nella raccolta \"Archon Collection\" del 1989 per alcuni computer."}
{"id": "147651", "revid": "392623", "url": "https://it.wikipedia.org/wiki?curid=147651", "title": "Maamme", "text": " (in finlandese) o (in svedese), lett. \"la nostra terra\", \u00e8 \"de facto\" l'inno nazionale della Finlandia.\nStoria.\nLa canzone fu composta dal compositore tedesco naturalizzato finlandese Fredrik Pacius (1809-1891) nel 1848, che mise in musica la poesia in lingua svedese \"\" (\"la nostra terra\") scritta da Johan Ludvig Runeberg (1804-1877), nel 1846, come primo capitolo del poema epico \"F\u00e4nrik St\u00e5ls s\u00e4gner\" (\"Le avventure dell'alfiere St\u00e5l\"), incentrato sulle vicende della guerra di Finlandia. La composizione fu eseguita per la prima volta in pubblico il 13 maggio 1848. Un adattamento del testo in finlandese fu poi realizzato da Paavo Cajander (1846-1913).\nLa canzone di Pacius riscosse una grande popolarit\u00e0 anche al di fuori della Finlandia: nel 1869, Johann Voldemar Jannsen (1819-1900) ne scrisse una versione in estone, \"\" che fu adottata come inno nazionale dall'Estonia una prima volta nel 1920 e poi ancora nel 1990, una volta riguadagnata l'indipendenza da parte del paese baltico. Una versione in livone della stessa canzone (\"Min iz\u0101m\u014d\") fu realizzata successivamente da K\u014drli Stalte (1870-1947) e divenne l'inno della regione baltica della Livonia (nel 1918 e nel 1990).\nNel 2001, a causa dell'origine estera dell'inno e del suo autore, e della sua adozione anche da parte di altre nazioni, fu presentata una richiesta al parlamento finlandese perch\u00e9 fosse sostituito con \"Finlandia-hymni\" di Jean Sibelius, ma la proposta venne respinta. Lo stesso Sibelius, del resto, rese omaggio a Pacius inserendo il suo inno nelle \"Scene storiche Karelia op. 10\".\nNelle esecuzioni pubbliche, in eventi di Stato o sportivi, vengono cantate la prima e l'ultima strofa del testo (riportato in basso), ripetute una volta ciascuna a partire dal terzo verso."}
{"id": "147652", "revid": "15756", "url": "https://it.wikipedia.org/wiki?curid=147652", "title": "Tocantins (stato)", "text": "Il Tocantins \u00e8 uno stato del Brasile fondato nel 1988. Mentre numerose altre citt\u00e0 della zona risalgono al periodo del colonialismo portoghese, la capitale, Palmas, fu fondata solo nel 1989. Lo stato, che ha lo 0,75% della popolazione brasiliana, \u00e8 responsabile dello 0,5% del PIL brasiliano.\nGeografia fisica.\nIl Tocantins \u00e8 situato al confine tra la foresta amazzonica e la savana costiera, cosa che rende l'aspetto del territorio molto vario. Numerosi corsi d'acqua attraversano lo Stato, tra cui l'omonimo fiume. Da segnalare la presenza di 20 siti archeologici di un certo interesse.\nEconomia.\nCome in molti altri stati brasiliani, anche nel Tocantins l'allevamento rappresenta una delle principali attivit\u00e0 economiche. Molto importanti sono anche le piantagioni di ananas che, oltre a soddisfare la domanda interna, consentono esportazioni negli altri paesi Mercosul. Nel nord dello Stato, la carbonella e vari oli vengono estratti dalla pianta nota come \"baba\u00e7u\".\nIl governo federale, al fine di potenziare l'economia locale, ha deciso di affidare ad una compagnia privata la costruzione di una diga idroelettrica a cinque turbine. Malgrado alcune conseguenze negative (lo sbarramento del fiume Tocantins e la confisca di terre ad alcune trib\u00f9 indios), i vantaggi derivanti dallo sfruttamento di tale diga sono indiscutibili: una sola turbina serve l'intero Tocantins, mentre la corrente prodotta dalle altre viene venduta in altre parti del Brasile.\nIl settore dei servizi \u00e8 la componente principale del PIL con il 59,9%, seguito dal settore industriale con il 27,2%. L'agricoltura rappresenta il 12,9% del PIL (2004). Esportazioni di tocantini: soia 89,2%, carne 10,5% (2002). L'economia di Tocantins si basa su un modello agro-export aggressivo ed espansivo ed \u00e8 segnata da record consecutivi di ipereccedenze primarie: le sue esportazioni rivelano la sua forte propensione agricola. Seguendo l'esempio degli stati confinanti (Mato Grosso e Goi\u00e1s), sta diventando un importante produttore di cereali (soia, mais, riso).\nIl valore lordo della produzione agricola nello stato \u00e8 stato stimato in oltre 7,6 miliardi di R $ nel 2019.\nIn soia, Tocantins \u00e8 il pi\u00f9 grande produttore nella regione settentrionale del Brasile. Nella vendemmia 2019, Tocantins ha raccolto 3 milioni di tonnellate.\nA mais, lo stato ha raccolto circa 1 milione di tonnellate nel 2019.\nNel 2019, Tocantins era il leader nella produzione di riso nella regione settentrionale, diventando il terzo produttore pi\u00f9 grande del Brasile. Raccolte pi\u00f9 di 670.000 tonnellate nella vendemmia 2016/2017. \nPer quanto riguarda ananas, nel 2018 Tocantins \u00e8 stato il sesto Stato produttore in Brasile, con 69 milioni di frutti.\nNel 2019, l'allevamento di bovini dello stato era di 8 milioni di animali.\nPer quanto riguarda l'industria, Tocantins ha registrato un PIL industriale di 4,5 miliardi di R $ nel 2017, pari allo 0,4% dell'industria nazionale. Impiega 30.234 lavoratori nel settore. I principali settori industriali sono: edilizia (34,1%), servizi industriali di pubblica utilit\u00e0, come elettricit\u00e0 e acqua (28,4%), cibo (22,5%), minerali non metallici (5,2%) e prodotti chimici (1,5%). Questi 5 settori concentrano il 91,7% dell'industria statale.\nLa sua industria \u00e8 principalmente agroindustriale, centralizzata in sei distretti situati in cinque citt\u00e0 polari: Palmas, Aragua\u00edna, Gurupi, Porto Nacional e Para\u00edso do Tocantins. La sua industria \u00e8 ancora piccola e si concentra principalmente sul consumo proprio.\nNel settore terziario (commercio e servizi) le sue principali attivit\u00e0 sono concentrate nella capitale, Palmas, e anche nelle citt\u00e0 situate lungo l'autostrada Bel\u00e9m-Brasilia (BR-153 e BR-226). Questa autostrada \u00e8 vitale per Tocantins, poich\u00e9 taglia lo stato da nord a sud e consente una migliore performance nella crescita economica delle citt\u00e0 situate nelle sue sponde, fungendo da magazzino per il trasporto stradale e servizi per i viaggiatori. Inoltre, l'autostrada Bel\u00e9m-Brasilia facilita anche il flusso di produzione da Tocantins verso altri stati e porti della costa.\nStoria.\nIl territorio dell'odierno Tocantins (nome derivante da un termine indios) fu esplorato dalla Compagnia di Ges\u00f9 attorno al 1625, al fine di convertire al cristianesimo gli indigeni.\nPrima del 1988 l'area faceva parte dello Stato del Goi\u00e1s, del quale costituiva la porzione pi\u00f9 settentrionale. Tuttavia, sin dal Seicento, il nord fu sempre isolato e difficilmente accessibile. Ne derivarono sprofondi squilibri economici tra le due aree e lo sviluppo di un forte movimento separatista nel nord povero.\nIl primo episodio di ribellione, represso rapidamente con l'intervento dell'esercito, si ebbe gi\u00e0 nel 1809, quando fu introdotta una pesante imposta sullo sfruttamento minerario. Del resto, varie ribellioni si verificarono per tutto il XIX secolo.\nSolo negli anni settanta del XX secolo la pressione esercitata dalla popolazione locale sul governo federale fece s\u00ec che il Tocantins fosse riconosciuto come uno Stato dalla Costituzione del 1988.\nBandiera.\nIl messaggio rappresentato dalla bandiera \u00e8 \"dove il sole splende per tutti\". Al centro spicca perci\u00f2 un sole di color arancione, con lunghi raggi simmetrici che simboleggiano il futuro dello Stato. Il bianco su cui campeggia il sole rappresenta invece la pace. Il blu in alto a sinistra e l'arancione in basso a destra simboleggiano rispettivamente le acque e il suolo del Tocantins. I colori sono gli stessi della bandiera utilizzata dal Governo Autonomo di Palmas del XIX secolo.\nLa bandiera attuale fu adottata con la legge numero 094 del 17 novembre 1989.\nCitt\u00e0.\nOltre alla capitale, altri centri importanti sono:"}
{"id": "147654", "revid": "1543377", "url": "https://it.wikipedia.org/wiki?curid=147654", "title": "Array Halbach", "text": "Un Array Halbach \u00e8 una particolare unione, o layout, di magneti permanenti disposta in modo da rafforzare il campo magnetico lungo una faccia dell'array e nel contempo nel cancellare per interferenza il campo magnetico nella faccia opposta. Nel disegno il campo magnetico \u00e8 rafforzato nel lato inferiore e cancellato nel lato superiore. Il disegno (sulla faccia anteriore, sinistra, alto, destra, basso) pu\u00f2 continuare all'infinito senza problemi. \u00c8 un procedimento simile alla disposizione di magneti a forma di ferro di cavallo disposti alternativamente con la polarit\u00e0 invertita.\nL'effetto venne individuato da Mallison nel 1973 e descritto come \"magnetic curiosity\" (curiosit\u00e0 magnetica) anche se lo scopritore segnal\u00f2 che il modello poteva essere utilizzato per incrementare l'efficienza della tecnologia di registrazione su nastro. Mallinson not\u00f2 che ogni array con i componenti x e y \nin fase di \u03c0/2 causavano un flusso magnetico solo da un lato, o in formula di funzione sin(kx), -cos(kx). Successivamente questo effetto venne scoperto indipendentemente da Halbach, che lo utilizz\u00f2 negli acceleratori di particelle.\nQuesti elementi sono componenti fondamentali della tecnologia utilizzata per i maglev Inductrack. Questi treni richiedono potenza elettrica solo per il movimento del convoglio. Gli array Halbach respingono le linee di forza generate dai fili sepolti nella tratta ferroviaria sollevando il convoglio.\nGli array Halbach sono stati sviluppati originariamente in forma di cilindri: i cilindri Halbach."}
{"id": "147657", "revid": "125079945", "url": "https://it.wikipedia.org/wiki?curid=147657", "title": "Bugs Bunny", "text": "Bugs Bunny \u00e8 un personaggio immaginario della serie a cartoni animati \"Looney Tunes\"; venne ideato nel 1938 da un gruppo di autori comprendente Ben \"Bugs\" Hardaway, il quale cre\u00f2 una prima versione per il cortometraggio \"Porky's Hare Hunt\", Bob Clampett, Tex Avery, il quale ne svilupp\u00f2 la personalit\u00e0 definitiva nel 1940, Robert McKimson, che ne cre\u00f2 l'aspetto grafico definitivo, Chuck Jones e Friz Freleng. La caratterizzazione definitiva di Bugs Bunny \u00e8 ampiamente accreditata per aver debuttato nel cortometraggio candidato all'Oscar \"A Wild Hare\" (1940) del regista Tex Avery.\nBugs \u00e8 un coniglio o una lepre antropomorfo grigio e bianco famoso per la sua personalit\u00e0 impertinente, raffinata e disinvolta. Secondo Mel Blanc, il suo doppiatore americano, il suo accento \u00e8 una miscela paritaria di quello del Bronx e di quello di Brooklyn. In Italia era conosciuto inizialmente come Bubi Balzello, Lollo Rompicollo e Rosicchio, ma in seguito si \u00e8 affermato l'uso del nome originale.\nEsord\u00ec nei fumetti negli USA nel 1941 nel primo numero della serie \"Looney Tunes and Merrie Melodies Comics\", edito dalla Dell Publishing.\nNella lingua inglese \"Bugs\" o \"Bugsy\" \u00e8 un sinonimo di \"pazzo\". Grazie alla sua popolarit\u00e0 durante l'et\u00e0 d'oro dell'animazione americana, \u00e8 diventato un'icona culturale americana e la mascotte ufficiale della \"Warner Bros.\", nonch\u00e9 uno dei personaggi pi\u00f9 riconoscibili al mondo. \u00c8 anche apparso in pi\u00f9 film di qualsiasi altro personaggio dei cartoni animati, \u00e8 il nono personaggio cinematografico pi\u00f9 rappresentato al mondo, e ha la sua stella sulla Hollywood Walk of Fame.\nPersonalit\u00e0 e tormentoni.\nBugs Bunny \u00e8 noto per la sua celebre battuta \"Che succede, amico?\" (\"Ehm\u2026 What's up, doc?\" nell'originale), che di solito usa come saluto a chiunque incontra (di solito mentre mastica una carota).\n\u00c8 astuto, rilassato, carismatico, scaltro e intelligente. Questi tratti della personalit\u00e0 sono ci\u00f2 che gli d\u00e0 un vantaggio sui suoi nemici, rivali e avversari. Si caratterizza per essere intelligente e capace di superare in astuzia quasi chiunque sia ostile con lui, tra cui Elmer Fudd, Yosemite Sam, il Diavolo della Tasmania, Marvin il marziano, Wile E. Coyote (quando questi non \u00e8 alle prese con Beep Beep), Gossamer, la strega Hazel, Rocky e Mugsy, Beaky Buzzard, Daffy Duck e molti altri. Bugs vince quasi sempre questi conflitti, uno schema di trama che ricorre in particolare nei film diretti da Chuck Jones. Preoccupato che gli spettatori avrebbero perso la simpatia per un protagonista aggressivo che vinceva sempre, Jones ha fatto in modo che Bugs fosse vittima di bullismo, imbrogliato o minacciato dagli antagonisti mentre si faceva gli affari suoi, giustificando le sue successive buffonate come ritorsione o autodifesa. \u00c8 noto per rompere la quarta parete \"comunicando\" con il pubblico, sia spiegando la situazione, descrivendo qualcuno al pubblico, dando un'idea della storia, o spiegando che una delle azioni dei suoi antagonisti lo ha spinto al punto di rottura dicendo \"Naturalmente, ti rendi conto che questo significa guerra\" (una battuta ripresa da Groucho Marx) e il pubblico dava a Bugs il suo tacito assenso alla rappresaglia. Altri registi come Friz Freleng facevano s\u00ec che Bugs aiutasse altri personaggi in difficolt\u00e0, creando cos\u00ec circostanze accettabili per le sue cattiverie. Quando Bugs incontra altri personaggi \"vincenti\" come lui, tuttavia, come la tartaruga Cecil nell'episodio \"La tartaruga e il coniglio\", o il Gremlin di \"Falling Hare\", i suoi risultati sono piuttosto scadenti; l'eccesso di fiducia tende a lavorare contro di lui.\nUn'altra frase \u00e8 stata resa celebre da Bugs Bunny nei corti diretti da Chuck Jones: molti di questi cominciavano con la figura di Bugs che sbucava da un tunnel e scoprendo di essere nel posto sbagliato esclamava: \"Lo sapevo che avrei dovuto svoltare a sinistra ad Albuquerque\" (\"I Knew I should have taken that left turn at Albuquerque\").\nLa disinvolta posizione in piedi di Bugs mentre mastica carote, come spiegato da Freleng, Jones e Bob Clampett, ha avuto origine in una scena del film \"Accadde una notte\" (1934), in cui il personaggio di Clark Gable, Peter Warne, si appoggia a una staccionata, mangiando carote rapidamente e parlando con la bocca piena al personaggio di Claudette Colbert. Questa scena era ben nota mentre il film era popolare, e gli spettatori all'epoca probabilmente riconobbero il comportamento di Bugs Bunny come satira.\nQuando Bugs ha fatto la sua apparizione, ha prontamente sostituito Daffy Duck come il personaggio della Warner Bros. pi\u00f9 popolare. Daffy, geloso dell'ascesa alla fama della sua controparte dei cartoni animati, ha tentato in molte occasioni di detronizzare il coniglio. Ma non ci \u00e8 mai riuscito veramente, essendo sempre stato superato in astuzia dalla lepre intelligente.\nTuttavia, con il passare del tempo, la rivalit\u00e0 tra Bugs e Daffy \u00e8 diventata di natura pi\u00f9 amichevole poich\u00e9 i due di solito escono insieme nella maggior parte dei cartoni animati e Bugs considera Daffy il suo migliore amico nonostante i suoi difetti, a cui Daffy dice la stessa cosa.\nDurante gli anni '40, Bugs inizi\u00f2 da immaturo e selvaggio (simile a Daffy), ma negli anni '50 la sua personalit\u00e0 matur\u00f2 e il suo atteggiamento divenne pi\u00f9 raffinato e meno frenetico. Anche se spesso mostrato come molto intelligente, Bugs non \u00e8 mai realmente malizioso e agisce solo come tale per autodifesa contro i suoi aggressori.\nStoria.\nUn'ipotetica genesi.\nMolti storici dell'animazione ritengono che Bugs sia stato influenzato da un precedente personaggio Disney, Max Leprotto (comparso anche in alcuni numeri di Topolino). Max, disegnato da Charlie Thorsen, apparve per la prima volta nel cartone animato delle \"Sinfonie allegre\" \"La lepre e la tartaruga\" (\"The Tortoise and the Hare\"), diretto da Wilfred Jackson. La storia, basata sulla favola di Esopo, vedeva Max contro la tartaruga Toby, e vinse l'Academy Award per il miglior cartone animato del 1934. Max apparve anche nel seguito \"Il campione\" (\"Toby Tortoise Returns\") e nel cartone animato di Topolino \"Partita di polo\" (\"Mickey's Polo Team\").\nL'unico collegamento concreto tra Max e Bugs, tuttavia, \u00e8 Charlie Thorsen, che fu responsabile del ridisegno di Bugs da bianco a grigio per la sua terza apparizione in \"Cose da pazzi\" (\"Hare-um Scare-um\") (vedere sotto), che ne determin\u00f2 anche la somiglianza con Max.\nPrototipi di coniglio.\nBugs Bunny apparve per la prima volta nel cartone animato \"Un coniglio imprendibile\" (\"Porky's Hare Hunt\"), pubblicato il 30 aprile 1938. La storia era diretta a quattro mani da Cal Dalton e Ben Hardaway, soprannominato \"Bugs\". La trama era quasi identica a quella di un cartone del 1937, \"Caccia alle anatre\", diretto da Tex Avery con la comparsa di Daffy Duck. In questo cartone, il cacciatore Porky Pig si trovava opposto a una preda squinternata quanto Daffy, pi\u00f9 interessata a far impazzire il suo cacciatore che a fuggire. Ma invece di un'anatra nera, la preda questa volta \u00e8 un minuscolo coniglio bianco. Il coniglio si presenta con le parole \"saluti amico\" (in originale \"Jiggers, fellers\") e Mel Blanc gli d\u00e0 una voce e una risata che in seguito user\u00e0 anche per il personaggio di Woody Woodpecker. In questo episodio, inoltre, viene citato per la prima volta Groucho Marx (dal film \"La guerra lampo dei fratelli Marx\"): \"Naturalmente, ti rendi conto che questo significa guerra!\"\nLa sua seconda comparsa avviene nel cartone animato \"Prest-O Change-O\", del 1939, diretto da Chuck Jones, dove \u00e8 il coniglio domestico del mago Sham-Fu, un personaggio fuori scena. Quando due cani in cerca di rifugio da una tempesta entrano nella casa del suo maestro assente incomincia a tormentarli, ma alla fine il pi\u00f9 grande dei due cani ha la meglio su di lui.\nLa sua terza apparizione avviene in un altro cartone del 1939, \"Hare-um Scare-um\", diretto da Dalton e Hardaway. Gil Turner, l'animatore di questo cortometraggio, fu il primo a dare un nome al personaggio. Aveva scritto \"Bugs' Bunny\" sul suo \"model sheet\", intendendo \"Il coniglio di Bugs\" (Hardaway) Questo cartone \u00e8 anche il primo in cui Bugs \u00e8 rappresentato come un coniglio grigio anzich\u00e9 bianco; il cambiamento era stato fatto da Charlie Thorsen (vedere sopra). Da notare che in questo episodio per la prima volta Bugs canta e si traveste da donna per sedurre il suo antagonista. In seguito a questo cartone gli fu dato il nome \"Bugs\" dagli animatori degli studi di Termite Terrace in onore di Ben \"Bugs\" Hardaway.\nLa sua quarta apparizione avviene nel cartone del 1940 \"Elmer fotografo\" (\"Elmer's Candid Camera\") di Chuck Jones. Qui, sia Bugs che Taddeo sono ridisegnati con le fattezze che diventeranno familiari al pubblico. \u00c8 anche il primo incontro tra i due personaggi.\nBugs Bunny emerge.\nLa vera personalit\u00e0 di Bugs emerge in \"Caccia al coniglio\" (\"A Wild Hare\") di Tex Avery, uscito il 27 luglio 1940. \u00c8 in questo cartoon che esce per la prima volta dalla sua tana per chiedere a Taddeo, ora un cacciatore, \"Che succede, amico?\". \u00c8 considerata la prima apparizione pubblica del personaggio. Lo storico dell'animazione Joe Adamson considera \"Caccia al coniglio\" il primo cortometraggio di Bugs Bunny, valutando quelli apparsi nei corti precedenti come altri conigli usati una sola volta, che mostravano solo casuali somiglianze con Bugs.\nIn uno dei primi episodi del recente \"The Looney Tunes Show\", durante una discussione fra Bugs Bunny e Daffy Duck, il primo chiede all'altro se sappia quando \u00e8 il suo compleanno, e dopo che Daffy Duck ha inutilmente tirato ad indovinare Bugs afferma che \u00e8 il 27 luglio.\nBugs poi fece un \"cameo\" nel \"Patient Porky\" di Robert Clampett, pubblicato per la prima volta il 14 settembre 1940 per annunciare la nascita di 260 conigli. La sua settima apparizione ha quindi fatto conoscere il nome di Bugs Bunny, che era stato usato solo tra gli impiegati di Termite Terrace e nel cartoon: \"Elmer's Pet Rabbit\" di Chuck Jones, pubblicato nel gennaio 1941. Era anche il primo corto con un buon budget. Sarebbe presto diventato il pi\u00f9 importante dei personaggi Looney Tunes perch\u00e9 la sua calma e la sua totale mancanza di inibizioni affascinavano il pubblico americano durante e dopo la seconda guerra mondiale.\nBugs apparve poi in pi\u00f9 di cinque corti nel 1941: \"La tartaruga e il coniglio\" (\"Tortoise Beats Hare\"), diretto da Tex Avery e con la prima apparizione della tartaruga Cecil; \"Ciavatta e Rosicchio\" (\"Hiawatha's Rabbit Hunt\") il primo corto di Bugs ad essere diretto da Friz Freleng; \"A caccia di stufato\" (\"All This and Rabbit Stew\"), diretto da Avery e con l'apparizione di uno stereotipo di americano nero come nemico di Bugs, questo cartone poi nel 1968 verr\u00e0 censurato ed entrer\u00e0 a far parte dei \"Censored Eleven\"; \"The Heckling Hare\", l'ultimo Bugs sul quale lavor\u00f2 Avery prima di lasciare la MGM; \"Una vacanza tranquilla\", il primo corto di Bugs diretto da Robert Clampett. \"Wabbit Twouble\" fu anche il primo di quattro corti di Bugs a includere un'immagine rivista di Taddeo, un effimero tentativo di far somigliare il personaggio al suo doppiatore, il comico Arthur Q. Bryan.\nPopolarit\u00e0 durante la seconda guerra mondiale.\nDal 1942, Bugs divenne la star della serie \"Merrie Melodies\", che in origine dovevano essere una serie di cortometraggi autoconclusivi. La produzione del 1942 includeva \"The Wabbit Who Came to Supper\" di Friz Freleng, \"The Wacky Wabbit\" di Robert Clampett, e \"Bunny e il condor\" di Clampett (che introdusse Beaky Buzzard). Anche \"Bunny e il condor\" segna una leggera modifica al disegno di Bugs, con denti anteriori meno prominenti e la testa pi\u00f9 rotonda. Il responsabile di questo redesign fu Robert McKimson, a quel tempo impiegato come animatore sotto la direzione di Robert Clampett. Il redesign all'inizio fu usato solo per i corti realizzati dal team di Clampett, ma nel tempo venne adottato anche dalle altre unit\u00e0 di produzione.\nSempre nel 1942 uscirono \"Hold the Lion, Please\" di Chuck Jones, \"Fresh Hare\" e \"The Hare-Brained Hypnotist\" di Freleng (che riport\u00f2 Taddeo all'aspetto originale), e Jones' \"Case of the Missing Hare\". Bugs Bunny fece anche un cameo nell'ultimo film di Tex Avery per la Warner Bros., \"Crazy Cruise\", e comparve in un corto pubblicitario di due minuti per delle obbligazioni di guerra per l'impegno statunitense nella II Guerra Mondiale, dal titolo \"Any Bonds Today\".\nBugs Bunny era popolare negli anni della seconda guerra mondiale grazie al suo atteggiamento spavaldo e cominci\u00f2 a ricevere incarichi speciali nei suoi cartoni del 1943. Come stavano facendo Disney e Famous Studios, Warner mise Bugs in contrapposizione ai pi\u00f9 grandi nemici del momento: Adolf Hitler, Hermann G\u00f6ring, e l'Impero Giapponese. Il corto del 1944 \"Bugs Bunny Nips the Nips\", mostra Bugs alle prese con un gruppo di soldati Giapponesi. Questo cartone \u00e8 poi stato ritirato dal mercato a causa dei suoi stereotipi estremi.\nTra i pi\u00f9 notevoli cortometraggi civili durante questo periodo ci sono \"Tortoise Wins by a Hare\" di Bob Clampett (il seguito di \"Tortoise Beats Hare\" del 1941), \"A Corny Concerto\", \"Falling Hare\", e \"What's Cookin' Doc?\"; inoltre vi sono la parodia di \"Superman\" di Chuck Jones \"Super-Rabbit\", e \"Little Red Riding Rabbit\" di Friz Freleng. Il corto del 1944 \"Bugs Bunny and the Three Bears\" di Chuck Jones introduce i personaggi dei Tre Orsi.\nDopo la guerra.\nDa allora, Bugs apparve in molte animazioni nelle serie \"Looney Tunes\" e \"Merrie Melodies\", facendo la sua ultima apparizione sullo schermo nel 1964. Considerato un attore ideale, fu in seguito diretto da Friz Freleng, Robert McKimson, Tex Avery e Chuck Jones e comparve in veri e propri film incluso \"Chi ha incastrato Roger Rabbit\" (dove compare l'unico incontro tra Bugs e il suo eterno rivale di botteghino Topolino), \"Space Jam\" nel 1996 (con Michael Jordan), e nel film del 2003 \"\".\nIl corto \"Il cavaliere Bugs\" (1958), in cui un Bugs Bunny medioevale si scambia colpi con Yosemite Sam e il suo drago sputafuoco, vinse l'Academy Award per il \"Best Short Subject: Cartoons\" del 1958. Tre dei corti di Chuck Jones - \"Stagione di caccia\" (\"Rabbit Fire\"), \"Rabbit Seasoning\", e \"Duck, Rabbit, Duck!\"- compongono quella che viene definita come la \"trilogia della caccia\" e sono considerati tra i migliori lavori del regista. Il classico di Jones \"Cane all'opera\" (1957), mostra Bugs e Taddeo mentre fanno una parodia del \"Der Ring des Nibelungen\" di Richard Wagner, ed \u00e8 stato catalogato come \"culturalmente importante\" dalla Biblioteca del Congresso degli Stati Uniti e scelto per la conservazione nel National Film Registry. \u00c8 stato il primo cortometraggio animato ad aver ottenuto questo onore. \u00c8 anche ricordato per ineguagliabile approccio di Taddeo alla \"Cavalcata delle Valchirie a causa della sua particolare pronuncia: \"Kill the wabbit, kill the wabbit, kill the wabbit...!\"\nNell'autunno del 1960, il \"The Bugs Bunny Show\", un programma televisivo che raccoglieva molti dei corti del dopoguerra con una nuova presentazione animata, debutt\u00f2 sulla ABC. Lo show venne proposto originariamente in prima serata, e dopo due stagioni venne spostato alla domenica mattina. \"The Bugs Bunny Show\" cambi\u00f2 format frequentemente, ma rimase in televisione per 30 anni.\nQuando Mel Blanc mor\u00ec nel 1989, Jeff Bergman, Greg Burson, Joe Alaskey e Billy West diventarono le nuove \"voci\" di Bugs Bunny e degli altri Looney Tunes, alternandosi di volta in volta nel ruolo.\nBugs fa anche un'apparizione in alcuni special animati per le feste, tra cui \"Bugs Bunny Busting Out All Over\", 1980, che contiene i primi nuovi cartoni di Bugs Bunny dopo 16 anni: \"Portrait Of The Artist As a Young Bunny\", che mostra un flashback di Bugs da piccolo mentre gioca con il giovane Taddeo, e \"Spaced Out Bunny\", con Bugs rapito da Marvin il Marziano e messo insieme a Hugo l'abominevole Uomo delle nevi. Inoltre vennero realizzati dalla Warner Bros. numerosi film da raccolte di materiale di Bugs Bunny, tra cui \"Bugs Bunny Superstar\", \"Super Bunny in orbita!\", \"Looney, Looney, Looney Bugs Bunny Movie\", \"Le 1001 favole di Bugs Bunny\", \"Daffy Duck e l'isola fantastica\" e \"Daffy Duck's Quackbusters - Agenzia acchiappafantasmi\".\nRiappare nella serie degli anni novanta \"Tiny Toon Adventures\" come preside della Acme Looneyversity e mentore di Buster Bunny e Baby Bunny.\nCome Mickey Mouse per The Walt Disney Company, Bugs ha svolto il ruolo di mascotte per i Warner Bros. Studios e le sue attrazioni. Quando nel 1988 compare nel film \"Chi ha incastrato Roger Rabbit\" come abitante di Cartoonia, la Disney dovette concedere alla Warner di dare a Bugs Bunny lo stesso tempo di apparizione di Topolino: per questo motivo i due personaggi compaiono sempre nelle stesse scene.\nBugs fa un'apparizione nel mediometraggio contro la droga del 1990 \"Cartoon All-Stars to the Rescue\".\nNel 1997 Bugs appare su un francobollo USA. Il francobollo \u00e8 il numero sette nella lista dei dieci francobolli USA pi\u00f9 popolari, come calcolato dal numero di francobolli acquistati ma non usati. Una versione pi\u00f9 giovane di Bugs \u00e8 il personaggio principale dei \"Baby Looney Tunes\", che debutta su Cartoon Network nel 2002.\nBugs appare anche in molti videogiochi, tra cui \"Bugs Bunny's Crazy Castle\", \"\", \"Bugs Bunny: Lost in Time\", e il suo sequel, \"Bugs Bunny &amp; Taz: Time Busters\".\nBugs riappare nel 2011 nel \"The Looney Tunes Show\" oltre che nel lungometraggio tratto dalla serie animata dal titolo , dove \u00e8 protagonista, insieme a Daffy, in una serie stile sitcom dove i due vivono insieme in una casa di quartiere ed hanno diverse avventure. Infine appare nella serie \"Bugs! A Looney Tunes Prod.\"\nDoppiatori.\nOriginali.\nI doppiatori originali di Bugs Bunny sono Mel Blanc (1940-1989) che gli ha dato la voce dalle origini del personaggio fino alla sua morte, Jeff Bergman (dal 1989), Greg Burson (1993-1996), Billy West (1996-2006) e Joe Alaskey (2002-2011).\nItaliani.\nIl primo doppiatore italiano di Bugs Bunny fu Franco Latini, che inizi\u00f2 a doppiare il personaggio nel 1965-66 per le antologie cinematografiche \"Speedy Gonzales il supersonico\" e \"Miao... miao... arriba, arriba!\". Fino al 1970 lo seguirono, nell'ordine, Sandro Pellegrini, Oreste Lionello (che torn\u00f2 sul personaggio anche per doppiaggi televisivi degli anni settanta) e Giulio Platone, mentre dal 1971 al 1979 il personaggio fu doppiato, in tutte le sue apparizioni cinematografiche, da Nino Scardina. Dal 1978 al 1990 il doppiatore televisivo del personaggio fu Willy Moser, sostituito da Latini tra il 1982 e il 1988. Tutti questi attori hanno doppiato solamente cartoni animati i cui diritti erano della Warner Bros., mentre in quelli all'epoca di propriet\u00e0 della United Artists (ovvero la maggior parte dei corti anni quaranta) il personaggio era doppiato, tra gli altri, da Marco Balbi. Tra il 1990 e il 1995 si sono alternati sul personaggio Marco Mete per le apparizioni cinematografiche e Paolo Torrisi per le apparizioni ne \"I favolosi Tiny\" e \"Tazmania\". Dal 1996 al 2006 Bugs Bunny \u00e8 stato doppiato da Massimo Giuliani, la cui societ\u00e0 Time Out Cin.ca si \u00e8 occupata anche di doppiare ex-novo gran parte dei corti Warner, inclusi quelli precedentemente di propriet\u00e0 della UA. Dal 2007 il personaggio \u00e8 doppiato da Davide Garbolino.\nA partire dagli anni novanta Bugs Bunny \u00e8 stato doppiato in italiano anche da Massimo Lodolo in \"Daffy Duck's Quackbusters - Agenzia acchiappafantasmi\" e \"Festa grande a Disneyworld\" e da Mino Caprio in \"Go-Cart\", mentre la sua versione \"baby\" \u00e8 stata doppiata da Corrado Conforti in \"Baby Looney Tunes - Una straordinaria avventura\" e da Sergio Luzi in \"Baby Looney Tunes\".\nAccoglienza ed eredit\u00e0.\nCome Topolino per la \"Disney\", Bugs Bunny \u00e8 la mascotte della \"Warner Bros.\" e delle sue varie divisioni. \nSecondo il \"Guinness World Records\", Bugs \u00e8 apparso in pi\u00f9 film (sia cortometraggi che lungometraggi) rispetto a qualsiasi altro personaggio dei cartoni animati ed \u00e8 il nono personaggio cinematografico pi\u00f9 ritratto al mondo. Il 10 dicembre 1985, Bugs divenne il secondo personaggio dei cartoni animati (dopo Topolino) a ricevere una stella sulla \"Hollywood Walk of Fame\".\n\u00c8 stato anche un lanciatore per aziende tra cui Kool-Aid e Nike. I suoi spot Nike con Michael Jordan come \"Hare Jordan\" per Air Jordan VII e VIII sono diventati i precursori di \"Space Jam\" (1996). Di conseguenza, ha trascorso del tempo come membro onorario di Jordan Brand, incluso il logo Jumpman di Jordan fatto a sua immagine. Nel 2015, come parte del 30\u00ba anniversario del marchio Jordan, Nike ha rilasciato una versione Bugs Bunny mid-top di Air Jordan I, chiamata \"Air Jordan Mid 1 Hare\", insieme a un equivalente femminile ispirato a Lola Bunny chiamato \"Air Jordan Mid 1 Lola\", insieme a uno spot con Bugs e Ahmad Rash\u0101d. \nNel 2002, \"TV Guide\" stese la lista dei 50 pi\u00f9 grandi personaggi animati di tutti i tempi come parte dei festeggiamenti per il 50\u00ba anniversario della rivista. Bugs Bunny comparve al numero 1. \nIn una trasmissione della CNN il 31 luglio 2002, un giornalista di \"TV Guide\" parl\u00f2 di come la lista fu creata e di come venne deciso il vincitore. Come spieg\u00f2 il giornalista: \"La sua fama...non \u00e8 mai calata...Bugs \u00e8 il miglior esempio...di comicit\u00e0 intelligente americana. Non solo \u00e8 il pi\u00f9 grande personaggio animato, \u00e8 anche il pi\u00f9 grande comico. Era ben scritto. Era disegnato meravigliosamente. Ha appassionato e fatto ridere molte generazioni. \u00c8 il migliore.\" \nAlcuni hanno notato che il comico Eric Andre\u00e8 l'equivalente comico contemporaneo pi\u00f9 vicino a Bugs. Lo attribuiscono a \"la loro capacit\u00e0 di capovolgere costantemente il copione sulle loro controparti inconsapevoli\".\nTuttavia, nello speciale di Animal Planet \"La 50 pi\u00f9 grandi star animali\", Bugs arriv\u00f2 terzo sorpassato da \"Topolino\" (numero 2), e dal cane Tot\u00f2 di \"Il mago di Oz\" (numero 1).\nAce Bunny.\nWarner Bros. e i creatori della serie animata del 2005 \"Loonatics Unleashed\" hanno creato il personaggio di Ace Bunny come un successore modernizzato e supereroico di Bugs Bunny. Il personaggio si sarebbe dovuto chiamare Buzz Bunny, ma il nome venne cambiato perch\u00e9 il marchio era gi\u00e0 stato registrato in precedenza. Il disegno di Ace Bunny venne modificato e reso meno aggressivo rispetto alle prime versioni, in parte in seguito ad una petizione online cominciata da un fan undicenne del vecchio Bugs Bunny."}
{"id": "147658", "revid": "8489", "url": "https://it.wikipedia.org/wiki?curid=147658", "title": "Cranberries", "text": ""}
{"id": "147664", "revid": "1543377", "url": "https://it.wikipedia.org/wiki?curid=147664", "title": "Abusir", "text": "Abusir (o Abu Sir) \u00e8 sede di un'importante necropoli egizia situata nel Governatorato di Giza, sud-ovest del Cairo.\nIl nome \u00e8 quello del villaggio nella valle del Nilo presso cui si trova il sito archeologico.\nSituata alcuni chilometri a nord di Saqqara, la necropoli ebbe particolare importanza per le sepolture reali durante la V dinastia, ma risulta di notevole interesse anche la necropoli dei nobili con tombe a mastaba, tra cui la pi\u00f9 notevole \u00e8 la Mastaba di Ptahshepses; il sito continua a donarci i propri tesori, come la recente scoperta della tomba intatta di Neferinpu.\nAd Abusir in passato si trovavano 14 piramidi, ma oggi rimangono solo i resti delle piramidi di Nebkhau, Setibtawy, Userkhau ed un'altra non identificata, rimasta incompiuta ma che risulterebbe appartenere a Neferkhau.\nDal sito proviene anche la maggior parte dei papiri amministrativi attribuibili al regno Antico come i papiri di Userkhau ed i papiri di Neferkhau.\nA circa un chilometro da Abusir si trova anche il sito di Abu Gurab che ospita i resti di alcuni tempio solari anch'essi risalenti alla V dinastia."}
{"id": "147665", "revid": "9", "url": "https://it.wikipedia.org/wiki?curid=147665", "title": "B.B.King", "text": ""}
{"id": "147670", "revid": "767487", "url": "https://it.wikipedia.org/wiki?curid=147670", "title": "AMD K9", "text": "La sigla AMD K9 denominava in fase di sviluppo i processori K8 dual core di AMD, gli Athlon 64 X2, ma l'azienda ha deciso di abbandonare ufficialmente questo tipo di sigla per le proprie CPU (si pensa che AMD abbia voluto evitare l'assonanza presente in lingua inglese tra \"K9\" e l'aggettivo \"canine\", ovvero \"canino\"). \nI processori della serie K9 non presentano una vera nuova architettura rispetto alla serie precedente ma pi\u00f9 semplicemente sono la versione \"dual core\" della K8, questo accadr\u00e0 solo con la serie K10.\nConsiderandone le possibilit\u00e0, \u00e8 opportuno notare che l'architettura AMD64, unita al sistema operativo Windows XP Professional x64 Edition permette l'eliminazione della FPU fisica, e delle istruzioni MMX e 3DNow!. Assumendo quindi una versione di Windows a 64 bit come lo standard, diventa possibile una riprogettazione pressoch\u00e9 completa dello standard hardware x86. In questo caso il K9 potrebbe dimostrarsi un chip sorprendente, molto pi\u00f9 RISC di ogni altro processore x86 prima d'ora."}
{"id": "147677", "revid": "124283840", "url": "https://it.wikipedia.org/wiki?curid=147677", "title": "Universit\u00e0 della Calabria", "text": "L'Universit\u00e0 della Calabria (in breve \"UniCal\") \u00e8 un'universit\u00e0 statale italiana fondata nel 1972 e situata sulle colline di Arcavacata, frazione del comune di Rende, in provincia di Cosenza. Secondo la classifica stilata dal Censis nel 2018 e con conferma nel 2019 l'Universit\u00e0 \u00e8 seconda tra i grandi atenei statali italiani.\nStoria.\nI fondatori dell'universit\u00e0 furono Beniamino Andreatta, Giorgio Gagliani, Pietro Bucci e Paolo Sylos Labini; a Beniamino Andreatta, il 15 gennaio 2009, fu intitolata l'aula magna.\nPrecedenti storici.\nL'Universit\u00e0 della Calabria, istituita con la legge n. 442 del 12 marzo 1968, ebbe due precedenti storici: re Ferdinando I di Napoli, con regio decreto emesso nel 1814 su iniziativa della Provincia di Cosenza, autorizz\u00f2 il Liceo cosentino ad aprire una Facolt\u00e0 di Medicina e a tal fine assegn\u00f2 una dotazione di tremila ducati. Il primo governo unitario tolse al Liceo questo privilegio nel 1861 (mentre le scuole di Notariato e Farmacia in Catanzaro sopravvissero fino al 1923).\nIl secondo tentativo fu quello messo in atto dal medico antifascista Oscar Fragale, reduce, editore e fondatore del Centro di Azione per lo Sviluppo del Mezzogiorno, durante il Congresso del Partito d\u2019Azione del 1944. L\u2019Universit\u00e0 Cosentina fu infatti inaugurata su sua iniziativa nel febbraio 1945 e contemplava corsi di Medicina, Chirurgia e Giurisprudenza. Lo stesso Fragale mise personalmente a disposizione i suoi laboratori clinici e di radiologia per la cattedra di Patologia del Lavoro di cui sarebbe stato titolare. Politici e amministratori locali poco accorti abbandonarono tuttavia gli sviluppi di questa Universit\u00e0 in un brevissimo arco di tempo.\nStruttura.\nL'ateneo \u00e8 organizzato nei seguenti dipartimenti:\nCampus.\nIl campus si estende su una superficie di circa 200 ettari sulle colline di Arcavacata, una frazione del comune di Rende ricompresa nell'area suburbana di Cosenza. In principio, l'universit\u00e0 era costituita da un unico complesso, l'edificio polifunzionale di Arcavacata, su progetto di Massimo Pica Ciamarra, divenuto in seguito sede del dipartimento di farmacia e scienze della nutrizione e della salute. Il progetto del campus dell'Universit\u00e0 della Calabria appartiene a Vittorio Gregotti e fa parte di una fase della sua ricerca indirizzata a compendiare architettura e pianificazione del paesaggio. Il complesso universitario ha la forma di un lungo pontile, all'incirca di due chilometri, che attraversa la valle del fiume Crati. Il pontile, chiamato ponte \"Pietro Bucci\", \u00e8 costituito da strutture di cemento armato e comprende una pista veicolare oltre ad una passerella pedonale. Gli edifici dei vari dipartimenti dell'universit\u00e0 sono di forma cubica ed alti trenta metri; si allacciano alla struttura orizzontale del pontile variando in altezza a seconda dei mutamenti delle colline di Arcavacata. I vari percorsi interconnessi al ponte conducono alle strutture del campus. Alla base dell'ateneo vi \u00e8 anche un centro residenziale su progetto di Enzo Zacchiroli oltre ad alcune strutture ideate dallo stesso Vittorio Gregotti, mentre le successive residenze sono ad opera dell'architetto danese Martensson.\nIl campus \u00e8 suddiviso in dieci quartieri: Chiodo 1, Chiodo 2, Maisonnettes, Martensson A, Martensson B, Molicelle, Monaci, Nervoso, San Gennaro, Socrates; ai quali s'affianca la residenza De Lieto.\nOgni quartiere \u00e8 dotato di un centro comune, dove vengono organizzate attivit\u00e0 di vario genere, ed \u00e8 servito dalle mense dei quartieri Martensson e Maisonnettes; a queste s'aggiungono due ulteriori mense, attive solo a pranzo, site all'interno dell'edificio polifunzionale e in piazza Vermicelli.\nBiblioteche.\nL'Universit\u00e0 gestisce un sistema di tre biblioteche, ognuna dedicata a un'area disciplinare:\nIl 7 febbraio 2001, le tre biblioteche sono state collocate in una nuova sede rappresentata dai tre blocchi situati in piazza Chiodo. Connesse al sistema bibliotecario d'ateneo vi sono due ulteriori biblioteche:\nMuseo.\nIn seno all'ente sorge il \"Museo di storia naturale della Calabria ed orto botanico\".\nCasa editrice.\nL'Universit\u00e0 della Calabria dispone di una propria casa editrice denominata Centro Editoriale e Librario."}
{"id": "147678", "revid": "57342", "url": "https://it.wikipedia.org/wiki?curid=147678", "title": "Brian De Palma", "text": "\u00c8 uno dei pi\u00f9 importanti fra i registi che hanno contribuito alla nascita della \"New Hollywood\". Considerato da molti il massimo maestro del thriller dopo Alfred Hitchcock, da cui riprende varie tecniche cinematografiche, De Palma \u00e8 celebre per l'uso di inquadrature d'impatto ricche di tensione, come la caratteristica ripresa a rallentatore o la rotazione di 360\u00b0 della cinepresa attorno a un corpo. Nella sua quarantennale carriera si \u00e8 cimentato in numerosi generi cinematografici, spaziando dall'horror al thriller, dal gangster movie alla fantascienza: fra le sue opere figurano pellicole celebri come \"Carrie - Lo sguardo di Satana\" (1976), \"Scarface\" (1983), \"The Untouchables - Gli intoccabili\" (1987), \"Carlito's Way\" (1993) e \"\" (1996).\nCarriera.\nBiografia.\nDe Palma nasce a Newark, nel New Jersey, l'11 settembre del 1940, figlio di Anthony De Palma, un ortopedico statunitense, figlio a sua volta di immigrati italiani originari di Alberona (in provincia di Foggia), e di Vivienne Muti, una casalinga, anch'ella d'origini italiane. Sebbene abbia ricevuto in famiglia un'educazione cattolica, De Palma frequenta per lo pi\u00f9 scuole protestanti durante il proprio ciclo di studi. Ha in seguito raccontato di avere evitato il servizio di leva per il Vietnam mentendo al suo medico dicendogli di essere omosessuale. \nBrian fin da ragazzo amava costruire computer, videocamere e altri dispositivi tecnologici, infatti la sua prima vera passione \u00e8 stata la fisica. De Palma da giovane si interessava molto anche a omicidi famosi e li studiava su dei libri, e analizzava nel dettaglio le dinamiche della morte del presidente Kennedy studiando il video girato casualmente da Abraham Zapruder. Dopo aver studiato discipline scientifiche appoggiato dal fratello maggiore anch'egli fisico comincia ad interessarsi al teatro e la visione di Vertigo lo fa avvicinare al cinema. Inizia la sua carriera con piccoli film a basso budget e cortometraggi insieme al suo amico attore William Finley che lo ha accompagnato in varie tappe della sua prima filmografia. \nIl primo lungometraggio di De Palma \"Murder \u00e0 la Mod\" (1968) ottiene subito un buon successo; subito dopo lavora con l'esordiente Robert De Niro in \"Ciao America!\" (1968) e \"Hi, Mom!\" (1970). Grazie a queste prime opere, nelle quali dimostra gi\u00e0 un grande talento, e nonostante sia ancora un regista esordiente, riesce a lavorare con attori di un certo spessore come Charles Durning in \"Le due sorelle\" (1973), e Orson Welles nella commedia \"Conosci il tuo coniglio\" (1972). Grazie al film \"Il fantasma del palcoscenico\" (1974) De Palma ottiene fama internazionale. Nonostante il grande livello delle sue opere, la stima riconosciuta (molto spesso a posteriori) De Palma ha ammesso di non essersi \"mai considerato un artista.\"\nIl successo.\n\"Carrie - Lo sguardo di Satana\" (1976), tratto dal primo romanzo di Stephen King, con John Travolta e Sissy Spacek, e \"Obsession - Complesso di colpa\" (1976), nel quale dirige Cliff Robertson e John Lithgow, confermano De Palma come uno dei registi pi\u00f9 apprezzati del momento. Minor successo, sia di pubblico che di critica, ottengono i successivi \"Vizietti familiari\" (1978), una commedia, e \"Fury\" (1978), entrambi con Kirk Douglas; nel secondo De Palma adopera alcune tecniche che Dario Argento aveva usato in \"Profondo rosso\" (1975).\nGli anni ottanta.\nDal 1979 al 1983 \u00e8 stato sposato con Nancy Allen, che ha diretto in \"Vestito per uccidere\" (1980), \"Blow Out\" (1981), con John Travolta, \"Carrie - Lo sguardo di Satana\" (1976) e \"Vizietti familiari\" (1980). Negli anni ottanta arriva un altro grande successo con \"Scarface\" (1983), sceneggiato da Oliver Stone, in cui De Palma si rif\u00e0 al capolavoro di Howard Hawks e Ben Hecht del 1932, impiegando il suo attore favorito, Al Pacino, nel ruolo che fu di Paul Muni, e affiancandogli l'allora poco conosciuta Michelle Pfeiffer. Al Pacino ritrae un antieroe leggendario, contribuendo a creare un'opera che traccia nuove e nette linee guida per il futuro del genere (e non solo). \n\"Omicidio a luci rosse\" (1984) ottiene un buon successo, bench\u00e9 i produttori volessero Robert Redford o Paul Newman al posto di Craig Wasson. Dopo l'insuccesso di \"Cadaveri e compari\" (1986), torna al successo con uno dei suoi capolavori assoluti, \"The Untouchables - Gli intoccabili\" (1987), con un cast all-star: Kevin Costner, Robert De Niro, Andy Garc\u00eda e Sean Connery, il quale - scelto all'ultimo dal regista, che aveva optato precedentemente per Kirk Douglas, Gene Hackman e James Stewart- vincer\u00e0 l'Oscar al miglior attore non protagonista.\nGli anni novanta.\nOttiene un discreto successo anche con \"Il fal\u00f2 delle vanit\u00e0\" (1990), con Tom Hanks, Melanie Griffith e Bruce Willis, e torna a lavorare con Al Pacino in \"Carlito's Way\" (1993), dove omaggia la scena della carrozzina de \"Gli intoccabili\" (a sua volta un omaggio a \"La corazzata Pot\u00ebmkin\").\nDal 2000 ad oggi.\nA fine anni novanta viene chiamato da Tom Cruise per dirigere \"\" (1996), prodotto dallo stesso Cruise e reboot di una serie televisiva anni '60, capostipite di quella che diventer\u00e0 una pentalogia \"cult\" (ma di cui non diriger\u00e0 pi\u00f9 episodi). Seguono due insuccessi di pubblico come \"Omicidio in diretta\" (1998), con Nicolas Cage, e il film fantascientifico \"Mission to Mars\" (2000), con Tim Robbins e Gary Sinise. Nel 2006 dirige il noir \"The Black Dahlia\", tratto dal romanzo di James Ellroy \"Dalia nera\", con Josh Hartnett, Scarlett Johansson e Hilary Swank. Il film riceve critiche discordanti, anche negative.\nNel 2007 vince il Leone d'argento come miglior regista alla Mostra di Venezia per \"Redacted\", film sulla guerra in Iraq che racconta una storia realmente accaduta, lo stupro e l'uccisione di una ragazza irachena da parte di un gruppo di soldati statunitensi, segnalandosi per l'estrema durezza.\nStile.\nLo stile di Brian De Palma \u00e8 fortemente influenzato dalle tecniche di regia di Hitchcock. Nonostante questo per\u00f2, ha una identit\u00e0 propria estremamente forte e riconoscibile. De Palma \u00e8 padrone indiscusso della suspense, e del movimento di macchina, capace di ipnotizzare e tenere incollati all'azione. Un espediente fotografico di cui De Palma fa grande uso \u00e8 il cosiddetto \"Split-diopter focus\": ovvero la ripresa di due soggetti su piani di profondit\u00e0 diverse tramite l'ausilio di una lente con due diversi fuochi. In questo modo si possono avere inquadrature con un soggetto o un dettaglio a fuoco in primo piano e un altro soggetto sullo sfondo sempre a fuoco. Questo sdoppiamento simultaneo del fuoco permette di dare enfasi a un momento di tensione e far risaltare una situazione di pericolo.\nUno dei temi principali della poetica \"depalmiana\" \u00e8 il voyeurismo e tutto ci\u00f2 che riguarda la visione, l'immagine, la prospettiva e la meta-visione, la responsabilit\u00e0 della visione di una scena, e questo aspetto permea tutta la opera di De Palma, diventando spesso meta-cinematografico.\nTecniche di regia particolarmente utilizzate dal regista sono i lunghi piani sequenza a seguire, le inquadrature a piombo, i climax in slow motion, le riprese a 360 gradi intorno al soggetto, gli split screen (che possono essere sia diegetici cio\u00e8 formati da telecamere, finestre o riflessi sia creati in montaggio), immagini che implicano una visione parziale o la visione tramite dei media (macchina fotografica, nastro magnetico, finestra, specchio, ecc), infatti quasi tutti i film del regista italo americano cominciano da delle situazioni di messa in scena, da scene racchiuse in schermi o da dei media: \nHi, Mom! comincia con la ripresa video in soggettiva del protagonista, Le due sorelle ha inizio in un gioco televisivo, Vestito per uccidere inizia con un sogno, Blow out con una scena del film a cui il nostro protagonista sta lavorando, Scarface con delle riprese documentaristiche, Omicidio a luci rosse inizia durante un ciak finito male di un film che stanno girando, Doppia personalit\u00e0 invece con le riprese di una telecamera. ha inizio durante una messa in scena finalizzata a far parlare un prigioniero, Omicidio in diretta con una ripresa televisiva, ecc ecc.\nI temi principali della poetica depalmiana possono quindi essere considerati il mistero della lettura della realt\u00e0, il tema del doppio (anche questo ripreso da Vertigo), la perversione, la parzialit\u00e0 del punto di vista, il rapporto tra osservatore e oggetto osservato. Il suo stile \u00e8 stato criticato (ed elogiato) negli anni per la sua violenza e la sessualit\u00e0 esplicite.\nCi\u00f2 che caratterizza la regia di De Palma \u00e8 una grande maestria nel movimento della cinepresa nello spazio, spesso finalizzato alla descrizione dell'architettura scenica. \nA questo proposito De Palma afferma: \"L'attesa \u00e8 molto importante. Sai, cos\u00ec puoi radicarti, fai attendere, descrivi la zona, l'elemento del pericolo. Cos\u00ec il pubblico comprende la scena e si abitua a dove si trova.\"\nVita privata.\nSi \u00e8 sposato tre volte: prima dal 1979 al 1984 con l'attrice Nancy Allen; \nSi sono conosciuti durante le riprese di Carrie, si frequentavano durante la lavorazione di Fury. Lei ha recitato in Carrie, Home Movies, Vestito per uccidere, (il cui ruolo \u00e8 stato scritto per lei), e infine in Blow Out. Poi dal 1991 al 1993 con la produttrice Gale Anne Hurd, da cui ha avuto una figlia, Lolita (1991); dal 1995 al 1997 con l'attrice Darnell Gregorio, da cui ha avuto una figlia, Piper (1996)."}
{"id": "147681", "revid": "107740346", "url": "https://it.wikipedia.org/wiki?curid=147681", "title": "Lawrence Klein", "text": " Il lavoro di Klein ha contribuito a un'ampia diffusione di tali modelli tra gli economisti teorici come applicati.\nBiografia.\nLawrence Klein \u00e8 nato a Omaha, Nebraska, da una famiglia ebraica.\nEsordi e sviluppo del \"Business Forecasting Model\".\nKlein consegue il \"Bachelor's degree\" presso la Universit\u00e0 della California (Berkeley), dove comincia lo sviluppo del suo modello computerizzato, e il PhD al Massachusetts Institute of Technology (\"MIT\") nel 1944.\nSuccessivamente, Klein trova impiego presso la \"Cowles Commission for Research in Economics\", allora avente sede presso l'Universit\u00e0 di Chicago, oggi nota come Fondazione Cowles. Presso la Fondazione, Klein sviluppa un modello dell'economia degli Stati Uniti per la previsione dell'evoluzione del ciclo economico, e per lo studio degli effetti della politica economica. In seguito alla Seconda guerra mondiale il modello di Klein prevede correttamente, e contrariamente alle aspettative prevalenti, che si verificher\u00e0 un'espansione dell'economia, piuttosto che una depressione. Prevede inoltre una modesta recessione al termine della Guerra di Corea, nel 1953.\nNel 1959, Klein \u00e8 vincitore della John Bates Clark Medal, il pi\u00f9 prestigioso riconoscimento in ambito accademico dopo il Premio Nobel per l'economia.\nAll'universit\u00e0 del Michigan, Klein sviluppa ulteriori modelli macroeconomici, in particolare il noto modello di Klein-Golberger insieme con Arthur Goldberger, basato su fondamenta poste dall'accademico olandese Jan Tinbergen, in seguito vincitore del Premio Nobel per l'economia nel 1969. Il modello di Klein-Goldberger differisce da quello di Tinberger nell'uso di una teoria economica alternativa, nonch\u00e9 di diverse tecniche statistiche.\nMaccartismo e trasferimento in Gran Bretagna.\nNel 1954, Klein si trasferisce in Gran Bretagna, in seguito all'impossibilit\u00e0 di continuare il suo lavoro all'universit\u00e0 del Michigan, causata dalla caccia alle streghe anti-comunista lanciata dal senatore Joseph McCarthy (maccartismo). Klein era stato infatti membro del Partito Comunista degli Stati Uniti d'America tra il 1944 e il 1946, quando si trovava a Chicago; in seguito, Klein stesso avrebbe liquidato tale militanza politica come un'ingenuit\u00e0 giovanile. In Gran Bretagna, all'Universit\u00e0 di Oxford, Klein sviluppa un modello dell'economia del Regno Unito.\nNel 1958 Klein rientra negli Stati Uniti, e riceve un incarico alla prestigiosa Wharton School of the University of Pennsylvania e nel 1968 diventa \"Benjamin Franklin Professor of Economics and Finance\" uno dei titoli pi\u00f9 onorifici della Wharton School e della University of Pennsylvania.\nRitorno in America e esperienza a Wharton.\nNei primi anni sessanta Klein diventa il leader del principale \"Brookings-SSRC Project\", volto a costruire un modello econometrico dettagliato per prevedere gli sviluppi di breve periodo dell'economia americana.\nIn seguito, Klein sviluppa il \"Wharton Econometric Forecasting Model\". Tale modello, considerevolmente ridotto rispetto a quello della Brookings, consegue un'ottima reputazione per la sua performance nell'analisi delle condizioni del ciclo economico, ed \u00e8 impiegato per prevedere fluttuazioni del prodotto interno lordo, esportazioni, consumi, e per studiare gli effetti di cambiamenti nell'imposizione fiscale, nella spesa pubblica, del prezzo del petrolio, ecc.\nKlein fonda in seguito la \"Wharton Econometric Forecasting Associates\", o WEFA (oggi nota come \"Global Insight\"). Alla fine degli anni sessanta \u00e8 tra i creatori del progetto LINK, nonch\u00e9 un suo attivo contribuente (ci\u00f2 fu in seguito citato nella motivazione per l'attribuzione del premio Nobel). Obiettivo del progetto LINK era produrre un modello economico globale, che collegasse i modelli esistenti per diversi paesi in maniera tale da porre in relazione i comportamenti delle diverse economie mondiali.\nUlteriori sviluppi della carriera.\nNel 1976 Klein \u00e8 coordinatore della \"task force\" economica di Jimmy Carter in vista delle elezioni presidenziali negli USA. In seguito declina un invito a unirsi all'amministrazione Carter.\nKlein \u00e8 stato inoltre presidente dell'\"Econometric Society\" e nel 1977 dell'\"American Economic Association\".\nLa motivazione per l'attribuzione del Premio Nobel conclude: \"pochi ricercatori nel campo empirico della scienza economica hanno avuto cos\u00ec tanti proseliti e un cos\u00ec grande impatto quanto Lawrence Klein\".\nPrincipali pubblicazioni.\nLe pubblicazioni di Lawrence Klein includono:"}
{"id": "147682", "revid": "1543377", "url": "https://it.wikipedia.org/wiki?curid=147682", "title": "Smells Like Children", "text": "Smells Like Children \u00e8 il primo EP del gruppo musicale statunitense Marilyn Manson, pubblicato il 24 ottobre 1995 dalla Nothing Records e dalla Interscope Records.\nIl disco.\nContributi vari dell'ingegnere e produttore degli Skinny Puppy Dave Ogilvie e del tastierista dei Nine Inch Nails Charlie Clouser sono stati uniti a nuovo materiale della band in un disco eclettico e alquanto inusuale. L'album fu prodotto da Trent Reznor con Marilyn Manson, e rappresenta un'era della band ricca di droghe, abusi, tour e sperimentazioni sonore, ed \u00e8 anche un riferimento al film \"Chitty Chitty Bang Bang\". Si tratta inoltre del primo lavoro dei Marilyn Manson che vede la presenza di Ginger Fish alle percussioni. Tutte le idee e le tracce di questo album furono create e composte durante il tour di \"Portrait of an American Family\". Marilyn Manson si \u00e8 riferito a questo album come \"un disco che sembra un album per bambini che non \u00e8 per bambini\". Sul fondo del disco \u00e8 riportata la frase \"Keep this and all drugs away from small children\" (\"Tenere questo e tutte le droghe lontano dai bambini\").\nAlcune cover sono incluse nell'album, la pi\u00f9 famosa delle quali \u00e8 quella del brano degli Eurythmics \"Sweet Dreams (Are Made of This)\", che aiut\u00f2 la band a sfondare nel mondo del mainstream. Le altre cover presenti nel disco sono \"Rock 'n' Roll Nigger\" di Patti Smith e \"I Put a Spell on You\" di Screamin' Jay Hawkins. La versione di Manson di quest'ultimo brano fu incluso anche nella colonna sonora del film \"Strade perdute\" (\"Lost Highway\") di David Lynch. Il disco ha venduto oltre 1,3 milioni di copie solo negli Stati Uniti.\nLa versione originale di \"Smells Like Children\" prodotta dalla band conteneva campionature non autorizzate dai film \"Willy Wonka e la fabbrica di cioccolato\" e \"Chitty Chitty Bang Bang\". Erano inoltre presenti le tracce \"Abuse, Part 1\" e \"Abuse, Part 2\", che erano registrazioni fatte ai fan dietro le quinte del tour in cui la band fece da supporto ai Danzig. L'etichetta della band non era per\u00f2 interessata a comprare le licenze per utilizzare gli spezzoni audio dei film, e richiese inoltre autorizzazioni scritte da parte dei partecipanti delle due tracce \"Abuse\" perch\u00e9 le loro dichiarazioni potessero essere registrate. A causa di questo, l'album venne rieditato prima di essere pubblicato, ma un master della versione iniziale fu utilizzato per errore per stampare un numero molto esiguo di dischi promozionali. Nella sua autobiografia, Manson parl\u00f2 a proposito delle tracce eliminate dicendo \"Ora sono reperibili per chiunque voglia ascoltarle su Internet. Anche se qualcuno della casa discografica mi ha accusato di complotto, mi sarebbe piaciuto essere cos\u00ec pieno di risorse. Dio, per quanto Lui possa essere irrilevante per me, funziona in modi misteriosi\".\nDue canzoni dell'album vennero completamente sostituite: \"Abuse, Part 1 (There Is Pain Involved)\" e \"Abuse, Part 2 (Confession)\". In \"Abuse, Part 1\" \u00e8 possibile sentire Manson e Tony F. Wiggins, autista dei Danzig/Pantera, parlare con una ragazza masochista tentando di calmarla quando le cose iniziano seriamente a sfuggire di mano. \"Abuse, Part 2\" \u00e8 invece un'intervista ad una ragazzina che confessa di molestare il suo cuginetto di soli 7 anni.\n\"May Cause Discoloration of the Urine or Feces\" \u00e8 talvolta inclusa nei bootleg dell'album non censurato con il titolo \"Procardia\", in una versione pesantemente modificata realizzata da un fan, la quale non \u00e8 presente in nessuna delle due versioni originali del disco. Questa versione contiene la traccia originale sul canale destro, e un estratto da \"Raggedy Ann\" in quello sinistro. La versione di \"Smells Like Children\" fu precedentemente pubblicata come parte della traccia \"Revelation #9\" presente nel singolo di \"Get Your Gunn\".\nL'album allude al famoso autore sull'occulto Aleister Crowley, in particolare nella traccia intitolata \"Diary of a Dope Fiend\", che ricorda il romanzo \"Diary of a Drug Fiend\" di Crowley.\nIl \"Frankie\" a cui ci si riferisce nel brano \"Fuck Frankie\" \u00e8 Frankie Proia, il manager di Manson che si impossess\u00f2 indebitamente di 20.000 dollari della band durante il tour di \"Portrait of an American Family\". La persona con una sola gamba (\"the One-Legged\") protagonista di \"Dancing with the One-Legged\" \u00e8 \"\"una bambola rovinata di Huggy Bear, il pappone di 'Starsky &amp; Hutch', alla quale mancava una gamba\". Manson spiega \"Dentro quell'involucro di plastica vuoto nascondevamo la nostra droga durante il tour di Tony Wiggins. Quando assumevamo il contenuto di quell'orifizio extra, ci riferivamo a lui in codice dicendo di 'ballare col pappone con una sola gamba' \"\".\nLe tracce \"Sympathy for the Parents\" e \"Dancing with the One-Legged\" sono tracce audio distorte dell'ospitata di Marilyn Manson, Twiggy Ramirez e Madonna Wayne Gacy al programma televisivo \"The Phil Donahue Show\". In quella puntata si discuteva dei pericoli del moshing ai concerti. L'estratto utilizzato in \"Sympathy for the Parents\" include la risposta di Twiggy ad una domanda riguardante l'apparenza della band tirando fuori un registratore di musicassette e facendo partire una registrazione di \"Scabs, Guns and Peanut Butter\" eseguita dalla band stessa, prima che Manson rispondesse alla stessa domanda.\nLa sedicesima traccia, priva di titolo, contiene un remix pi\u00f9 lento e minaccioso di \"Shitty Chicken Gang Bang\" e, approssimativamente al sesto minuto della traccia, un inusuale esperimento audio a cui ci si riferisce come \"Poop Games\"."}
{"id": "147684", "revid": "6923", "url": "https://it.wikipedia.org/wiki?curid=147684", "title": "Antichrist Superstar", "text": "Antichrist Superstar \u00e8 il secondo album in studio del gruppo musicale statunitense Marilyn Manson, pubblicato l'8 ottobre 1996 dalla Nothing Records e dalla Interscope Records.\nRegistrato ai Nothing Studios di New Orleans sotto la produzione di Trent Reznor dei Nine Inch Nails, si tratta di un'opera rock sviluppata in forma di concept album ed \u00e8 il primo disco di una trilogia che comprende i successivi \"Mechanical Animals\" e \"Holy Wood (In the Shadow of the Valley of Death)\". Dopo la pubblicazione di quest'ultimo disco, Manson rivel\u00f2 che la storia raccontata nella trilogia si svolge in ordine anticronologico; pertanto, \"Holy Wood\" inizia la storia, \"Mechanical Animals\" la continua e \"Antichrist Superstar\" la termina.\nL'album ha venduto oltre sette milioni di copie in tutto il mondo, di cui 1,9 milioni solo negli Stati Uniti d'America. Furono estratti cinque singoli dall'album e questo venne accompagnato da un'autobiografia di Manson. Il gruppo support\u00f2 il disco con il controverso \"Dead to the World Tour\". Il successo dell'album aument\u00f2 inoltre la popolarit\u00e0 dei Marilyn Manson e trasform\u00f2 il frontman del gruppo in un'icona rock. L'album sollev\u00f2 un coro di proteste da parte di gruppi religiosi e civili come la \"American Family Association\" per la presa di posizione chiaramente anti cristiana del gruppo, oltre alla natura trasgressiva e provocatrice dei loro brani e alle performance ed apparenza dei componenti del gruppo.\nDescrizione.\nIl titolo dell'album imita il musical \"Jesus Christ Superstar\" di Andrew Lloyd Webber del 1971. Analogamente, il disco \u00e8 un'opera rock che, in un articolo su \"Kerrang!\" scritto dal frontman della band, \u00e8 descritta come un tributo a \u2013 e ispirata da \u2013 Friedrich Nietzsche, filosofo tedesco.\nLa storia narrata nel disco \u00e8 divisa in tre parti ed inizia con la frase di Crowley \"\"When you are suffering, know that I have betrayed you\" (\"Quando starai soffrendo, sappi che ti ho tradito\"\"). Sullo sfondo c'\u00e8 un mondo di vittime (i \"deboli\", cio\u00e8 gli \"schiavi\" di Nietzsche nella sua moralit\u00e0 del \"dominante/schiavo\") oppresse dalle \"\"belle persone\" (i \"dominanti\"), una plutocrazia kratocratica il cui potere, in un doppio senso religioso e sessuale, \u00e8 \"proporzionale alle dimensioni della loro guglia\"\" e la cui autorit\u00e0 \u00e8 il darwinismo sociale portato all'estremo \u2014 sono \"giustificati\" dall'esistenza dei deboli. Tra questa realt\u00e0 c'\u00e8 una figura sciagurata, insignificante e vittima di abusi, il protagonista, chiamato \"The Worm\", \"Il Verme\", che aspira a diventare parte dell'\u00e9lite. Lui viene respinto, non \u00e8 accettato e per questo, dopo essersi crogiolato nel dolore e nell'autocommiserazione per tempo, decide di realizzare la sua volont\u00e0 di potenza e afferrare l'autorit\u00e0 con le sue stesse mani. Il disco descrive nel dettaglio il suo cammino verso l'affermazione, presentato metaforicamente come la metamorfosi di un verme in angelo.\nNel suo cammino verso il potere, si reinventa dapprima come un carismatico demagogo e ierofante, chiamato \"Little Horn\", il \"Piccolo Corno\", allo scopo di dare realt\u00e0 ai suoi intenti di autodeterminazione ed autorealizzazione e per farsi strada in una nuova metanarrazione al posto dell\"'ideale finora regnante\". Nonostante ci\u00f2, il Piccolo Corno \u00e8 autopunitivo, con molti dubbi su di s\u00e9 derivanti dal suo ego precedente. Le persone reagiscono alla sua rivoluzione con adorazione e adulazione. In questo modo, anche se lui ha successo nel raggiungere i suoi scopi, diventa presto disilluso e inizia a disprezzare quei discepoli adoranti e servili quando si rende conto che non sono interessati ad essere salvati e si accontentano di restare deboli, oppressi e senza personalit\u00e0. \u00c8 a seguito di questo fallimento intollerabile che inizia la fase finale del suo progetto. Morendo nella forma del verme, il Piccolo Corno rinasce sotto pressione intensa, svuotando il suo bozzolo dal disprezzo di s\u00e9, dalla colpevolezza e dagli abusi che hanno segnato il Verme e acquisendo straziante bellezza, per \"ottenere le sue ali\".\nAvendo superato la sua natura meno evoluta, tutto ci\u00f2 che ha lasciato indietro sono la sua amarezza e il suo disincanto. Ha perso la sua abilit\u00e0 nell'avere empatia per chiunque e, a seguito di questa sua nuova fama e fiducia in s\u00e9 stesso, si ripropone di diventare il penultimo iconoclasta della cultura della guerra, un Oltreuomo Nietscheiano che chiama s\u00e9 stesso \"Antichrist Superstar\" (o alternativamente \"The Disintegrator\", \"\"il Disintegratore\"), avendo concluso che ci\u00f2 che le persone realmente vogliono \u00e8 quello che lui ha desiderato distruggere. Non meritano pi\u00f9 salvezza. Per questo motivo, adotta come suo motto personale l'epiteto \"When you are suffering, know that I have betrayed you\" (\"Quando starai soffrendo, sappi che ti ho tradito\") mentre si lascia trascinare in un vortice di nichilismo e misantropia, andando contro tutti e distruggendo \"tutto\".\nEsaurito e sconsolato, nel \"Minute of Decay\" (\"minuto di decadimento\") dice \"I'm on my way down now, I'd like to take you with me. I'm on my way down\" (\"Sono sulla mia strada verso il declino, vorrei portarvi con me. Sono sulla mia strada verso il declino\") mentre si imbarca in una campagna apocalittica in terra bruciata, affermando \"your world is an ashtray, we burn and coil like cigarettes [...] it's the nature of the leeches, the virgins [to feel] cheated, you've only spent a second of your life\" (\"il vostro mondo \u00e8 un portacenere, noi bruciamo e ci arrotoliamo come sigarette [...] \u00e8 la natura delle sanguisughe, le vergini si sentono tradite, avete passato solo un secondo della vostra vita\") e riducendo il mondo come la pupilla di un occhio nella misura di un foro di proiettile, \"one shot and your world gets smaller\" (\"un colpo e il vostro mondo diventa pi\u00f9 piccolo\"). Inizia a distruggere tutto e tutti, inclusi s\u00e9 stesso e la sua rivoluzione, dichiarando \"pray your life was just a dream, the cut that never heals [...] the world in my hands, there's no one left to hear you scream [...] no one left for you\" (\"prega che la tua vita sia stata solo un sogno, la ferita che non si rimarginer\u00e0 mai [...] il mondo nelle mie mani, non \u00e8 rimasto nessuno a sentirti gridare [...] non \u00e8 rimasto nessuno per te\". Appena riduce tutto al nulla, inizia a capire che \"when all of your wishes are granted, many of your dreams will be destroyed\" (\"quando tutti i tuoi desideri sono esauditi, molti dei tuoi sogni saranno distrutti\"\").\nPromozione.\nConfezione.\n\"Antichrist Superstar\" \u00e8 stato distribuito l'8 ottobre 1996 negli Stati Uniti d'America in vari formati. L'edizione CD presenta una confezione elaborata, consistente in una copertina nera in cartoncino che copre la custodia del disco, con grafiche di Manson sia sul fronte che sul retro. Sul retro \u00e8 presente anche il logo rosso Superstar Shock e i numeri romani IX, VI, III e VII. Il libretto contiene immagini della band, un'immagine della metamorfosi del verme (\"The Worm\") in angelo, diagrammi medici, i testi di tutte le canzoni e le note di copertina, le quali includono ringraziamenti tradizionali e crediti cos\u00ec come una precisazione alquanto curiosa sotto il testo di \"Irresponsible Hate Anthem\", che indica che il brano \u00e8 stato registrato dal vivo il 14 febbraio 1997 nonostante l'album sia stato pubblicato nell'ottobre 1996. Inoltre, sulla copertina frontale del disco c'\u00e8 un cerchio circondato dalle parole Heart, Mind, Complacent e Malice (Cuore, Mente, Compiaciuto e Malizia), ottenute unendo rispettivamente le parole Heaven/Comfort, Minister/Fiend, Complaisant/Magnificent and Master/Lice (Paradiso/Benessere, Ministro/Demone, Compiacente/Magnifico e Padrone/Pidocchio). Il libretto contiene anche riferimenti al capitolo dodicesimo dell'Apocalisse di Giovanni nella Bibbia, dal primo al quinto versetto.\nL'album, nonostante contenga un \"buco\" di silenzio lungo diversi minuti (sono presenti 82 tracce della durata di 4 secondi ciascuna, tranne la prima e l'ultima che durano rispettivamente 9 e 5 secondi), \u00e8 ciclico, dato che sia i primi secondi di apertura che quelli di chiusura includono la frase distorta \"\"When you are suffering, know that I have betrayed you\" (\"Quando starai soffrendo, sappi che ti ho tradito\"\"). Quando l'album \u00e8 posto in ripetizione, si nota come il tempo musicale della frase pronunciata all'inizio combacia con quello della stessa, pronunciata alla fine del disco. I nomi degli ultimi due cicli del disco sembrano essere riferimenti ad altrettanti film del regista d'avanguardia Kenneth Anger: \"Inauguration of the Pleasure Dome\" e \"Lucifer Rising\".\nSingoli.\nIl primo singolo estratto dal disco \u00e8 stato \"The Beautiful People\", accompagnato il 22 settembre 1996 da un videoclip diretto da Floria Sigismondi. Stando alle dichiarazioni di Manson, il titolo del brano \u00e8 stato ispirato da un libro di Marilyn Bender uscito a met\u00e0 degli anni sessanta e contenente informazioni sulla vita della famiglia Kennedy, sulla politica, la moda e la cultura. Il singolo fu certificato disco d'oro dalla RIAA e divenne uno dei pi\u00f9 ascoltati negli Stati Uniti posizionandosi al 26\u00ba posto della Alternative Airplay di \"Billboard\", mentre nel Regno Unito arriv\u00f2 fino al 18\u00ba posto. L'emittente musicale VH1 ha inserito questo singolo al 28\u00ba posto nella classifica delle 40 canzoni metal migliori di sempre (\"40 Greatest Metal Songs\").\nCome secondo singolo \u00e8 stato scelto \"Tourniquet\", uscito come tale l'8 settembre 1997 e anch'esso accompagnato da un videoclip diretto da Sigismondi. In questo videoclip, Manson (che appare senza il caratteristico trucco in viso) \u00e8 un umanoide che si muove per mezzo di ruote. La band utilizza una gran variet\u00e0 di bizzarri costumi in ogni scena.\nIl terzo singolo \u00e8 stato \"Cryptorchid\", promosso da un video diretto da E. Elias Merhige e che mostra immagini dal film sperimentale \"Begotten\" dello stesso regista alternate con scene di Manson.\nIl quarto singolo \u00e8 stato l'omonimo \"Antichrist Superstar\". Il videoclip, nuovamente diretto da Merhige, mostra Manson su un podio che riporta il simbolo di un fulmine (il logo \"Superstar Shock\"); in una scena, Manson strappa una Bibbia e poi la getta tra il pubblico. Prima della data pianificata per la sua pubblicazione, il video fu proiettato in anteprima al San Francisco Film Festival del 1997, ma la Interscope Records fu allibita dalla qualit\u00e0 dello stesso e ne imped\u00ec la pubblicazione.\n\"Man That You Fear\" \u00e8 stato l'ultimo singolo estratto da \"Antichrist Superstar\". Il videoclip fu diretto da W.I.Z. e rappresenta un adattamento del racconto breve \"La lotteria\" di Shirley Jackson. Il video contiene anche riferimenti simbolici al film \"The Wicker Man\" del 1973 e a \"Santa Sangre\" di Alejandro Jodorowsky, del 1989.\nAccoglienza.\nLorraine Ali di \"Rolling Stone\" comment\u00f2 che \u00abL'ascesa di Marilyn Manson segna la fine del realismo punk nel rock &amp; roll [...] l'effetto stratificato della musica richiama quella dei Ministry, ma l'esecuzione di Marilyn Manson non \u00e8 cos\u00ec ottusa. Invece, 'Antichrist Superstar' si dibatte con un'atmosfera giusta, sinistra e derisoria [...], prima di sbandare fuori dalle ombre con percussioni martellanti e feedback carichi di staticit\u00e0 [...] Per tutte le attrazioni dell'album, la band potrebbe aver compresso 'Antichrist Superstar' in una pi\u00f9 potente esplosione malefica\u00bb. Jim Farber di \"Entertainment Weekly\" comment\u00f2 \u00abCon \"Antichrist Superstar\", Manson offre una combinazione tra un concept album antico e un meschino sfruttamento [...] per essere all'altezza dei suoi scatti antisociali, Manson offre chitarre stridenti di metallo e bassi che tintinnano morte, lasciando che il suo grido deformato sia la ciliegina avvelenata sulla torta [...] Almeno la depravazione altolocata di Manson ha il suo personale e malato charme\u00bb. Stephen Thomas Erlewine di AllMusic ha commentato \u00abAnche se i dettagli sonori rendono intrigante l'ascolto di 'Antichrist Superstar', non \u00e8 cos\u00ec estremo come avrebbe potuto essere \u2014 in particolare, le chitarre sono sorprendentemente anemiche, suonano come vuoti ronzanti invece che come ingombranti motoseghe. Considerato ci\u00f2, \u00e8 un album inaspettatamente coeso e rester\u00e0 la dichiarazione definitiva di Marilyn Manson\u00bb.\nSecondo il portale AcclaimedMusic.net, \"Antichrist Superstar\" \u00e8 il 14\u00b0 migliore album del 1996, il 180\u00b0 migliore album pubblicato negli anni novanta e il 973\u00b0 migliore album di tutti i tempi. Nel 2001 il periodico \"Q\" nomin\u00f2 \"Antichrist Superstar\" come uno dei 50 dischi pi\u00f9 heavy di tutti i tempi. Nel 2006 le riviste britanniche \"Classic Rock\" e \"Metal Hammer\" inclusero \"Antichrist Superstar\" tra i \"200 migliori album degli anni novanta\". Inoltre, nel 2001 \"Classic Rock\" inser\u00ec l'album al 92\u00ba posto nella classifica dei 100 migliori album rock di sempre.\nLa versione francese della rivista inglese \"Rock Sound\" posizion\u00f2 \"Antichrist Superstar\" 11\u00b0 nella loro classifica dei \"150 migliori album della nostra vita (1992-2006)\" e 13\u00b0 nella classifica degli \"Album dell'anno\" 1996. \"Kerrang!\" nomina \"Antichrist Superstar\" al terzo posto nella loro classifica degli \"Album dell'anno\" 1996, 14\u00b0 nella loro classifica dei 100 album da ascoltare prima di morire e 88\u00b0 nella classifica dei 100 migliori album rock.\nLa rivista danese \"Muziekkrant OOR\" inser\u00ec \"Antichrist Superstar\" alla posizione 109 nella loro classifica degli album dell'anno 1996. \"Rolling Stone\" nomin\u00f2 nel 1999 \"Antichrist Superstar\" tra gli album essenziali degli anni novanta e lo inser\u00ec all'84\u00aa posizione nella loro classifica dei 100 migliori album degli anni novanta. nel 2010 L'album \u00e8 inoltre menzionato nel libro \"Albums: 50 Years of Great Recordings\".\nLa rivista inglese \"Record Collector\" nomina l'album tra i loro \"10 album classici di 21 generi per il XXI secolo\". La rivista tedesca \"Visions\" considera l'album 37\u00b0 nella sua classifica degli \"Album pi\u00f9 importanti degli anni novanta\". La francese Fnac inser\u00ec l'album al 606\u00ba posto nella loro classifica dei \"1000 migliori album di tutti i tempi\". Inoltre, la rivista musicale francese \"Rock &amp; Folks\" nomina \"Antichrist Superstar\" tra i \"Migliori album dal 1963 al 1999\". Nel 2008 \"Consequence\" identific\u00f2 \"Antichrist Superstar\" come un classico moderno nella loro \"Dusting 'Em Off\" grazie al suo impatto sociale e controculturale negli ultimi anni novanta. L'album \u00e8 incluso anche nel libro \"1001 Albums You Must Hear Before You Die\".\n\"Dead to the World Tour\".\nDopo la pubblicazione di \"Antichrist Superstar\", Marilyn Manson si imbarc\u00f2 in un tour mondiale negli stadi, intitolato \"Dead to the World Tour\". Iniziato il 5 settembre 1996 e terminato il 16 settembre 1997, il tour fu composto da otto trance comprendenti Europa, Giappone, Oceania, Hawaii, Nordamerica e Sudamerica per un totale di 175 spettacoli.\nFu realizzato un film con gli spezzoni dei vari concerti, che fu pubblicato il 10 febbraio 1998 in formato VHS dalla Interscope Records con il titolo \"Dead to the World\". Contiene spezzoni di brani eseguiti dal vivo durante i concerti in tutto il mondo. \"Apple of Sodom\", \"Lunchbox\", \"Rock 'n' Roll Nigger\", \"Sweet Dreams (Are Made of This)\" e una serie di canzoni tratte dall'album \"Antichrist Superstar\" sono presenti nella distribuzione.\nTracce.\nTesti di Marilyn Manson, eccetto dove indicato. Gli autori delle musiche sono indicati di seguito."}
{"id": "147686", "revid": "1543377", "url": "https://it.wikipedia.org/wiki?curid=147686", "title": "Mechanical Animals", "text": "Mechanical Animals \u00e8 il terzo album in studio del gruppo musicale statunitense Marilyn Manson, pubblicato il 15 settembre 1998 dalla Nothing Records e dalla Interscope Records.\nHa rappresentato la breve incursione della band nel mondo del glam rock, in netto contrasto con il ruvido ed abrasivo rock e metal industriale che ha caratterizzato gli album precedenti e che \u00e8 tornato in quelli successivi del gruppo.\nSi tratta di un'opera rock realizzata come concept album e rappresenta il secondo atto della trilogia che include \"Antichrist Superstar\" e \"Holy Wood (In the Shadow of the Valley of Death)\". Dopo la pubblicazione di \"Holy Wood\", Manson rivel\u00f2 che la storia raccontata nella trilogia si svolge in ordine anticronologico; pertanto, \"Holy Wood\" inizia la storia, \"Mechanical Animals\" la continua e \"Antichrist Superstar\" la termina.\n\"Mechanical Animals\" debutt\u00f2 direttamente al primo posto in classifica nella sua prima settimana di vendita, diventando il primo album dei Marilyn Manson a raggiungere tale risultato. Dall'album sono stati estratti quattro singoli: \"The Dope Show\", \"Rock Is Dead\", \"I Don't Like the Drugs (But the Drugs Like Me)\" e \"Coma White\".\nRegistrazione e produzione.\nLe sessioni di registrazione fallite con i Dust Brothers.\nDopo la conclusione nel settembre 1997 del \"Dead to the World Tour\", durato un anno, la band si spost\u00f2 da Fort Lauderdale a Hollywood. I lavori per \"Mechanical Animals\" iniziarono subito dopo. Gi\u00e0 all'inizio di dicembre di quell'anno il cantante parl\u00f2 a proposito dello sviluppo dell'allora nuovo album ancora senza titolo, davanti alle telecamere di MTV per lo speciale \"Year in Rock\" del 12 dicembre. Ben presto iniziarono a correre voci secondo cui l'album sarebbe stato prodotto dal team losangelino dei Dust Brothers. Secondo MTV News, i produttori \"hanno portato a termine i lavori per alcune delle tracce del prossimo sforzo di Marilyn Manson...\". In ogni caso, nulla nacque da questa annunciata collaborazione e nessuna delle tracce di cui sopra venne mai alla luce.\nBilly Corgan, frontman degli Smashing Pumpkins e amico di Manson, fece alla band da consulente musicale non ufficiale durante queste primissime fasi di sviluppo dell'album. Dopo aver sentito alcune delle nuove canzoni, Corgan disse \"Questa \u00e8 senza dubbio la direzione giusta, ma se state per prenderla, andate fino in fondo. Non limitatevi ad alludere ad essa\".\nLe sessioni di registrazione con Michael Beinhorn e Sean Beavan.\nLa band successivamente assunse Michael Beinhorn come produttore principale, che avrebbe co-prodotto il disco con Marilyn Manson stesso. Anche Sean Beavan fu coinvolto per aiutare nella fase di produzione. A maggio del 1998, dopo aver appena portato a termine i suoi doveri per l'allora nuovo album delle Hole, \"Celebrity Skin\", la squadra di Beinhorn conferm\u00f2 che i lavori per il nascente progetto di Manson erano a met\u00e0 e che il disco avrebbe potuto vedere la luce tra la tarda estate e la fine dell'anno. Manson, dal canto suo, fu impegnato durante la prima parte dell'anno a promuovere la sua autobiografia, \"The Long Hard Road Out of Hell\".\nIl 24 febbraio 1998, durante un'intervista rilasciata al programma radiofonico \"Fresh Air\" sulla National Public Radio per promuovere il libro, Manson spieg\u00f2 che, avendo affrontato il tema della religione in maniera quasi ossessiva nel disco precedente, il disco in arrivo sarebbe stato focalizzato maggiormente su pi\u00f9 aree tematiche: \"Dopo aver terminato ci\u00f2 che ho fatto negli ultimi due anni, risulta quasi come Edward mani di forbice o E.T. \u2014 qualcuno che si sente come se fosse in un posto dove non \u00e8 accettato o a cui non appartiene [...] \u00e8 pi\u00f9 da quella prospettiva. \u00c8 musica molto pi\u00f9 vulnerabile quella che sto facendo per questo nuovo album. Sia a livello di sonorit\u00e0 che di testi, parla della depressione derivante dall'alienazione, pi\u00f9 che della sua aggressivit\u00e0. \u00c8 a proposito della sensazione di vuoto\". Il chitarrista Zim Zum raccont\u00f2 che la band registr\u00f2 una canzone al giorno per due settimane filate durante un momento di grande ispirazione.\nMissaggio finale e post-produzione furono portati a termine in uno studio nella citt\u00e0 di Burbank, in California. A luglio 1998, dopo aver contribuito a registrare le parti di chitarra per 12 delle 14 canzoni dell'album (in realt\u00e0, le note presenti sul libretto del disco creditano a Zim Zum solo 8 canzoni), Zim Zum lasci\u00f2 la band amichevolmente per dedicarsi al suo progetto solista. Fu sostituito dall'ex chitarrista della band industrial metal inglese 2wo, John Lowery (ribattezzato dalla band John 5).\nDescrizione.\nIn questo album, Manson ricopre due ruoli, diventando un glam rocker assuefatto da sostanze stupefacenti e un alieno androgino chiamato \"Om\u0113ga\" (pronunciato oh-mii-gah) che, similmente allo \"Ziggy Stardust\" di David Bowie, cade sulla Terra, viene catturato, piazzato all'interno di una band chiamata \"The Mechanical Animals\" e trasformato in una rockstar. Diventa insensibile nei confronti del mondo, che sia in giro nello spazio o sulle colline di Hollywood, e fa un uso eccessivo di droghe come meccanismo di sopportazione per il fatto che la sua vita sia diventata un prodotto dei suoi capi societari. L'altro ruolo di Manson \u00e8 quello di \"Alpha\", basato su s\u00e9 stesso e sulle sue esperienze dopo la conclusione del tour e dell'era \"Antichrist Superstar\". Agendo come Om\u0113ga, le emozioni di Alpha hanno solo iniziato a tornare indietro. Vulnerabile e nel tentativo di reimparare ad utilizzare le sue emozioni correttamente, si dispera pensando a quanti pochi sentimenti provano le altre persone, osservandole come se fossero \"animali meccanici\". Entrambi stanno tentando di tornare nel mondo - cercando tra gli animali meccanici la cosa di cui hanno bisogno per riempirsi. La chiamano Coma White, insicuri del fatto che sia vera o semplicemente un'allucinazione da droghe. A seguito della presenza di questa doppia personalit\u00e0 nella storia dell'album, sette delle quattordici canzoni presenti, sia musicalmente che a livello di testi, sono \"interpretate\" da Om\u0113ga e dalla sua band fittizia The Mechanical Animals, mentre le altre sette sono \"interpretate\" da Alpha (Marilyn Manson). Le canzoni di Om\u0113ga sono solitamente quelle dai testi pi\u00f9 nichilisti e superficiali, come \"The Dope Show\", \"User Friendly\" o \"New Model No. 15\". L'artwork dell'album comprende un libretto particolare, in cui una met\u00e0 contiene i testi dei brani di Om\u0113ga e l'altra met\u00e0, consultabile capovolgendo il libretto stesso, contiene i testi delle canzoni di Alpha.\nMarilyn Manson disse successivamente, in un'intervista rilasciata alla rivista \"Rolling Stone\", che \"Mechanical Animals \u00e8 nato per rappresentare il punto in cui la rivoluzione viene venduta, un guscio vuoto di ci\u00f2 che era l'essenza di Marilyn Manson. Era una satira, e molte persone l'hanno interpretato come 'Questo \u00e8 ci\u00f2 che [Marilyn Manson] \u00e8 in realt\u00e0. Stavo facendo una parodia di ci\u00f2 che ero, sparando su me stesso\".\nDopo la pubblicazione di \"Holy Wood (In the Shadow of the Valley of Death)\", Marilyn Manson spieg\u00f2 che la storia raccontata attraverso la trilogia di dischi \u00e8 autobiografica e anticronologica (i dischi vanno ascoltati nell'ordine inverso a quello della loro pubblicazione). Ci\u00f2 significa che \"Holy Wood\" apre la storia, seguita da \"Mechanical Animals\" e conclusa da \"Antichrist Superstar.\" Inoltre, anche se \"Antichrist Superstar\", \"Mechanical Animals\" e \"Holy Wood\" hanno un senso singolarmente come concept album, c'\u00e8 una storia nascosta che si svolge nell'arco di tutti e tre gli album.\n\"Mechanical Animals\" ad oggi ha venduto oltre 15 milioni di copie nel mondo ed \u00e8 l'album di maggior successo della band di Brian Warner.\nComposizione.\nA differenza del lavoro precedente di Marilyn Manson, \"Antichrist Superstar\", \"Mechanical Animals\" \u00e8, a livello di estetica, molto meno dark. Sia nel linguaggio figurativo che nella musica, \"Mechanical Animals\" \u00e8 ispirato al glam rock anni settanta di David Bowie (Manson stesso ha citato spesso David Bowie come la sua maggior fonte di influenza). La maggior parte delle canzoni si basa su melodie pi\u00f9 leggere; in ogni caso, questa \"leggerezza\" non si estende necessariamente ai testi. La musica \u00e8 anche molto pi\u00f9 complessa che nella maggior parte degli altri lavori della band.\nLa canzone \"Great Big White World\" sollev\u00f2 la preoccupazione, da parte di alcuni gruppi, che potesse essere un riferimento razziale finch\u00e9 Manson stesso non mise a tacere le voci spiegando che il brano parlava a proposito della cocaina.\nLa rivista \"Rolling Stone\" ha descritto la cantilena di Manson nella title track, \"Mechanical Animals\", come evocativa della \"\"soffocante vibrazione di Marc Bolan dei T. Rex\".\nIl brano \"I Don't Like the Drugs (But the Drugs Like Me)\" vanta la partecipazione di Dave Navarro per le parti di chitarra.\nPromozione.\nCinque giorni prima della pubblicazione dell'album, la band suon\u00f2 \"The Dope Show\" agli MTV Video Music Awards del 1998. La performance \"Ziggy-in-Vegas\"\" vide Manson pavoneggiarsi sul palco vestito con un cappotto in vinile blu dal colletto di pelo, prima di spogliarsi a met\u00e0 canzone e rivelare un costume aderente blu con tagli che rivelavano i seni protesici e i genitali androgini del suo personaggio Om\u0113ga. La performance includeva anche un trio di cantanti di sottofondo che armonizzavano col frontman mentre lui cantava. \"Rolling Stone\" comment\u00f2 dicendo che \"\"incontrovertibilmente, Marilyn Manson ha monopolizzato l'attenzione\"\".\nDistribuzione.\nIn un'epoca in cui ancora non era ancora cos\u00ec diffuso il fenomeno del file sharing peer-to-peer, i singoli di lancio di entrambi gli album prodotti da Beinhorn furono rubati tre settimane prima della loro pubblicazione ufficiale e passarono \"circa una dozzina di volte\" sulla stazione radiofonica di New York WXRK (92.3 FM) e sulla sua stazione sorella KROQ-FM (106.7 FM) di Los Angeles, nel weekend tra il 31 luglio e il 2 agosto 1998. Interscope non conferm\u00f2 n\u00e9 neg\u00f2 il fatto che il \"leak\" fosse dipeso da lei, ma la stessa casa discografica si un\u00ec all'etichetta discografica delle Hole, la DCG Records, per un decreto ingiuntivo contro WXRK il 3 agosto.\nCiononostante, il singolo di Manson, \"The Dope Show\", fu convertito da un fan in un file mp3 a qualit\u00e0 CD e reso disponibile per il download su un sito non ufficiale dedicato alla band dopo non molto. Il weekend successivo, la stazione radio Live 105 (105.3 FM) di San Francisco suon\u00f2 entrambi i singoli nuovamente.\nSingoli.\nSenza dubbio, la canzone pi\u00f9 di successo estratta da questo album \u00e8 \"The Dope Show\", che and\u00f2 molto bene sia nelle classifiche dei videoclip che in quelle dei singoli negli Stati Uniti e nel resto del mondo. \"The Dope Show\" fu scritta da Manson (testi) e Twiggy Ramirez (musica), e continua ancora oggi ad essere il maggior successo commerciale della band. Il videoclip present\u00f2 il nuovo, controverso, androgino suono ed immaginario glam rock della band al mondo. \u00c8 ispirato al controverso film artistico di Alejandro Jodorowski \"La montagna sacra\", cos\u00ec come al film di David Bowie \"L'uomo che cadde sulla Terra\". L'influenza di Bowie fu enorme per quest'album, ed entrambe le influenze furono dichiarate pubblicamente dallo stesso Manson.\nIl terzo singolo, \"Rock Is Dead\", fu incluso nella colonna sonora del film \"The Matrix\" (il brano accompagna i titoli di coda del film).\nCopertina e confezione.\nLa controversa copertina ha ricevuto critiche positive e vinto numerosi premi. La famigerata foto, dipinge Manson come una figura androgina nuda, provvista di seni, sei dita e genitali aerografati. Si tratta di un'intuizione di colui che fu per molto tempo il fotografo di Manson, il newyorchese Joseph Cultice. Il designer Paul Brown ha detto a proposito della copertina \"Ne sono estremamente fiero. Una delle sue copertine dice pi\u00f9 di quanto possa fare un qualsiasi romanzo. Ha fatto pensare e raccapricciare le persone\". Contrariamente alle voci circolanti su Internet, Manson non si sottopose ad alcuna operazione di chirurgia plastica per questo look da alieno androgino. I seni sono protesi realizzate dalla Industrial Light &amp; Magic di George Lucas. Manson \u00e8 in realt\u00e0 nudo, e ricoperto dalla testa ai piedi di vernice in latex fornita dalla stessa casa di trucco cinematografico. I suoi genitali sono coperti da una sottile coppa di plastica per creare la figura aliena chiamata Om\u0113ga, che il cantante ha spiegato essere una rappresentazione dell'\"\"asessualit\u00e0 e della vulnerabilit\u00e0\", in aggiunta alla sua \"affezione per gli arti protesici\"\". Manson dichiar\u00f2 in alcune interviste che il suo amico, l'attore Johnny Depp, \u00e8 l'attuale proprietario di questi seni protesici che Manson scambi\u00f2 con la parrucca bionda indossata da Depp nel film Blow. Nel 2003 VH1 dichiar\u00f2 che quella di \"Mechanical Animals\" \u00e8 la ventinovesima miglior copertina di tutti i tempi. Appare anche nel libro di Grant Scott \"\"The Greatest Album Covers of All Time\".\nIl testo sulla copertina dell'album \u00e8 un anagramma che, se riordinato, diventa \"Marilyn Manson Is an Alchemical Man\" (in italiano: \"Marilyn Manson \u00e8 un uomo alchemico\"\"). L'album include anche una copertina alternativa, meno \"oscena\", contenuta nel rovescio del libretto. Si tratta della copertina di un album dallo stesso titolo, di Om\u0113ga and the Mechanical Animals, una band fittizia composta dai membri dei Marilyn Manson. La foto presente in questa copertina alternativa include molti aspetti relativi al simbolismo attorno al numero 15.\nIl libretto contiene messaggi nascosti scritti in giallo, visibili utilizzando la parte blu trasparente della custodia del disco o l'LP blu trasparente; tra questi messaggi (che diventano verdi sfruttando l'effetto ottico) \u00e8 possibile trovare \"\"www.comawhite.com\" (sito non pi\u00f9 disponibile), \"I no longer knew if Coma White was real or just a side effect\", \"Now children it's time for recess, please roll up your sleeves\", \"A sun with no planets, burning in circles\", \"Even machines can see that we are dead\", e \"In the end I became them and I led them/ After all none of us really qualified as humans/ We were hardworn, automatic and as hollow as the 'o' in God/ I reattached my emotions cellular and narcotic/ From the top of Hollywood it looked like space/ Millions of capsules and Mechanical Animals/ A city filled with dead stars and a girl I called Coma White/ This is my Om\u0113ga.\". Al lettore del libretto viene spiegato come leggere questi messaggi nascosti: \u00e8 presente un diagramma che mostra una custodia di CD posta sopra il libretto, ed un messaggio che dice \"Yellow and blue = green\" (\"Giallo e blu = verde\"\").\nUna versione limitata di \"Mechanical Animals\" fu commercializzata nel Regno Unito (e in altre aree come Australia e Messico, dove arrivarono solamente cento copie di questa edizione), e comprendeva una copertina rigida illustrata da Marcus Wild. Nonostante il fatto che si tratti di una edizione a tiratura limitata, questa versione del disco \u00e8 comunque facilmente reperibile in determinate regioni. La confezione \u00e8 identica a quella della versione originale, fatto salvo per la presenza di un libretto di otto pagine disegnato da Wild, che rappresenta a fumetti le scene del videoclip di \"I Don't Like the Drugs (But the Drugs Like Me)\".\nControversie.\nIl 14 agosto 1998, un mese prima della pubblicazione dell'album, le tre grandi distribuzioni pi\u00f9 importanti degli Stati Uniti (K-Mart, Wal-Mart e Target Corporation) si rifiutarono di fornire i loro magazzini di scorte del disco, a causa della copertina giudicata oscena e aspettandosi che l'album sarebbe stato corredato da un adesivo Parental Advisory (ci\u00f2 avrebbe violato la loro politica che non prevede la presenza sugli scaffali di materiale con contenuti espliciti). Nel tentativo di calmare alcuni rivenditori, Nothing e Interscope presero in considerazione l'idea di coprire i \"seni\" con un adesivo e confezionare il tutto all'interno di cellophane blu (in maniera analoga a quanto fu attuato esattamente trent'anni prima con il disco \"Unfinished Music No.1 - Two Virgins\" di John Lennon e Y\u014dko Ono, la cui copertina ritraeva i due completamente nudi). Wal-Mart non solo si rifiut\u00f2 lo stesso di vendere l'album, ma elimin\u00f2 dai suoi scaffali anche i precedenti dischi di Manson in seguito al massacro della Columbine High School del 20 aprile 1999.\nA oggi, il sito di Wal-Mart dice che i lavori di Manson, insieme a quelli di altri artisti, non saranno venduti nei suoi negozi, ma nel 2003 il quinto album di Manson \"The Golden Age of Grotesque\" fu presente sugli scaffali di quasi tutti i negozi Wal-Mart; i rappresentanti della catena affermarono che si decise di vendere il disco perch\u00e9 \"\"commercialmente produttivo\" e \"presente nelle classifiche Top Ten\".\nAccoglienza.\nCritica.\nL'album ha ricevuto recensioni generalmente positive. Analizzando le intenzioni dell'album, Barry Walters di \"The Village Voice\" ha commentato \"Mechanical Animals celebra la celebrit\u00e0 sexy nella tipica baccanalia mansoniana di contraddizioni. [Manson] ha detto che quello sporco dominio dei media \u00e8 la cosa pi\u00f9 pulita e vicina alla divinit\u00e0 in un mondo che ha crocifisso il dio stesso sostituendolo con cieca fede [...]\"\".\nIl disco \u00e8 ben diverso dall'album precedente, perch\u00e9 \u00e8 un album fortemente introspettivo. Le tematiche, da un lato, descrivono un mondo freddo e bianco, davanti al quale Manson \u00e8 visto come un alieno, un essere con sembianze femminili, quasi a simboleggiare la sensibilit\u00e0 umana. Dall'altro, Manson assume le sembianze di un Glam Rocker, una parodia di s\u00e9 stesso ed un tributo alla musica della sua giovinezza. L'album, secondo Marilyn Manson, \u00e8 l'esatta antitesi di Antichrist Superstar. Il suono non \u00e8 pi\u00f9 sporco come nell'album precedente. Queste nuove scelte musicali che utilizzavano moltissimo l'elettronica, non sono state accolte dai fan di Marilyn Manson rimasti pi\u00f9 legati ad \"Antichrist Superstar\". Con il singolo \"The Dope Show\", l'album sale subito in vetta alle classifiche rimanendoci per diverse settimane.\n\"Mechanical Animals\" fa parte della trilogia iniziata con l'album precedente. In questo album l'artista, visto come un alieno, torna sulla terra per distruggere ci\u00f2 che ha fatto e costruito con \"Antichrist Superstar\", cercando di eliminare la corruzione e tutto il sistema che ci ruota attorno. Il simbolo che rappresenta \"Mechanical Animals\" \u00e8 l'omega (\u03a9) con il volto semplificato di Manson. Essendo \u03a9 l'ultima lettera dell'alfabeto greco, e quindi rappresenta la fine, si riconduce al primo significato citato sopra.\nInoltre in questo album si pu\u00f2 notare il conflitto interno dell'artista: da una parte, la fama, i soldi e il successo, dall'altra la timidezza e i lati oscuri che non mostra al pubblico.\nIl numero 15.\nGli album di Manson si sono sempre caratterizzati dalla dose massiccia di simbolismo. Il numero 15 (1 e 5, ovvero il mese e il giorno di nascita del cantante) in \"Mechanical Animals\" si presenta in molte forme, tra cui: 15 sono le tracce (14 + 1 multimediale), una canzone si intitola \"New Model No. 15\", il 15 settembre 1998 \u00e8 uscito l'album, le lettere I ed S nella copertina dell'album sono sostituite da un 1 e un 5 e nella canzone \"I Don't Like the Drugs (But the Drugs Like Me)\", si sente il verso: \u00ab15 minutes of shame\u00bb (\u00ab15 minuti di vergogna\u00bb) che \u00e8 una \"parodia\" della celeberrima frase di Andy Warhol per cui \u00abognuno ha diritto al suo quarto d'ora di celebrit\u00e0\u00bb."}
{"id": "147687", "revid": "5031438", "url": "https://it.wikipedia.org/wiki?curid=147687", "title": "Holy Wood", "text": ""}
{"id": "147689", "revid": "122636581", "url": "https://it.wikipedia.org/wiki?curid=147689", "title": "Nilo Bianco", "text": "Il Nilo Bianco (in arabo: \u0627\u0644\u0646\u064a\u0644 \u0627\u0644\u0623\u0628\u064a\u0636, translitterato an-N\u012bl al-\u0100byad) \u00e8 un fiume dell'Africa, uno dei due principali tributari del Nilo insieme al Nilo Azzurro. Nasce dal Lago Vittoria e si sviluppa per circa 3700\u00a0km, dall'Uganda al Sudan, prima di confluire nel Nilo a Khartum. Deve il nome al colore biancastro delle sue acque, dovuto alla ricchezza di sodio.\nStoria.\nI diversi tratti del Nilo Bianco, dal Lago Vittoria fino a Khartum, prendono le denominazioni specifiche di Nilo Vittoria, Nilo Alberto e Nilo della Montagna; la denominazione Nilo Bianco viene usata talvolta anche in senso specifico per indicare solo l'ultimo tratto del fiume, fra il Lago No e Khartum.\nSono celebri le spedizioni degli esploratori europei che nel XIX secolo risalivano il Nilo Bianco alla ricerca delle sorgenti del Nilo, che per la cultura occidentale divennero l'emblema della scoperta e della conquista dell'allora misterioso entroterra dell'\"Africa nera\".\nCorso.\nNilo Vittoria.\nLa prima parte del Nilo Bianco, detta \"Nilo Vittoria\", nasce dal Lago Vittoria nei pressi della cittadina di Jinja. Il primo tratto alimenta le stazioni idroelettriche di Nalubaale, Kiyira e Bujagali; presso quest'ultima localit\u00e0 si formano cascate e rapide adatte al rafting. Da qui il fiume procede verso nordovest attraverso l'Uganda, fino a formare il lago Kyoga, nel centro del paese, per poi deviare verso ovest e toccare l'angolo sudorientale del parco nazionale di Murchison Falls presso le cascate Karuma, dove si trova anche l'importante ponte Karuma Bridge. In seguito il fiume si dirige verso il Lago Alberto, e subito prima di confluirvi forma le spettacolari Cascate Murchison, dove l'acqua attraversa una strettoia di sette metri di larghezza per poi fare un salto di diverse decine di metri.\nNilo Alberto.\nA partire dal Lago Alberto, ancora in Uganda, si sviluppa il secondo tratto del fiume, noto come \"Nilo Alberto\". Nella parte ugandese il fiume \u00e8 attraversato da un unico ponte, nel distretto di Nebbi. Fra Adjumani e Moyo esiste un sistema di traghetti che consente l'attraversamento del fiume alle automobili. Il Nilo Alberto scorre verso nord fino a Nimule, dove attraversa il confine con il Sudan.\nNilo della Montagna e Nilo Bianco.\nPassato il confine del Sudan il fiume prende il nome di \"Nilo della Montagna\" o \"Bahr al Jabal\" (letteralmente \"fiume della montagna\"). Qui, dopo un tratto iniziale di rapide entra nella pianura del Sudan e nelle vaste paludi del Sudd per poi dirigersi verso il Lago No. Presso Juba, capitale del Sudan meridionale, il fiume comincia a essere navigabile. Successivamente, arriva presso il lago NO dove si unisce a un altro fiume, il Bahr al-Ghazal, formando quello che viene chiamato \"Nilo Bianco\" nell'accezione pi\u00f9 stretta del nome. In seguito continua verso est fino a Malakal, il suo corso tocca poi Kodok e si unisce quindi al Nilo Azzurro presso Khartum, capitale del Sudan; la confluenza dei due fiumi segna l'inizio del Nilo.\nCuriosit\u00e0.\nIl Nilo Bianco \u00e8 stato oggetto di uno degli speciali della serie \"Top Gear\". I tre presentatori hanno infatti risalito il corso del Nilo Bianco con tre macchine fino a scoprire una delle possibili sue sorgenti."}
{"id": "147690", "revid": "2091899", "url": "https://it.wikipedia.org/wiki?curid=147690", "title": "Diorite", "text": "La diorite \u00e8 una roccia intrusiva intermedia, come composizione chimica e mineralogica, fra la famiglia del granito e quella del gabbro.\n\u00c8 principalmente composta da plagioclasio (uno dei pi\u00f9 diffusi feldspati, composti essenzialmente di tectosilicati) nella sua forma sodico-calcica (di composizione andesinica o oligoclasica), e da minerali femici accessori (in quantit\u00e0 variabile, ma di solito in quantit\u00e0 subordinate al plagioclasio) quali: anfiboli (orneblenda), biotite e piccole quantit\u00e0 talvolta di pirosseni rombici o monoclini.\nL'olivina \u00e8 assente e il quarzo pu\u00f2 essere contenuto come minerale accessorio nelle rocce dioritiche facenti passaggio con la famiglia dei graniti.\nSi differenzia dalla famiglia dei gabbri, in quanto questa \u00e8 composta in prevalenza da plagioclasio calcico-sodico, con anortite &gt; 50%; contiene di frequente olivina e l'anfibolo eventualmente presente, che d\u00e0 origine a dei gabbri anfibolici, \u00e8 solo una trasformazione secondaria del pirosseno presente.\nEtimologia.\nIl nome deriva dalla parola greca \"dior\u00edzein\", che significa \u2018delimitare, determinare\u2019, per descrivere i vari minerali di cui \u00e8 costituita.\nFormazione.\nLa diorite pu\u00f2 presentarsi anche associata sia al granito che ad intrusioni di gabbro. \u00c8 spesso rinvenuta all'interno di batoliti e la sua formazione avviene per fusione parziale di una roccia mafica al di sotto di una zona di subduzione. Viene generalmente prodotta negli archi magmatici e durante la formazione di cordigliere montuose in prossimit\u00e0 della zona di subduzione, lungo i margini delle placche continentali, come le Ande.\nTipologie principali.\nOltre alle dioriti propriamente dette, con piccole variazioni della composizione mineralogica abbiamo le tonaliti, le orneblenditi, la corsite, le porfiriti, la plumasite, il serizzo.\nL'uso nell'antichit\u00e0.\nLa diorite \u00e8 una roccia estremamente dura, molto difficile da lavorare e da scolpire. Ed \u00e8 cos\u00ec dura che antiche civilizzazioni, come gli antichi Egizi usavano sfere di diorite per lavorare il granito. La sua durezza, tuttavia, non ha impedito a questa civilt\u00e0 di lavorarla finemente realizzando vasi, scettri e intarsi di pregevolissima fattura.\nIl Codice di Hammurabi.\nStoricamente la diorite \u00e8 stata utilizzata come base per l'intarsio di iscrizioni; famoso \u00e8 il Codice di Hammurabi, realizzato su una colonna in diorite nera alta 2,13\u00a0m. La colonna si trova al Louvre a Parigi. Nel Museo Egizio vi sono diverse statue, tra cui alcune risalenti a Cheope. L'uso della diorite nell'arte ha svolto un ruolo molto importante presso le civilt\u00e0 medio orientali dell'Antico Egitto, presso i Babilonesi, gli Assiri e i Sumeri. La diorite era cos\u00ec importante per le civilt\u00e0 mesopotamiche che sono testimoniate campagne militari contro paesi del Golfo Persico aventi come scopo anche la raccolta di questo materiale.\nElemento strutturale.\nLa diorite \u00e8 stata utilizzata anche negli ultimi periodi storici, divenendo popolare come elemento strutturale e frequentemente usata per pavimentazione, grazie alla sua estrema durezza e durabilit\u00e0. Venne anche utilizzata sia dagli Incas, sia dai Maya, soprattutto per rinforzare muri e armi. Divenne particolarmente utilizzata nella costruzione di edifici islamici al tempo del medioevo. Mentre al giorno d'oggi, la diorite \u00e8 comunemente usata come ciottolo; per esempio in diverse parti del mondo, come nell'isola di Guernsey si possono trovare strade formate da ciottoli di diorite, cos\u00ec come in Scozia, in Ecuador e persino in Cina.\nDistribuzione.\nLa diorite \u00e8 una roccia piuttosto rara: la si pu\u00f2 trovare in Turingia e Sassonia in Germania; in Finlandia, in Romania, nel nord-est della Turchia, nella Svezia centrale, in Scozia, e nella cordigliera delle Ande, nell'isola di Guernsey e nelle province Basin and Range del Minnesota negli Stati Uniti. Una variet\u00e0, la diorite orbicolare, si trova in Corsica ed \u00e8 chiamata corsite.\nAffioramenti in Italia.\nLe dioriti in Italia sono rappresentate soprattutto come differenziazioni femiche di massicci intrusivi granitici e granodioritici, come ad esempio le tonaliti facenti parte del massiccio intrusivo dell'Adamello e il serizzo presente nella Val Masino. La si pu\u00f2 trovare vicino a Sondrio e a Vico Canavese, Brosso, e Traversella in provincia di Torino (dove tutt'oggi viene estratta e lavorata dai marmisti della zona). Dioriti, con notevoli quantit\u00e0 di minerali femici e facenti passaggio a gabbri e norite, sono diffuse nella zona eruttiva basica di Ivrea, un'ampia fascia di zone intrusive basiche estendentisi da Ivrea fino all'estremit\u00e0 settentrionale del Lago Maggiore."}
{"id": "147691", "revid": "1226", "url": "https://it.wikipedia.org/wiki?curid=147691", "title": "Signori del Sistema", "text": ""}
{"id": "147692", "revid": "842", "url": "https://it.wikipedia.org/wiki?curid=147692", "title": "Universit\u00e0 degli studi della Calabria", "text": ""}
{"id": "147695", "revid": "119623489", "url": "https://it.wikipedia.org/wiki?curid=147695", "title": "Mazurek D\u0105browskiego", "text": "Mazurek D\u0105browskiego (Mazurka di D\u0105browski) \u00e8 il nome con cui \u00e8 anche conosciuto il canto Pie\u015b\u0144 Legion\u00f3w Polskich we W\u0142oszech (Canto delle legioni polacche in Italia), inno nazionale polacco.\nStoria.\nL'inno \u00e8 stato scritto nel luglio 1797 a Reggio Emilia, da J\u00f3zef Wybicki (1747-1822), tenente dell'armata polacca del generale Jan Henryk D\u0105browski; questi, dal suo esilio di Parigi, aveva radunato pochi mesi prima un'armata di circa 1500 soldati, divisi in reparti di fanteria e cavalleria, con cui si un\u00ec a Napoleone nella Campagna d'Italia. Dal generale francese fu infatti promesso ai polacchi che la loro patria avrebbe riconquistato la libert\u00e0 se essi avessero combattuto al suo fianco contro Russia, Austria e Prussia, che nel 1795 si erano spartiti il territorio polacco.\nI reparti di D\u0105browski entrarono a Reggio Emilia da Porta San Pietro tra il 30 giugno e il 2 luglio 1797, per sedare le sommosse fomentate dagli aristocratici contro la neonata Repubblica Cispadana; \u00e8 sull'onda delle celebrazioni per il successo della spedizione militare che il tenente scrisse la mazurka, per celebrare il valore del comandante e cantare l'amore per la Patria lontana. Qui, a dire il vero, le cose non sono del tutto chiare; secondo alcuni musica e testo sono di Wybicki, ma secondo altri la musica \u00e8 del suo collega Micha\u0142 Kleofas Ogi\u0144ski (1765-1833).\nLa prima esecuzione pubblica, in forma di serenata, avvenne per le strade di Reggio Emilia, sotto il palazzo vescovile dove erano alloggiati D\u0105browski e i suoi ufficiali, nella notte tra il 10 e l'11 luglio 1797. La musica \u00e8 trascinante, esaltante, al punto che, pur rimanendo per i polacchi un canto patriottico fondamentale, nel 1834 il poeta slovacco Samo Tomasik vi inser\u00ec un nuovo testo, \"Hej slovan\"i (\"Ehi, slavi\"), che si diffuse in tutte le nazioni slave con varie traduzioni, divenendo di fatto un inno panslavo, e anche l'inno nazionale jugoslavo dal 1943 al 2006.\nIl canto \u00e8 stato ufficialmente adottato dalla Polonia come inno nazionale nel 1926.\nLe celebrazioni per il 200\u00ba anniversario della nascita dell'inno si sono svolte a Reggio Emilia il 5 luglio 1997, alla presenza di alte autorit\u00e0 civili, militari e religiose polacche.\nTesto.\nIl testo originale presenta solo lievi differenze rispetto all'attuale; si segnala ad esempio l'inversione delle strofe seconda e terza e di alcune parole nel ritornello. Si tratta di un inno dal testo semplice e fortemente patriottico, una chiamata alle armi come gi\u00e0 nella Marsigliese (e pi\u00f9 tardi, ad esempio, nell'inno di Mameli); rispetto all'inno francese esso per\u00f2 risulta meno cupo, forse pi\u00f9 incentrato su un sentimento di speranza e sulle aspettative di libert\u00e0, piuttosto che su immagini crude e visioni evocatrici di violenze.\nL'incipit dell'inno \"Jeszcze Polska nie zginela\" (La Polonia non \u00e8 ancora scomparsa) si riferisce alla spartizione della nazione nel 1795 tra le tre potenze circostanti, mentre nel ritornello \"Marsz, marsz, D\u0105browski, z ziemi w\u0142oskiej do Polski\" (In marcia, D\u0105browski, dalla terra italiana alla Polonia) i militari incitano il loro generale a guidarli al pi\u00f9 presto verso la Patria. Questa citazione dell'Italia \u00e8 interessante, perch\u00e9 nella quinta strofa dell'inno italiano si cita la Polonia: \"gi\u00e0 il sangue d'Italia e il sangue polacco bev\u00e8 col cosacco ma il cor le bruci\u00f2\". Il caso, la doppia citazione Italia-Polonia nei rispettivi inni \u00e8 unico al mondo.\nTesto dell'inno nazionale\n&lt;poem&gt;\n1. \"Jeszcze Polska nie zgin\u0119\u0142a\"\n\"Kiedy my \u017cyjemy,\"\n\"Co nam obca przemoc wzi\u0119\u0142a,\"\n\"Szabl\u0105 odbierzemy.\"\n\"Marsz, marsz, D\u0105browski,\"\n\"Z ziemi w\u0142oskiej do Polski\"\n\"Za twoim przewodem,\"\n\"Z\u0142\u0105czym si\u0119 z narodem.\"\n2. \"Przejdziem Wis\u0142\u0119,\"\n\"Przejdziem Wart\u0119,\"\n\"B\u0119dziem Polakami,\"\n\"Da\u0142 nam przyk\u0142ad Bonaparte,\"\n\"Jak zwyci\u0119\u017ca\u0107 mamy.\"\n\"(Rit.)\"\n3. \"Jak Czarniecki do Poznania,\"\n\"Po szwedzkim zaborze,\"\n\"Dla ojczyzny ratowania,\"\n\"Wr\u00f3cimy si\u0119 przez morze.\"\n\"(Rit.)\"\n4. \"M\u00f3wi ojciec do swej Basi,\"\n\"a\u0142y zap\u0142akany -\"\n\"S\u0142uchaj jeno, pono nasi\"\n\"Bij\u0105 w tarabany.\"\n\"(Rit.)\"\n&lt;/poem&gt;\nTraduzione Italiana\n&lt;poem&gt;\n1. La Polonia non morir\u00e0\nfinch\u00e9 noi vivremo\nCi\u00f2 che la violenza straniera ci ha tolto\nnoi con la sciabola ci riprenderemo.\nMarcia, marcia D\u0105browski\ndalla terra italiana alla Polonia\nSotto il tuo comando\nci uniremo come popolo!\n2. Attraverseremo la Vistola\nAttraverseremo la Varta\nSaremo Polacchi\nBonaparte ci ha dato l'esempio\nDi come dobbiamo vincere\n3. Come Czarniecki a Pozna\u0144\nDopo l'occupazione della Svezia\nPer riconquistare la patria\n\u00c8 tornato attraversando il mare\n4. Il padre diceva alla sua Basia\nIn lacrime\n- Ascoltami, potrebbe essere che i nostri\nSuonano i tamburi -.\n&lt;/poem&gt;\nTesto versione di Wybicki\n&lt;poem&gt;\n\"Jeszcze Polska nie umar\u0142a,\"\n\"kiedy my \u017cyjemy.\"\n\"Co nam obca moc wydar\u0142a,\"\n\"szabl\u0105 odbijemy.\"\n\"Marsz, marsz, D\u0105browski\"\n\"do Polski z ziemi w\u0142oski\"\n\"za Twoim przewodem\"\n\"z\u0142\u0105czem si\u0119 z narodem.\"\n\"Jak Czarnecki do Poznania\"\n\"wraca\u0142 si\u0119 przez morze\"\n\"dla ojczyzny ratowania\"\n\"po Szwedzkim rozbiorze.\"\n\"(Rit.)\"\n\"Przejdziem Wis\u0142\u0119 przejdziem Wart\u0119\"\n\"b\u0119dziem Polakami\"\n\"da\u0142 nam przyk\u0142ad Bonaparte\"\n\"jak zwyci\u0119\u017ca\u0107 mamy.\"\n\"(Rit.)\"\n\"Niemiec, Moskal nie osi\u0105dzie,\"\n\"gdy i j\u0105wszy pa\u0142asza,\"\n\"has\u0142em wszystkich zgoda b\u0119dzie\"\n\"y ojczyzna nasza.\"\n\"(Rit.)\"\n\"Ju\u017c tam ociec do swej Basi\"\n\"m\u00f3wi zap\u0142akany:\"\n\"\"s\u0142uchaj jeno, pono nasi\"\n\"bij\u0105 w tarabany.\"\n\"(Rit.)\"\n\"Na to wszystkich jedne g\u0142osy:\"\n\"\"Dosy\u0107 tej niewoli\"\n\"mamy Rac\u0142awickie Kosy,\"\n\"Kosciuszk\u0119, B\u00f3g pozwoli.\"\n&lt;/poem&gt;"}
{"id": "147698", "revid": "1318658", "url": "https://it.wikipedia.org/wiki?curid=147698", "title": "Programmazione (mass media)", "text": "La programmazione nei mezzi di comunicazione di massa, principalmente radio e televisione, \u00e8 la strategia organizzativa adottata dall'editore di una emittente nel mettere in onda i diversi programmi televisivi.\nStrategie di programmazione televisiva.\nI network statunitensi hanno dovuto fin dalla loro nascita costruire i propri schemi di programmazione in una situazione di concorrenza e hanno perci\u00f2 prodotto professionalit\u00e0 e appositi settori destinati all'ottimizzazione delle scalette, in relazione ai diversi \"target\" e alle diverse fasce orarie.\nQueste tecniche sono comunque diventate nel corso degli anni ottanta patrimonio comune anche dei programmatori italiani e europei, nel momento in cui si sono trovati di fronte a un panorama concorrenziale. Bisogna tuttavia ricordare che i palinsesti USA sono costruiti in modo molto pi\u00f9 \"modulare\", cio\u00e8 sono formati da sequenze di programmi di durate rigidamente legate alla mezz'ora (le sit-com per esempio) e ai suoi multipli, mentre in Italia permane ancora soprattutto nelle produzioni una certa elasticit\u00e0 di durate.\nL'acquisizione presso produttori esterni di licenze per la ritrasmissione di serie televisive, \u00e8 talvolta soggetta alla clausola \"Run of series\", che impegna l'acquirente (\"broadcaster\") ad acquistare anche le eventuali serie successive del programma. \nLa nuova programmazione tv.\nLa programmazione televisiva negli ultimi anni risente maggiormente dell'influenza data dalle societ\u00e0 private di streaming online come Netflix e Disney+, oppure come accade per il calcio dell'influenza di societ\u00e0 che trasmettono eventi sportivi interamente online, come accaduto quest'anno in Italia dove i diritti televisivi di trasmissione delle partite della Serie A Tim sono state concessi - per la stagione 2021-2022 - alla societ\u00e0 DAZN, che ha cambiato quasi radicalmente il modo di fruire il calcio in televisione degli italiani. Un cambiamento forzato, stando alle abitudini degli italiani, che vedono spostare il tradizionale palinsesto calcistico della UEFA Champions League sulla piattaforma streaming di Amazon Prime, con l'esclusiva di alcune partite disponibili esclusivamente online. I palinsesti televisivi, anche in questa direzione, risentono dell'influenza dello streaming a pagamento in termini di accessibilit\u00e0 e di fruizione: per questo la programmazione tv viene indirizzata - e sempre pi\u00f9 lo sar\u00e0 - verso un contenuto personalizzato e in grado di competere con le esigenze delle nuove generazioni e con l'offerta da parte di streamer sempre pi\u00f9 variegati."}
{"id": "147709", "revid": "83531", "url": "https://it.wikipedia.org/wiki?curid=147709", "title": "Para\u00edba", "text": "Para\u00edba \u00e8 uno stato del Brasile, situato nella parte nordorientale del paese, sulla costa atlantica. Vi si trova la punta pi\u00f9 orientale di entrambe le Americhe. Lo stato ha l'1,9% della popolazione brasiliana e produce solo lo 0,9% del PIL brasiliano. \nStoria.\nA met\u00e0 del XVI secolo, alcuni coloni portoghesi provenienti dal Pernambuco fondarono Filip\u00e9ia de Nossa Senhora das Neves (oggi Jo\u00e3o Pessoa), presso la foce del Rio Para\u00edba.\nLa zona si rivel\u00f2 ben presto ideale per la coltivazione di zucchero, divenendo cos\u00ec oggetto di contesa tra Portogallo, Francia e Paesi Bassi. A questo periodo risale il forte di Santa Catarina, nei pressi di Jo\u00e3o Pessoa, costruito per proteggere il Brasile dalla minaccia olandese.\nVerso la fine del 1989 una squadra guidata da Heitor Dimas Barbosa scopr\u00ec presso una piccola montagna quello che alcuni considerano il pi\u00f9 pregiato cristallo di tormalina mai ritrovato. Tracce di rame davano infatti alla tormalina un vivido colore turchese come mai si era visto in precedenza. Dopo tale scoperta, si ebbero numerose ricerche nelle montagne dell'area, che si conclusero per\u00f2 senza altri ritrovamenti.\nEconomia.\nL'economia della Para\u00edba si fonda su tre attivit\u00e0 principali: la fabbricazione di scarpe e altre suppellettili in cuoio, l'allevamento di bestiame per le carni e la coltivazione ormai storica della canna da zucchero (alla quale si \u00e8 poi aggiunta quella dell'ananas).\nLe citt\u00e0 economicamente pi\u00f9 importanti sono Jo\u00e3o Pessoa, Campina Grande e Patos.\nA partire dal 2017, l'economia dello stato potrebbe subire un radicale cambiamento, quando inizier\u00e0 la distribuzione delle acque provenienti dal progetto di trasposizione del fiume S\u00e3o Francisco. L'acque \u00e8 destinata a sanare il bisogno di acque delle popolazioni dell'Agreste paraibano e alleviare i problemi della siccit\u00e0 nelle zone semiaride dell'interno.\nBandiera.\nSulla bandiera campeggia la parola \"nego\", attribuita a Jo\u00e3o Pessoa, presidente dello Stato la cui politica negli anni venti provoc\u00f2 una rivolta nel Brasile meridionale. In quel periodo, Jo\u00e3o Pessoa si un\u00ec all'alleanza Minas Gerais-Rio Grande do Sul-Para\u00edba al fine di sostenere la candidatura di Get\u00falio Vargas alla presidenza.\nIl rosso simboleggerebbe il colore del sangue (in particolare, l'assassinio di Jo\u00e3o Pessoa), il nero il lutto che segu\u00ec quell'episodio. Alcuni associano invece i due colori al comunismo e all'anarchia ma ci\u00f2 non ha alcun riscontro nella storia della Para\u00edba, stato nel quale il potere fu sempre nelle mani dei grandi proprietari terrieri, abituati ad una politica di favori."}
{"id": "147713", "revid": "115549", "url": "https://it.wikipedia.org/wiki?curid=147713", "title": "Torino Calcio", "text": ""}
{"id": "147717", "revid": "599013", "url": "https://it.wikipedia.org/wiki?curid=147717", "title": "Gmg", "text": ""}
{"id": "147718", "revid": "3115", "url": "https://it.wikipedia.org/wiki?curid=147718", "title": "Galleria del vento", "text": "Una galleria del vento \u00e8 un'apparecchiatura che viene utilizzata in laboratorio per studiare l'andamento di un flusso di un fluido (tipicamente aria) attorno ad un corpo, simulandone l'interazione con buona approssimazione alla realt\u00e0.\nDescrizione.\nLe misure che si effettuano sono tipicamente misure di: velocit\u00e0 globali e locali, misure di pressione, di temperatura e forze esercitate dal fluido sul corpo. In galleria del vento vengono anche effettuate le cosiddette visualizzazioni dei campi di pressione, temperatura e di forza che si stabiliscono sulla superficie del corpo oppure del campo di velocit\u00e0 del flusso. Nel primo caso la superficie del corpo viene rivestita con delle particolari sostanze sensibili alla temperatura, alla pressione oppure alle forze di attrito.\nNel secondo caso vengono utilizzati dei particolari traccianti, come le sostanze coloranti o dei fumi che permettono di visualizzare l'andamento del flusso attorno al corpo. Un altro modo per effettuare le visualizzazioni \u00e8 quello di usare dei filetti di lana attaccati alla superficie del corpo oppure a dei sostegni che poi vengono opportunamente movimentati per andare a studiare delle particolari zone del campo.\nNelle gallerie ad acqua vengono usati come traccianti anche degli inchiostri oppure delle sostanze opache come il latte, che ha il vantaggio di non essere inquinante e di costare poco, oltre ad avere una densit\u00e0 molto simile a quella dell'acqua. Nelle gallerie supersoniche (ma in generale in tutte le gallerie con flusso comprimibile) le visualizzazioni vengono fatte sfruttando il fenomeno della rifrazione della luce che attraversa due sostanze con differenti densit\u00e0.\nLa possibilit\u00e0 di effettuare prove in galleria del vento si basa sul cosiddetto principio di reciprocit\u00e0, il quale afferma che dal punto di vista del valore delle grandezze fisiche che vengono misurate e dell'andamento dei flussi sul corpo, \u00e8 indifferente muovere un corpo in un fluido fermo o muovere il fluido attorno ad un corpo fermo.\nClassificazione.\nLe gallerie del vento si dividono in due categorie principali:\nUn'altra classificazione delle gallerie del vento distingue queste ultime rispetto alla velocit\u00e0 del flusso in camera di prova:\nGallerie a ciclo aperto.\nLe gallerie a ciclo aperto nella parte frontale sono composte generalmente da una bocca e da un condotto a sezione costante (di solito a sezione o circolare o rettangolare) dove sono posti alcuni dispositivi atti a controllare la qualit\u00e0 del flusso in ingresso. A questo condotto ne segue un altro (a sezione circolare o rettangolare) di tipo convergente, il quale termina nel punto di inizio della camera di prova che \u00e8 a sezione costante ed in cui viene inserito il modello dell'oggetto di cui si vuole studiare la fluidodinamica; nella camera di prova la velocit\u00e0 raggiunta dal fluido \u00e8 la pi\u00f9 elevata, e precisamente deve essere al massimo quella di progetto.\nAlla camera di prova segue un condotto divergente (generalmente a sezione circolare) che \u00e8 chiamato divergente o diffusore. In un determinato punto del divergente \u00e8 presente il motore, elettrico e carenato, a cui sono collegate una o pi\u00f9 ventole. Le ventole hanno il compito di trasferire l'energia cinetica generata dal motore al fluido, che viene cos\u00ec aspirato nella sezione di prova. A questi componenti segue un ulteriore condotto divergente per la compressione del flusso ed infine la sezione di espulsione per lo scarico del flusso nell'ambiente esterno.\n\u00c8 importante tener conto che le ventole, che come detto prima hanno il compito di trasferire al fluido l'energia cinetica fornita dal motore, sono poste a valle della camera di prova; questo perch\u00e9 esse, oltre a fornire al fluido l'energia cinetica necessaria, generano anche una serie di vortici e di turbolenza verso valle, la cui presenza in camera di prova, e quindi sul modello, andrebbero completamente ad alterare il valore delle misure effettuate.\nGli svantaggi di una galleria aperta sono la rumorosit\u00e0 e l'apparente perdita di energia che si ha a causa dello scarico in atmosfera del fluido accelerato. In realt\u00e0 quest'ultimo svantaggio non si verifica del tutto. Questo perch\u00e9 se si unisse l'uscita del flusso dalla galleria con l'ingresso e si realizzasse quindi una galleria chiusa (come \u00e8 descritta sotto) si verificherebbero delle perdite di carico (cio\u00e8 perdite di energia del fluido dovute all'attrito). Questo spiega il perch\u00e9 ancora oggi esistono e vengono utilizzate, in caso di prove a modeste velocit\u00e0, le gallerie del vento a ciclo aperto.\nUno svantaggio ben pi\u00f9 consistente di quello appena descritto \u00e8 dato dal fatto che la camera di prova \u00e8 chiusa e la pressione al suo interno \u00e8 pi\u00f9 bassa di quella esterna (si veda a tal proposito il teorema di Bernoulli). Proprio a causa di questo la camera di prova deve essere sigillata in maniera perfetta per evitare un'infiltrazione di fluido dall'esterno che, essendo a pressione maggiore, penetrerebbe nella camera alterando significativamente l'andamento dei flussi attorno al modello e quindi le misure effettuate.\nGallerie a ciclo chiuso.\nLe gallerie a ciclo chiuso possiedono gli stessi componenti principali delle gallerie a ciclo aperto. L'unica differenza \u00e8 che il flusso invece di essere espulso all'esterno della galleria viene fatto ricircolare al suo interno. I vantaggi rispetto alla soluzione aperta sono nella possibilit\u00e0 di variare le caratteristiche del fluido usato (pressione, temperatura, umidit\u00e0, viscosit\u00e0 e cos\u00ec via) e di poter utilizzare una camera di prova aperta o semiaperta, con notevoli semplificazioni in termini di logistica nel posizionare i modelli da provare. Le gallerie a ciclo chiuso devono essere equipaggiate con scambiatori di calore e radiatori capaci di raffreddare il fluido che man mano che scorre si riscalda in maniera consistente, con la possibilit\u00e0 di alterare le misure effettuate.\nGallerie supersoniche.\nLe gallerie del vento supersoniche sono utilizzate principalmente per provare gli effetti del corpo su un flusso gassoso supersonico. Nel flusso attorno al corpo saranno infatti presenti le onde di Mach, le onde di compressione, di espansione e le onde d'urto. Inoltre, diventa un parametro fondamentale per le simulazioni l'effetto della temperatura del fluido che non \u00e8 pi\u00f9 trascurabile cos\u00ec come le variazioni di densit\u00e0 che, gi\u00e0 per velocit\u00e0 nell'ordine di Mach 0,3, non sono pi\u00f9 trascurabili.\nLe gallerie del vento supersoniche sono sostanzialmente di tre tipi.\nIl primo tipo prevede, per realizzare un flusso supersonico, un grande serbatoio a valle della camera di prova, dentro al quale si realizza un vuoto spinto. Per effettuare la prova si apre una valvola e il gas fluisce velocissimamente attraverso un condotto appositamente sagomato, dall'ambiente esterno verso il serbatoio che si sta aprendo.\nIl secondo tipo di galleria del vento supersonica si pu\u00f2 realizzare riempiendo a pressione un grande serbatoio a monte della camera di prova. Per realizzare il flusso supersonico si apre cos\u00ec una valvola ed il gas fluisce velocissimamente dal serbatoio ad alta pressione verso la camera di prova.\nQuesti tipi di gallerie hanno l'inconveniente di realizzare un flusso intermittente poich\u00e9 i serbatoi, una volta aperti, necessitano di un certo periodo di tempo per essere svuotati o riempiti di nuovo fino alle condizioni iniziali, rendendo quindi impossibile praticare delle prove in modo continuo.\nTale inconveniente pu\u00f2 essere superato con il terzo tipo di galleria supersonica, che si pu\u00f2 realizzare come una galleria tradizionale chiusa di tipo subsonico ma con un flusso supersonico nella sezione di prova. Questo comporta delle enormi difficolt\u00e0 e dei costi molto elevati poich\u00e9 sorgono dei problemi nelle fasi di avviamento della galleria che rendono indispensabile il ricorso ad una geometria variabile. Ulteriori differenze, soprattutto in termini di difficolt\u00e0 costruttive, complessit\u00e0 ed aumento di costo, sono rappresentate dall'esigenza, in caso di galleria supersonica, di avere un sistema di essiccamento del fluido.\nSi ricordi che il comportamento di un flusso supersonico \u00e8 radicalmente diverso da quello di un flusso subsonico. Nel caso di un flusso supersonico infatti, se la sezione del condotto aumenta, la velocit\u00e0 tender\u00e0 ad aumentare ulteriormente e non a diminuire come accade invece nel caso di un flusso subsonico. Questo spiega il motivo per cui alcuni componenti di una galleria supersonica vengono realizzati in modo diverso rispetto a quelli di una galleria subsonica. Ad esempio, in una galleria supersonica prima della camera di prova verr\u00e0 messo un condotto convergente-divergente e non solo un convergente perch\u00e9 con il primo tratto convergente si realizzer\u00e0 un flusso sonico (numero di Mach unitario) che poi entrando nel condotto divergente diventer\u00e0 supersonico.\nDimensioni.\nLe gallerie del vento hanno dimensioni variabili a seconda delle esigenze. Prendendo per esempio le camere di prova, si va da galleria con dimensioni al di sotto del metro quadro di sezione, fino all'enorme galleria del vento della NASA di Ames con una camera di prova di 24x36 metri. Lo sviluppo delle gallerie del vento ha avuto un'enorme accelerazione durante la Guerra Fredda grazie anche agli enormi capitali investiti dai governi Russi e Statunitensi. In queste nazioni si trovano le gallerie del vento pi\u00f9 grandi e potenti al Mondo, alcune capaci di arrivare fino a Mach 25 per i test delle navicelle spaziali di rientro sulla Terra.\nNaturalmente il costo di costruzione e di utilizzazione di una galleria del vento varia a seconda delle sue dimensioni e delle caratteristiche sia del flusso che si realizza, che delle caratteristiche geometriche stesse della galleria. \u00c8 per questo che le gallerie a ciclo aperto sono le pi\u00f9 semplici ed economiche ma hanno prestazioni limitate, mentre le gallerie a ciclo chiuso hanno costi pi\u00f9 alti sia in termini di manutenzione che di costruzione e di utilizzo, ma una qualit\u00e0 del flusso molto elevata.\nLe gallerie del vento nel panorama internazionale e nazionale.\nLe gallerie del vento, ispirate alle realizzazioni di Eiffel a Parigi e Prandtl a Gottinga all'inizio del XX secolo, hanno avuto vasta diffusione soprattutto negli ultimi 30 anni (solo in Giappone, nell'ultimo decennio, ne sono state realizzate 1000), dando luogo a molteplici attrezzature distribuite fra il settore pubblico, l'industria privata ed il mondo accademico. Esse comprendono tre tipi di impianti rivolti, rispettivamente, al settore aeronautico, alle prove sui veicoli ed alle misure civili e ambientali.\nL'Italia possiede numerosi impianti nei campi aeronautico e veicolare (basti ricordare le gallerie della Ferrari, della Pininfarina e la galleria del vento al plasma del Centro Italiano Ricerche Aerospaziali di Capua). Dispone invece di quattro sole gallerie per uso civile e ambientale - la prima , realizzata a Prato dal CRIACIV, ha medie dimensioni; la seconda , realizzata a Milano dal CIRIVE al Politecnico, \u00e8 la pi\u00f9 grande d'Europa - insufficienti a fronteggiare le crescenti richieste del mercato italiano. La galleria del vento DICAT-DIFI a Genova, inaugurata nel 2008, \u00e8 caratterizzata da propriet\u00e0 complementari rispetto alle gallerie di Prato e Milano: in questo modo contribuir\u00e0 a realizzare una rete di laboratori, ciascuno dotato di caratteristiche sue peculiari.\nComponenti standard di una galleria del vento subsonica.\nConvergente.\nIl convergente serve per ridurre la sezione e fare quindi aumentare la velocit\u00e0 del fluido riducendo contemporaneamente il livello di turbolenza e lo spessore degli strati limite sulle pareti. \u00c8 interessato da un gradiente di pressione negativo, e quindi favorevole, (essendoci pi\u00f9 pressione all'inizio del convergente e meno al termine) non \u00e8 quindi presente il problema della separazione dello strato limite, questo consente un restringimento della sezione abbastanza rapida. La contrazione della sezione (\"contraction ratio\" in inglese) \u00e8 generalmente nell'ordine di 6, molto raramente \u00e8 maggiore.\nCamera di prova.\n\u00c8 il luogo dove viene messo l'oggetto da provare oppure dove vengono effettuate le misure sul flusso. \u00c8 di fondamentale importanza riprodurre il pi\u00f9 possibile le condizioni reali in cui si trova a lavorare l'oggetto della prova, \u00e8 importante anche avere un flusso perfettamente noto in termini di numero di Reynolds, di livello di turbolenza, di temperatura, di umidit\u00e0 e di tutte le altre variabili che determinano le caratteristiche del flusso. La camera di prova \u00e8 il punto dove il flusso si trova a velocit\u00e0 maggiore e cio\u00e8 quella massima di progetto della galleria; \u00e8 inoltre naturalmente la prima componente progettata della galleria del vento e deve essere sufficientemente grande per ospitare il modello che si vuole provare per non incorrere nel problema del bloccaggio. Questo fenomeno \u00e8 in pratica l'effetto delle pareti della camera di prova sulle linee di flusso e sulla velocit\u00e0 del fluido nelle vicinanze dell'oggetto da provare. \nIn tutte le gallerie esiste l'effetto del bloccaggio in linea teorica, questo perch\u00e9 se il corpo si trover\u00e0 ad operare, per esempio in atmosfera, si trover\u00e0 ad operare in un ambiente \u201cteoricamente infinito\u201d mentre in galleria del vento si trover\u00e0 ad operare sempre in un ambiente di pochi metri quadrati di sezione, cos\u00ec, se il modello \u00e8 sufficientemente piccolo rispetto alle dimensioni della camera di prova, si potr\u00e0 ridurre questo effetto o comunque correggere i dati ricavati attraverso modelli matematici, appositamente tarati per la particolare geometria della camera di prova in questione, implementati direttamente negli elaboratori che processano i dati provenienti dai sensori in galleria.\nDivergente.\n\u00c8 la componente che si trova dopo la camera di prova, immaginando di seguire l'andamento del flusso nella galleria. Ha diversi compiti: la prima \u00e8 far diminuire la velocit\u00e0 aumentando la sezione, la seconda funzione dell'allargamento della sezione \u00e8 puramente funzionale al ricongiungimento del condotto al convergente nelle gallerie a ciclo chiuso. Il rallentamento del fluido dopo la camera di prova \u00e8 fondamentale perch\u00e9 posizionando il motore, e quindi il ventilatore o l'elica in un punto a bassa velocit\u00e0, \u00e8 possibile installare un motore meno potente e quindi meno costoso e pi\u00f9 piccolo. Nel divergente \u00e8 presente un gradiente di pressione positivo e quindi sfavorevole, dato che la pressione al termine del divergente \u00e8 maggiore del valore di pressione all'inizio. Questo porta ad uno ispessimento dello strato limite e nasce quindi la possibilit\u00e0 che si verifichi il dannosissimo fenomeno della separazione dello strato limite, questo si pu\u00f2 evitare con opportuni dispositivi di succhiamento dello strato limite o di soffiatura oppure con angoli di divergenza ridottissimi (massimo 2\u00b0 o 3\u00b0). Un'altra soluzione \u00e8 quella dei divergenti rapidi in cui si utilizzano reti o paratie intermedie capaci di far riattaccare lo strato limite sulla parete del divergente stesso.\nCurve.\nServono per poter far cambiare direzione al flusso, sono composte da un condotto ad angolo opportunamente smussato e da vari profili alari disposti a schiera che hanno il compito di facilitare il flusso a curvare. Le curve sono interessate dal fenomeno della separazione dello strato limite per il fatto che hanno un'elevata curvatura, e per il fatto che alcune volte il condotto in uscita ha sezione maggiore di quello in ingresso ed \u00e8 quindi presente un gradiente di pressione avverso. Grazie per\u00f2 al fatto che si usano schiere di profili \u00e8 possibile evitare questo fastidioso fenomeno. Le curve per loro natura tendono a introdurre della vorticit\u00e0 assiale che per\u00f2 pu\u00f2 essere minimizzata con l'uso di appositi dispositivi e conformazioni delle curve stesse.\nMotore e ventilatore.\nPer sopperire alle perdite di carico o pressione (in parole povere di energia) che il fluido subisce lungo tutto il tragitto della galleria del vento, \u00e8 necessario introdurre nel fluido una certa quantit\u00e0 di energia ogni secondo. \u00c8 necessario quindi dotare la galleria del vento di un ventilatore comandato da un motore. Il motore (tipicamente un motore elettrico che ha il pregio di fornire una spinta quasi costante senza vibrazioni di un motore alternativo) pu\u00f2 essere coassiale al ventilatore oppure pu\u00f2 essere esterno. \nIl caso del motore esterno \u00e8 il migliore perch\u00e9 pi\u00f9 schermato e quindi produce meno disturbo al fluido (in termini acustici) riscaldandolo anche di meno. \nIl ventilatore o i ventilatori sono composti da uno o una serie di eliche coassiali oppure affiancate; nelle gallerie supersoniche le eliche sono dei veri e propri compressori assiali o centrifughi; essi hanno il compito principale di trasferire l'energia cinetica fornita dal motore, al fluido sotto forma di energia di pressione. Si fa notare che, contrariamente a ci\u00f2 che si pensa, il ventilatore o compressore, fornisce un salto di pressione e NON di velocit\u00e0. Il trasferimento naturalmente non \u00e8 ne adiabatico n\u00e9 isoentropico e questo vuol dire che una parte di energia cinetica va persa in calore.\nIl ventilatore \u00e8 posto a valle della camera di prova in una zona con una sezione elevata per ridurre la potenza necessaria da fornire. Esso deve inoltre essere messo pi\u00f9 lontano possibile dall'ingresso della camera di prova secondo il percorso che deve fare il fluido, quindi l'ideale sarebbe quello di metterlo appena dietro il modello. Questa soluzione per\u00f2 \u00e8 sfavorevole perch\u00e9 al termine della camera di prova la velocit\u00e0 \u00e8 massima per due motivi principali: \n1) in camera di prova l'obbiettivo \u00e8 sempre quello di avere la velocit\u00e0 massima; \n2) alla fine della camera di prova lo strato limite risulta pi\u00f9 spesso rispetto alla zona centrale della camera di prova, e questo causa una diminuzione della sezione effettiva vista dal fluido. Questo significa che la velocit\u00e0 ancora pi\u00f9 elevata che all'inizio della camera di prova; il ventilatore \u00e8 quindi disposto alla fine del divergente, dove la velocit\u00e0 locale \u00e8 pi\u00f9 bassa.\nRaddrizzatore di flusso tipo Honeycomb.\nIl \"raddrizzatore di flusso\" del tipo honeycomb \u00e8 composto da una serie di tubi di piccolo diametro (generalmente tra 5 e 7\u00a0mm) e lunghi circa una quindicina di centimetri. Questi tubicini sono disposti coassialmente al condotto nel quale si trovano (generalmente nella zona della galleria dove le velocit\u00e0 sono le pi\u00f9 basse possibili per minimizzare le perdite di carico) e sono incollati l'uno all'altro a formare strutture, generalmente esagonali (simili ai nidi d'ape, da cui il nome), che ricoprono l'intera area della sezione dove sono posti. A titolo di esempio si cita che, in una galleria avente una sezione dove \u00e8 presente l'honeycomb di 3,6 x 0,9 metri, sono disposti qualcosa come 78.000 tubicini di 7\u00a0mm di diametro. Il compito dell'honeycomb \u00e8 quello di eliminare le componenti di velocit\u00e0 del flusso normali alle pareti e indirizzare il flusso unicamente e il pi\u00f9 possibile in direzione dell'asse del condotto. Generalmente l'honeycomb o gli honeycomb sono posti poco prima dell'inizio del convergente e quindi appena prima della camera di prova.\nReti.\nLe reti hanno il compito di spezzare le strutture vorticose di grande scala e convertirle in strutture vorticose pi\u00f9 piccole e pi\u00f9 uniformi, si rende cos\u00ec il profilo di velocit\u00e0 pi\u00f9 uniforme. Le reti hanno per\u00f2, come gi\u00e0 detto, il difetto di deviare la direzione principale del flusso, \u00e8 perci\u00f2 necessario posizionarle attorno ad elementi (l'honeycomb) capaci di \u201craddrizzare\u201d il flusso. Sono componenti che tendono a sporcarsi e quindi, come l'honeycomb, necessitano di frequente manutenzione.\nApplicazioni.\nTipicamente nelle gallerie del vento vengono provati aeroplani, automobili, camion, treni, elicotteri ed in misura minore, motociclette. Provano in galleria anche ciclisti, sciatori ed atleti per gare su ghiaccio come per i bob ed i pattinatori oppure gli atleti che si lanciano dagli aeroplani per stabilire il record di volo senza paracadute. Si provano anche edifici, ponti, generatori eolici, portaerei ed in generale tutti i veicoli e oggetti che si muovono nell'aria.\n\u00c8 possibile effettuare la prova di aeroplani (se la galleria \u00e8 chiusa) variando le caratteristiche del fluido in termini di temperatura e umidit\u00e0 andando cos\u00ec a simulare le condizioni meteorologiche che l'aereo potrebbe incontrare nella sua vita operativa.\nSi possono cos\u00ec simulare l'effetto della formazione di ghiaccio sulle ali (che pu\u00f2 causare lo stallo delle superfici portanti del velivolo e quindi la probabile caduta dell'aeroplano, o il possibile blocco dei comandi) o altri effetti delle perturbazioni meteorologiche sull'aerodinamica del velivolo.\nLa prova di edifici e strutture come i ponti viene fatta simulando l'andamento temporale e spaziale dei venti presenti nel luogo dove sorgeranno queste strutture. Le prove sugli edifici consentono anche di capire come, ad esempio, l'inquinamento da fumi di industrie va ad influire e ad interagire con i centri abitati.\nPer l'utilizzo automobilistico si usano anche dei tappeti mobili capaci di simulare, nel modo pi\u00f9 preciso possibile, l'effetto del suolo. Questi tappeti in pratica funzionano come degli enormi \"tapis roulant\" che viaggiano a svariate decine di metri al secondo. \nRecentemente si \u00e8 parlato anche di tappeti mobili capaci di vibrare per simulare le sconnessioni e le imperfezioni del suolo, cosa questa molto importante nei veicoli a pi\u00f9 alte prestazioni che viaggiano a pochi centimetri dal suolo per i quali \u00e8 fondamentale studiare la stabilit\u00e0 degli strati limite e la loro interazione con il terreno.\nPer quanto riguarda gli studi accademici oggi si effettuano principalmente degli esperimenti sugli strati limite, con studi di stabilit\u00e0 e turbolenza.\nNaturalmente in galleria del vento si provano dei modelli degli oggetti reali realizzati in scala ridotta, e questo porta ad una serie di problemi praticamente insormontabili, almeno dal punto di vista teorico. La teoria della similitudine dinamica completa infatti impone delle condizioni sulle dimensioni dei modelli che costringerebbero di fatto a provare dei modelli non in scala ma in dimensione reale, con tutte le conseguenze che questo pu\u00f2 portare, ad esempio in termini di costi di gestione e di realizzazione.\nLe simulazioni vengono fatte cercando di riprodurre sui modelli posti in galleria del vento alcuni parametri fisici caratteristici come i numeri di Reynolds, Eulero, Froude, Cauchy e Mach, dai quali dipendono alcuni fenomeni di rilevante interesse (Separazioni di strato limite, fenomeni di compressibilit\u00e0, formazione di fenomeni ondosi nel campo aerodinamico, scambi termici tra strato limite e corpo). La teoria della similitudine, come accennato, impedisce che a parit\u00e0 di fluido si possano effettuare delle simulazioni con modelli in scala rispettando tutti i parametri sopra elencati contemporaneamente.\nQuesto problema \u00e8 praticamente irrisolvibile e quindi nascono gallerie dalle dimensioni molto variabili, come detto in precedenza, che sono capaci di riprodurre contemporaneamente solo alcuni dei numeri sopra elencati, a seconda delle esigenze.\nAd esempio, il modello di un aereo civile sar\u00e0 studiato in una galleria subsonica capace di riprodurre i numeri di Reynolds che si raggiungono nelle reali condizioni di decollo e di atterraggio, mentre invece ci si affider\u00e0 ad una galleria transonica quando si dovr\u00e0 indagare il suo comportamento in volo di crociera. \nQuesto comporta che per avere informazioni precise e complete bisogna effettuare una serie di prove con modelli dalle dimensioni diverse ed in gallerie del vento diverse e questo fa crescere notevolmente i costi. Non solo: i dati ricavati dalle varie simulazioni non sono sempre completamente aderenti alla realt\u00e0 ed in pi\u00f9 non sono mai uguali e riproducibili se si cambia galleria del vento. Questo ha portato allo sviluppo di algoritmi e modelli matematici sempre pi\u00f9 complessi e precisi che siano in grado di trasferire e interpretare correttamente i dati ricavati in galleria del vento al fine di prevedere nel modo pi\u00f9 accurato possibile il comportamento dell'oggetto realizzato.\nSi ponga l'attenzione sul fatto che questo problema \u00e8 un problema rilevante nelle simulazioni in galleria del vento e non va quindi mai sottovalutato."}
{"id": "147720", "revid": "1590006", "url": "https://it.wikipedia.org/wiki?curid=147720", "title": "Gioco astratto", "text": "In generale, per gioco astratto si intende un gioco, solitamente da tavolo, in cui l'esperienza di gioco non si fonda sulla simulazione di un particolare contesto o sul riferimento a un determinato \"tema\".\nCosa sono.\nUn gioco astratto \u00e8 un gioco in cui l'unica conoscenza richiesta al giocatore \u00e8 quella delle \"regole\" stesse del gioco, e in cui tali regole sono evidentemente progettate allo scopo di rendere interessante il gioco e \"non\" allo scopo di emulare dinamiche proprie di qualche altro contesto, reale o meno. Si tratta generalmente (anche se non sempre) di giochi con forti connotazioni matematiche o geometriche, deterministici, e a informazione completa.\nCosa non sono.\nFra i giochi che certamente si devono escludere dalla categoria dei giochi astratti, quindi, si possono considerare i seguenti:\nGli scacchi.\nIl confine fra i giochi \"a tema\" (in generale) e giochi astratti pu\u00f2 essere molto sfocato. Gli scacchi, per esempio, sono generalmente considerati l'esempio principe di gioco astratto, nonostante alludano (almeno vagamente) al tema della guerra. Un buon motivo per considerare astratti gli scacchi, infatti, \u00e8 che questo presunto tema in effetti non sembra avere alcuna particolare relazione con le regole, che sono evidentemente basate su principi logici e geometrici e non sul tentativo di emulare dinamiche della guerra reale.\nTuttavia, anche molti giochi a tema potrebbero essere spogliati di qualunque riferimento al tema stesso senza perdere necessariamente di efficacia e coerenza nella loro versione astratta. Molte versioni \"alternative\" di \"Monopoly\", per esempio, dimostrano come il legame del gioco con il contesto del mercato immobiliare (teoricamente \"simulato\") sia piuttosto lasco e non necessario per l'esperienza del gioco in s\u00e9.\nGiochi astratti moderni.\nIn tempi pi\u00f9 recenti sono comparsi nuovi giochi astratti, basati su meccaniche innovative come \"Quarto!\" (del 1991) in cui, su un tavoliere 4\u00d74 vince chi riesce a fare filetto con 4 pedine che hanno tutte una caratteristica in comune, tra il colore, l'altezza, la forma e il pieno/vuoto. Oppure come \"Quoridor\" (del 1997), un gioco di percorso in cui vince chi raggiunge per primo il lato opposto del tavoliere ma dove, grazie all'uso di barriere, \u00e8 permesso ostacolare l'avversario."}
{"id": "147727", "revid": "101500138", "url": "https://it.wikipedia.org/wiki?curid=147727", "title": "Labrador", "text": ""}
{"id": "147730", "revid": "7336", "url": "https://it.wikipedia.org/wiki?curid=147730", "title": "Maglev", "text": ""}
{"id": "147735", "revid": "322321", "url": "https://it.wikipedia.org/wiki?curid=147735", "title": "Sergipe", "text": "Il Sergipe \u00e8 il meno esteso tra gli stati del Brasile ed \u00e8 situato nella parte nordorientale del paese, sulla costa atlantica. Confina con gli stati di Bahia e Alagoas. Lo stato ha l'1,1% della popolazione brasiliana e produce solo lo 0,6% del PIL brasiliano.\nGeografia fisica.\nCome gli altri stati nordorientali del Brasile, anche il Sergipe al suo interno \u00e8 quasi completamente coperto dalla savana (\"caatinga\"), mentre sulla costa si trovano mangrovie, paludi e spiagge sabbiose. Una piccola striscia di foresta tropicale corre lungo la costa.\nEconomia.\nL'economia del Sergipe si basa essenzialmente sulla coltivazione della canna da zucchero (1,4 milioni di tonnellate di zucchero prodotte annualmente), resa possibile da un terreno umido e fertile. Al contrario di molti altri stati brasiliani, nel Sergipe l'allevamento non rappresenta un'attivit\u00e0 economica importante, ci\u00f2 anche a causa delle ridotte dimensioni del territorio. Altre coltivazioni importanti sono quelle di cassava ( tonnellate annue) e arance (14,4 milioni di arance ogni anno). Vi sono inoltre piccole industrie tessili e concerie.\nIl governo federale sta infine incoraggiando lo sviluppo dell'attivit\u00e0 estrattiva (petrolio e gas naturale).\nStoria.\nIl primo insediamento europeo nel Sergipe (nome che deriva dal termine tupi per designare il granchio) fu S\u00e3o Crist\u00f3v\u00e3o.\nCome gli altri stati del nordest, il Sergipe fu pi\u00f9 volte invaso dagli olandesi e razziato dai bucanieri francesi. Durante il XVII secolo, lo Stato divenne famoso nelle Americhe per la qualit\u00e0 pregiata del suo legno, che fu forse la ragione principale delle numerose invasioni e razzie di cui fu oggetto. Tuttavia, nel corso del XVIII secolo le forze portoghesi riuscirono a sconfiggere definitivamente i pirati.\nNegli anni trenta del Novecento il Sergipe divenne noto per i suoi fuorilegge, fra cui Virgolino Ferreira da Silva, il \"re dei banditi\", che terrorizz\u00f2 per circa un decennio la popolazione locale fino alla sua esecuzione (1938). La sua testa fu poi appesa su un palo nella piazza di un villaggio.\nBandiera.\nLe stelle sulla bandiera sono tante quanti gli estuari presenti sulla costa dello Stato, mentre il giallo e il verde rappresentano l'unione del Sergipe con il resto del Brasile. La bandiera fu disegnata da Jos\u00e9 Rodrigues Bastos Coelho, un uomo d'affari che sostenne la necessit\u00e0 per le navi brasiliane di mostrare la bandiera dello Stato federato di origine, e venne adottata il 19 ottobre 1920.\nNel 1937, il dittatore Get\u00falio Vargas abol\u00ec tutti i simboli e le bandiere degli stati brasiliani, per poi riammetterle nel 1946. Nel 1951, quando le autorit\u00e0 del Sergipe decisero di rintrodurre la vecchia bandiera, si scelse di cambiare il numero delle stelle, al fine di averne una per ogni municipalit\u00e0 dello Stato. Nel 1952 la nuova versione fu per\u00f2 sostituita da quella precedente con 5 stelle."}
{"id": "147736", "revid": "729019", "url": "https://it.wikipedia.org/wiki?curid=147736", "title": "Dragut", "text": "Successore di Khayr al-Din Barbarossa, vicer\u00e9 di Algeri e signore di Tripoli e al-Mahdiyya, Dragut fu spesso lo spietato protagonista di credenze popolari, romanzi e film ed \u00e8 ricordato per essere stato uno dei pi\u00f9 grandi ammiragli () di etnia turca al servizio del sultano.\nBiografia.\nFiglio di Kharabulak, nacque in una povera famiglia contadina. Fu notato da alcuni soldati d'artiglieria inviati dal sultano a Il Cairo e arruolato nell'esercito ottomano, entrando al servizio dell'abile e temuto Khayr al-Din Barbarossa al cui servizio comp\u00ec numerose scorrerie e saccheggi, specie sulle coste liguri, napoletane e siciliane.\nNel 1538 prese parte al fianco di Barbarossa alla battaglia navale di Prevesa contro Andrea Doria e divenne talmente pericoloso che Carlo V in persona impart\u00ec ai Doria l'ordine di catturarlo a tutti i costi. Nel 1540, di ritorno da una scorreria a Capraia, Dragut fu accerchiato e annientato nella baia della Girolata in Corsica da Giannettino Doria. \nDopo la cattura fu consegnato ad Andrea Doria, che lo fece rinchiudere nella \"torre Grimaldina\" di Palazzo Ducale e poi incatenare come galeotto ai remi della sua nave ammiraglia per quattro anni e successivamente lo cedette come schiavo.\nVenne liberato poco dopo, probabilmente dietro il pagamento, da parte di Khayr al-Din Barbarossa, di un ingente riscatto al quale era inclusa la concessione dell'isola di Tabarca data dal bey di Tunisi alla famiglia genovese dei Lomellini, legata ad Andrea Doria.\nTornato libero comp\u00ec numerosi eccidi e razzie lungo le coste del Mediterraneo, soprattutto in Liguria (le Cinque Terre, Rapallo).\nNel 1544 Khayr al-Din Barbarossa si ritir\u00f2, lasciando a lui il comando della flotta ottomana. Con una serie di alleanze, fra cui anche quella molto discussa con il cattolico re francese Francesco I, nemico di Carlo V, riusc\u00ec a diventare vicer\u00e9 di Algeri, Signore di Tripoli e di al-Mahdiyya per conto di Solimano il Magnifico.\nNel luglio 1551, Dragut e Sinan Pasci\u00e0, grande ammiraglio (\"kapudan-i derya\") e fratello del gran visir R\u00fcstem Pasci\u00e0, assalirono le isole maltesi e, dopo un assedio di tre giorni al castello di Gozo, deportarono circa 5.000 abitanti come schiavi. Successivamente assalirono la fortezza di Tripoli prendendola con l'inganno ai cavalieri di Malta. \nNel luglio del 1552 Dragut assal\u00ec la cittadella di Camerota e sconfisse la flotta genovese al largo di Ponza. Nel 1553 attacc\u00f2 e quasi distrusse la citt\u00e0 portuale di Terranova (l'attuale Olbia).\nNel 1553 e nel 1555 assal\u00ec l'isola d'Elba senza riuscire ad espugnare la fortificata Portoferraio, ma devastando e commettendo efferatezze nei paesi di Grassera, Capoliveri, Marciana ed altri insediamenti dell'isola. Anche l'assedio di Piombino si risolse con un insuccesso da parte di Dragut. \nNel luglio del 1554 assedi\u00f2 per circa una settimana la citt\u00e0 di Vieste, all'estrema punta del Gargano, incendiandola e assassinando circa 5.000 persone sulla roccia ai piedi della Cattedrale e deportando giovani e donne da destinare al mercato degli schiavi. Nel 1555 assedi\u00f2 le cittadine di Paola e Scalea.\nNel maggio del 1565 Dragut si rivolse contro Malta, assediando il forte Sant'Elmo e cannoneggiandolo ripetutamente. Proprio durante uno di questi scontri il 18 maggio Dragut mor\u00ec, colpito alla fronte da una scheggia di pietra.\nGli succedette quindi Uluch Al\u00ec (\u2018Ul\u016bj \u2018Al\u012b, chiamato dai cristiani Occhial\u00ec o Uccial\u00ec) che, conquistato il forte, volle vendicare Dragut massacrando tutti i superstiti. Il corpo di Dragut fu traslato a Tripoli e fu sepolto nella moschea che venne chiamata Sar\u0101y Dragut.\nBibliografia - Opere letterarie.\nAlcune opere letterarie sono state scritte traendo spunto dalla vita di Dragut."}
{"id": "147738", "revid": "396099", "url": "https://it.wikipedia.org/wiki?curid=147738", "title": "Corda (geometria)", "text": "In geometria, si dice corda un segmento che unisce due punti distinti di una curva. La retta su cui giace la corda si chiama secante.\nNel caso particolare delle corde di una circonferenza valgono le seguenti propriet\u00e0:"}
{"id": "147739", "revid": "125935205", "url": "https://it.wikipedia.org/wiki?curid=147739", "title": "Repubblica Popolare di Polonia", "text": "La Repubblica Popolare di Polonia () \u00e8 il nome ufficiale assunto dall'attuale Polonia tra il 1947 e il 1989.\nCon una popolazione di circa 37,9 milioni di abitanti verso la fine della sua esistenza, era il pi\u00f9 popoloso Paese dell'Europa orientale non transcontinentale (esclusa quindi l'URSS). Paese socialista a guida marxista-leninista e alleato dell'Unione Sovietica che la liber\u00f2 dall'occupazione nazista, fu anche tra i principali firmatari dell'alleanza dei Paesi est-europei noto come Patto di Varsavia. Come nell'attuale Stato, la capitale era Varsavia.\nLa superficie, il territorio e gli affacci al mare sono gli stessi dell'odierno Paese, mentre i confini, pur rimanendo geograficamente gli stessi, differivano completamente riguardo ai Paesi frontalieri: a nord e ad est la RPP confinava con l'Unione Sovietica laddove dopo il 1991 i Paesi limitrofi sono la Russia (oblast' di Kaliningrad) e la Lituania a nord e la Bielorussia e l'Ucraina a est; a sud confinava con la Cecoslovacchia, che nel 1993 divennero. da est a ovest, Slovacchia e Repubblica Ceca; infine, la Repubblica Democratica Tedesca, Paese sul confine occidentale al di l\u00e0 del fiume Oder, \u00e8 dal 1990 la Germania riunificata.\nL'ex paese ha coperto la storia della Polonia contemporanea tra il 1952 e il 1989 sotto l'amministrazione filosovietica istituita dopo la liberazione del suo territorio occupato dai nazisti da parte dell'Armata rossa.\nIl nome ufficiale dello Stato era inizialmente \"Repubblica di Polonia\" (\"Rzeczpospolita Polska\") tra il 1947 e il 1952, in conformit\u00e0 con la Piccola Costituzione del 1947. Il nome \"Repubblica popolare\" era stato introdotto in seguito e definito dalla Costituzione della Repubblica Popolare di Polonia del 1952. Come altre nazioni del blocco orientale, la RPP era uno Stato satellite nella sfera di influenza del cosiddetto Impero sovietico.\nCome altri stati Marxisti-Leninisti, la RPP era uno Stato a partito unico caratterizzato da continue lotte interne per l'insurrezione della democrazia liberale. Il Partito Operaio Unificato Polacco era pertanto l'unica forza politica autorizzata a guidare il paese, rendendo \"de facto\" la RPP uno Stato socialista totalitario, sebbene con caratteristiche pi\u00f9 liberali rispetto ad altri stati del blocco orientale. Durante la sua esistenza, difficolt\u00e0 economiche e disordini sociali erano comuni di decennio in decennio. La nazione era divisa tra coloro che sostenevano il POUP, quelli che gli si opponevano e quelli che si rifiutavano di impegnarsi politicamente. Nonostante ci\u00f2, la RPP aveva raggiunto alcuni risultati importanti come il miglioramento della qualit\u00e0 della vita, una rapida industrializzazione e urbanizzazione ed accesso ad assistenza sanitaria e istruzione gratuito. Uno degli obiettivi essenziali raggiunti dal POUP era per\u00f2 la ricostruzione di Varsavia dopo la seconda guerra mondiale e la completa eradicazione dell'analfabetismo. Il tasso di natalit\u00e0 era piuttosto alto e la popolazione era quasi raddoppiata tra il 1947 e il 1989.\nL'Esercito popolare polacco (\"Ludowe Wojsko Polskie\") era il ramo principale delle forze armate, anche se le unit\u00e0 dell'Armata Rossa erano di stanza sul territorio come in tutti gli altri paesi del Patto di Varsavia. Il \"Ministero della pubblica sicurezza\" (\"Ministerstwo Bezpiecze\u0144stwa Publicznego\") era la principale agenzia di intelligence e di polizia segreta, simile alla Stasi della Germania orientale e al KGB sovietico. L'organizzazione ufficiale di polizia, responsabile del presunto mantenimento della pace e della repressione delle proteste, era nota come \"Milizia dei Cittadini\" (\"Milicja Obywatelska\"). Le forze speciali della \"Milizia\", dette ZOMO, avevano commesso gravi crimini per mantenere intatta l'egemonia del POUP, tra cui l'abuso di potere sui manifestanti, l'arresto illegale dei leader dell'opposizione e, in casi estremi, l'omicidio, con almeno persone uccise dal regime durante tutta la sua esistenza. Di conseguenza, la Polonia aveva un alto tasso di detenzione ma uno dei pi\u00f9 bassi tassi di criminalit\u00e0 del mondo.\nGoverno e politica.\nIl governo e la politica della \"Repubblica Popolare di Polonia\" erano guidate dal Partito Operaio Unificato Polacco (POUP, in lingua polacca: \"Polska Zjednoczona Partia Robotnicza\", PZPR). Nonostante la presenza di due partiti minori, il paese era concepito come Stato socialista totalitario Marxista-Leninista a partito unico, perch\u00e9 questi due partiti erano asserviti al POUP e dovevano accettare la sua leadership come condizione per la loro esistenza. Questo aveva reso il paese fortemente dipendente dall'Unione Sovietica e politicamente inglobato nella sfera di influenza dell'Impero sovietico in quanto Stato satellite, come altri paesi del blocco orientale.\nLa Costituzione della Repubblica Popolare di Polonia del 1952 aveva abolito la carica di Presidente, che era stata sostituita, come capo di Stato, da un organo collegiale, il Consiglio di Stato.\nLe elezioni venivano svolte utilizzando la singola lista del \"Fronte dell'Unit\u00e0 Nazionale\" (\"Front Jedno\u015bci Narodu\", FJN). Nonostante la sua natura totalitaria, la RPP era una delle nazioni Marxiste-Leniniste pi\u00f9 liberali ed era l'unico paese comunista al mondo che non aveva alcun simbolo socialista (stelle rosse, spiga di grano o falce e martello) sulla sua bandiera e sullo stemma. L'aquila bianca, utilizzata fin dal Medioevo dai monarchi polacchi, rimaneva l'emblema nazionale dello Stato; l'unica caratteristica rimossa era la corona, che veniva vista come simbolo dell'imperialismo e della monarchia, dal regime.\nPolitica estera.\nDurante la sua esistenza, la \"Repubblica Popolare di Polonia\" aveva mantenuto relazioni non solo con l'Unione Sovietica, ma anche con diversi altri stati comunisti in tutto il mondo. Aveva anche rapporti sostanzialmente amichevoli con gli Stati Uniti e il blocco occidentale, nonch\u00e9 con la Repubblica popolare cinese. Al culmine della Guerra fredda, la RPP aveva tentato di rimanere neutrale rispetto al conflitto tra sovietici e americani. In particolare, Edward Gierek aveva cercato di affidare alla RPP il ruolo mediatore tra le due superpotenze negli anni 1970. Sia i presidenti degli Stati Uniti che i segretari generali o i leader sovietici avevano visitato la RPP.\nSotto la pressione dell'Unione Sovietica, la \"Repubblica Popolare di Polonia\" aveva partecipato all'invasione della Repubblica Socialista Cecoslovacca a seguito della Primavera di Praga del 1968.\nLe relazioni della RPP con Israele si attestavano a livelli stabili in seguito alle conseguenze dell'Olocausto. Nel 1947, la RPP aveva votato a favore del Piano di partizione della Palestina delle Nazioni Unite, che portava al riconoscimento di Israele il 19 maggio 1948. Tuttavia, a seguito della guerra dei sei giorni, la RPP aveva interrotto le relazioni diplomatiche con Israele nel giugno 1967 e aveva sostenuto l'Organizzazione per la liberazione della Palestina che aveva riconosciuto lo Stato di Palestina il 14 dicembre 1988. Nel 1989, la \"Repubblica Popolare di Polonia\" aveva ripristinato le relazioni diplomatiche con Israele.\nLa \"Repubblica Popolare di Polonia\" aveva partecipato come membro delle Nazioni Unite, dell'Organizzazione mondiale del commercio, del Patto di Varsavia, del Comecon, dell'Agenzia internazionale dell'energia, del Consiglio d'Europa, dell'Organizzazione per la sicurezza e la cooperazione in Europa, dell'Agenzia internazionale per l'energia atomica e di Intercosmos."}
{"id": "147740", "revid": "767487", "url": "https://it.wikipedia.org/wiki?curid=147740", "title": "71 Niobe", "text": "71 Niobe \u00e8 un piccolo asteroide della Fascia principale. Ha una superficie molto brillante e la sua composizione \u00e8 probabilmente una miscela di ferro, nichel e rocce silicate.\nNiobe fu scoperto il 13 agosto 1861 da Karl Theodor Robert Luther (il primo rilevamento fu effettuato il 14 agosto) dall'Osservatorio di D\u00fcsseldorf (situato nel distretto urbano di Bilk) in Germania, di cui era direttore dal 1851. Fu battezzato cos\u00ec in onore di Niobe, una figura della mitologia greca, figlia di Tantalo."}
{"id": "147743", "revid": "114516626", "url": "https://it.wikipedia.org/wiki?curid=147743", "title": "Cartiglio", "text": "Il cartiglio, in generale, \u00e8 un elemento decorativo (scolpito, dipinto o a stampa) talvolta a immagine di rotolo cartaceo in parte svolto, che contiene un testo, un titolo o un'iscrizione.\nTipologie.\nPer quanto una delle tipologie comuni di cartiglio sia certamente il rotolo cartaceo, ne esistono molte altre: si annoverano cartigli floreali, altri composti da immagini simboliche, o evocatrici del soggetto rappresentato (nel quadro, nella carta geografica, ecc.), altri ancora di forma semplicemente geometrica (un rettangolo, un'ellisse, ecc.).\nOccorre far riferimento al rapporto tra arte, scienza e traduzione, per rintracciarne usi consueti, affini ai 'pizzini', quasi palatinizzati, per comprenderne la diffusione nelle tavole graficamente illustrate, in botanica quanto in erboristeria, per arrivare in cucina e certamente in pittura, con somiglianze del piccolo rotolo e non pi\u00f9 dunque solo nel cartiglio funebre o cerimoniale augurale, con la cornice nera e bianca traforata e in pizzo, che si scoprono tradizionalmente seguiti con frasi di compianto o di augurio, ora, semioticamente, breve schematizzazione dell'inserto o del risvolto, con qualche aspetto narrativo e identitario di accompagnamento.\nSi pensi alla \"Maest\u00e0\" di Simone Martini, al \"San Girolamo nello studio\" di Antonello da Messina dove diviene rebus visivo quasi a predella, aptico ormai allo sguardo e quasi retoricamente al tatto o al \"Cavaliere\" di Vittore Carpaccio, dove insegue consapevolezza nel tema cavalleresco; poi, quindi, in opere destinate alla contemplazione e alla meditazione laica come le \"nature morte\" con fiori i cui significati simbolici e devozionali e affettivi potrebbero non sfuggire al pubblico delle Fiandre e che qualche risonanza filosofica potrebbero avere, specialmente da fine Cinquecento, in un manierismo diffuso, volto a superare i limiti continentali, nel rispetto dei generi consolidati di storia.\nNell'antica cartografia.\nIl cartiglio (posto nella maggior parte dei casi, ma non sempre, in alto a destra) racchiude il titolo della carta geografica, e eventuali informazioni aggiuntive. Si va dal semplice \"Italia Nova\" della carta dell'Italia inclusa nell'edizione del 1672 della \"Introductio in universam geographiam tam veterem quam novam ...\" di Filippo Cluverio a diciture molto pi\u00f9 complesse, con informazioni sull'anno di pubblicazione della carta, editore, tipografo, fonti, ecc.\nNel disegno tecnico.\nNel gergo del disegno tecnico, il cartiglio \u00e8 un riquadro nel foglio (di norma posto in un angolo, generalmente in basso a destra) nel quale vengono racchiuse tutte le informazioni necessarie a comprendere in miglior modo il complessivo raffigurato.\nIn particolare, secondo la normativa ISO 7200 (che ha sostituito la vecchia norma UNI 8187, ritirata nel 2007), esso viene chiamato \"riquadro delle iscrizioni\" e indica tutti i pezzi compositi, la loro tipologia, nonch\u00e9 i dati dell'autore del disegno (nome e cognome), committente, ecc.\nNell'antico Egitto.\nIl termine indica anche il segno grafico usato nelle iscrizioni in antico egizio che racchiude due dei nomi del sovrano, il prenome e il nome. Ad esempio:\n&lt;-U6-C12-C10-F31-s-M23-&gt;\n(Ramesisu Meriamon, \"nomen\" di Ramesse II).\nUna delle ipotesi sulla sua origine \u00e8 la derivazione dallo shen (anche in considerazione del fatto che il cartiglio compare pi\u00f9 o meno contemporaneamente insieme all'epiteto \"sa Ra\", figlio di Ra, che appunto \u00e8 la principale divinit\u00e0 solare nel pantheon egizio), simbolo solare rappresentato come un cerchio:\nN5 \nIl cartiglio simboleggia il potere universale del dio sole, quindi del faraone.\nIn francese, il termine \"cartouche\" assegnato al cartiglio, deriva dalla forma di quest'ultimo: durante la Campagna d'Egitto del 1799, essa ricordava ai soldati napoleonici la cartuccia impiegata per caricare il fucile."}
{"id": "147745", "revid": "108348793", "url": "https://it.wikipedia.org/wiki?curid=147745", "title": "Mama Cocha", "text": "Nella mitologia inca Mama Cocha (\"madre delle acque\") era la dea del mare e della pesca, protettrice dei navigatori e dei pescatori. Era la moglie del supremo dio Viracocha.\nLe veniva reso omaggio per calmare le acque in tempesta e per ottenere una buona pesca. Spesso veniva identificata con la stessa acqua piovana che scendeva per fertilizzare la terra.\nFaceva parte delle \"quattro madri\" e rappresentava il lato femminile dell'esistenza:"}
{"id": "147748", "revid": "9", "url": "https://it.wikipedia.org/wiki?curid=147748", "title": "Beer Sheva", "text": ""}
{"id": "147750", "revid": "1305772", "url": "https://it.wikipedia.org/wiki?curid=147750", "title": "Aip", "text": ""}
{"id": "147753", "revid": "729019", "url": "https://it.wikipedia.org/wiki?curid=147753", "title": "72 Feronia", "text": "72 Feronia \u00e8 un piccolo e scuro asteroide della Fascia principale.\nFeronia fu il primo asteroide scoperto da Christian Heinrich Friedrich Peters, individuato il 29 maggio 1861 mentre dall'osservatorio dell'Hamilton College di Clinton (New York, USA) cercava l'asteroide 66 Maja. Fu battezzato cos\u00ec in onore di Feronia, una dea romana della fertilit\u00e0."}
{"id": "147756", "revid": "124137716", "url": "https://it.wikipedia.org/wiki?curid=147756", "title": "Chester Gould", "text": "\u00c8 noto per essere il creatore del famoso personaggio Dick Tracy, che scrisse e disegn\u00f2 dal 1931 al 1977.\nBiografia e carriera.\nChester Gould nacque e pass\u00f2 i primi anni della sua vita a Pawnee nell'Oklahoma. Nel 1919 la sua famiglia si trasfer\u00ec a Stillwater dove studi\u00f2 all'universit\u00e0 A &amp; M (ora \"Oklahoma State University\") fino al 1921. Quell'anno si trasfer\u00ec a Chicago, dove si laure\u00f2 alla Northwestern University nel 1923. Nel 1931 fu assunto come \"cartoonist\" al \"Chicago Tribune\" e invent\u00f2 il personaggio di Dick Tracy. A Chicago era l'epoca d'oro dei gangster e Al Capone spadroneggiava: Gould voleva un poliziotto che fosse in grado di combattere con questi criminali e che i lettori potessero riconoscere come un eroe.\nGould disegn\u00f2 le strisce di Dick Tracy per i successivi quarantasei anni della sua vita, dalla sua casa a Woodstock.\nIn genere Gould non programmava molto le sue storie, ma preferiva improvvisarle man mano che le disegnava. Sebbene i suoi fan amassero questo stile che creava storie eccitanti, a volte ne nascevano trame dallo sviluppo intricato e difficile da risolvere. Un caso famigerato avvenne quando Tracy fu intrappolato in una trappola mortale inespugnabile. Gould scelse una soluzione fantastica in cui Tracy si rivolgeva personalmente a Gould e gli chiedeva di estrarlo magicamente, ma il suo editore, Joseph Patterson, si oppose a questa soluzione e ordin\u00f2 che la sequenza venisse ridisegnata.\nUn tratto distintivo di Gould erano i cattivi colorati e spesso mostruosi, con la deformit\u00e0 fisica che rappresentava simbolicamente i loro crimini e la loro dissolutezza morale.\nNell'ultimo periodo della vita di Gould le storie di Tracy divennero controverse in alcuni mercati. Tracy era considerato troppo di destra e la striscia in generale troppo adorante verso la polizia: alcuni sostenevano che Gould usava il fumetto per sostenere la sua personale visione politica, ad esempio per attaccare i diritti degli accusati. \u00c8 difficile stabilire quanto il calo di consensi del fumetto sia stato causato da questa controversia, e quanto invece dalla naturale tendenza dei fumetti a perdere popolarit\u00e0 nel tempo e dalla tendenza storica che portava da trame lunghe ed elaborate a storie autoconclusive.\nChester Gould si ritir\u00f2 nel 1977, e Dick Tracy fu portato avanti da Rick Fletcher e Max Allan Collins.\nIl lavoro di Chester Gould ha ispirato molti altri disegnatori, come Milton Caniff e Alex Raymond. Ricevette anche il Premio Reuben, uno dei riconoscimenti pi\u00f9 importanti nel mondo del fumetto."}
{"id": "147757", "revid": "15756", "url": "https://it.wikipedia.org/wiki?curid=147757", "title": "Guerra russo-giapponese", "text": "La guerra russo-giapponese (, \"Russko-japonskaja vojna\"; ; 8 febbraio 1904 \u2014 5 settembre 1905) oppose le ambizioni imperialistiche dell'Impero russo e dell'Impero giapponese per il controllo della Manciuria e della Corea. I principali teatri di operazione furono la Manciuria meridionale, in particolare le zone intorno alla penisola di Liaodong e a Mukden e i mari che circondano la Corea, il Giappone e il Mar Giallo.\nLa Russia cercava di ottenere un porto libero dai ghiacci nell'oceano Pacifico, come base militare, cos\u00ec come per il commercio marittimo. Vladivostok era utilizzabile solo durante la stagione estiva, ma Port Arthur poteva essere utilizzato tutto l'anno. Dalla fine della prima guerra sino-giapponese al 1903 i negoziati tra la Russia e il Giappone si dimostrarono inconcludenti. Il Giappone si offriva di riconoscere l'influenza russa sulla Manciuria in cambio del riconoscimento della Corea nella sfera di influenza giapponese. La Russia rifiutava questo riconoscimento, cos\u00ec il Giappone decise di scendere in guerra per contrastare quella che definiva come aggressione russa in Asia.\nDopo la rottura dei negoziati nel 1904 la Marina imperiale giapponese inizi\u00f2 la guerra attaccando la flotta orientale russa a Port Arthur, una base navale nella provincia di Liaotung affittata alla Russia dalla Cina. La campagna militare che segu\u00ec, nella quale le forze armate giapponesi sconfissero i russi in una serie di battaglie navali e terrestri, fu una sorpresa per gli osservatori militari che la seguirono. Nel tempo le conseguenze di queste battaglie trasformarono la bilancia del potere nell'Asia orientale, dando sempre maggior peso all'ingresso del Giappone sulla scena della storia.\nOrigini della guerra.\nDopo la Restaurazione Meiji del 1868 il governo giapponese si imbarc\u00f2 in una campagna per assimilare le idee, costumi e avanzamenti tecnologici occidentali. Per la fine del XIX secolo il Giappone era emerso dall'isolamento e si era trasformato in un moderno stato industriale in meno di mezzo secolo. Il Giappone voleva conservare la sua sovranit\u00e0 ed essere riconosciuto come pari dai poteri occidentali.\nL'Impero russo aveva ambizioni territoriali sull'oriente. Per la fine degli anni novanta del XIX secolo si era espanso sull'Asia centrale sull'Afghanistan, assorbendo nel processo gli stati locali e arrivando fino alla penisola della Kam\u010datka in oriente. Con l'estensione della Ferrovia Transiberiana fino al porto di Vladivostok, la Russia sperava di consolidare ulteriormente la sua influenza e presenza nella regione. Questo era esattamente quanto il Giappone temeva, dato che considerava la Corea (e in misura minore la Manciuria) come un cuscinetto protettivo.\nPrima guerra sino-giapponese (1894\u20131895).\nNel 1894 la disputa tra il Giappone e l'Impero cinese per il controllo e l'influenza sulla Corea port\u00f2 allo scoppio della prima guerra sino-giapponese. Una ribellione contadina spinse il governo coreano a richiedere l'assistenza di truppe cinesi per stabilizzare il paese. L'Impero giapponese rispose inviando le proprie forze in Corea e installando un governo fantoccio a Seul. La Cina reag\u00ec negativamente e ne segu\u00ec la guerra. Le truppe giapponesi scacciarono le forze cinesi dalla penisola di Liaodong e la marina giapponese distrusse quasi completamente quella cinese nella battaglia del fiume Yalu.\nCina e Giappone firmarono il 17 aprile 1895 il trattato di Shimonoseki in base al quale la Cina abbandon\u00f2 ogni rivendicazione sulla Corea e cedette al Giappone Taiwan e Port Arthur. Tuttavia, tre potenze occidentali (Russia, Germania e Francia) intimarono al Giappone di abbandonare la penisola di Liaodong e Port Arthur con il Triplice Intervento del 23 aprile 1895. In cambio del ritiro dal trattato il Giappone ottenne una compensazione di 5 milioni di sterline dalla Cina e mantenne il controllo di Weihai nello Shandong. La gran parte della compensazione fu investita nell'acquisto di moderne navi da guerra nei cantieri britannici.\nConsolidamento russo in Asia centrale.\nIn conseguenza della sconfitta la Cina era rimasta fortemente indebitata con l'estero, molte sue province erano state devastate dalla guerra e la dinastia Qing era stata screditata, sia internamente che all'estero. Ben presto le potenze occidentali approfittarono di questa situazione.\nLa prima fu la Francia che il 20 giugno 1895 ottenne una rettifica dei confini con il Vietnam settentrionale a suo favore e successivamente concessioni territoriali, commerciali e ferroviarie.\nLa Germania, che aveva interessi nello Shandong, ottenne nel 1897 l'affitto per novantanove anni della baia di Jiaozhou e della citt\u00e0 portuale di Tsingtao, oltre a concessioni minerarie e ferroviarie nello Shangdong..\nIl 3 giugno 1896 la Russia costrinse la Cina a firmare un'alleanza segreta per cui in cambio della protezione dal Giappone concedeva i diritti per concessioni ferroviarie in Manciuria che avrebbero accorciato notevolmente il percorso della transiberiana mentre il 27 marzo 1898 ottenne in affitto per 25 anni Port Arthur, Talienwan e le acque circostanti, con la concessione per costruire una linea ferroviaria fino a Port Arthur. La Russia inizi\u00f2 immediatamente ad occupare il territorio e a fortificare Port Arthur e un anno dopo inizi\u00f2 la costruzione della linea ferroviaria da Harbin attraverso Mukden fino a Port Arthur.\nIl Regno Unito negozi\u00f2 l'affitto per novantanove anni dei Nuovi Territori a Hong Kong e, allo scopo di tenere sotto controllo la flotta russa, l'affitto di Weihai, espellendo i giapponesi.\nSia la Russia che il Giappone parteciparono all'Alleanza delle otto nazioni inviata nel 1900 per spegnere la ribellione dei Boxer e per portare soccorso alle delegazioni straniere assediate nella capitale cinese. Inoltre la Russia per proteggere i propri interessi in Manciuria invi\u00f2 oltre 100.000 soldati. Le truppe dell'Impero Qin e quelle dei ribelli non poterono opporsi a questo massiccio esercito. In conseguenza di ci\u00f2 le truppe dell'impero cinese furono espulse dalla Manciuria dove si insediarono quelle russe. I mutui interessi del Giappone e del Regno Unito li spinsero stringere in risposta il 30 gennaio 1902 l'Alleanza anglo-giapponese, che garantiva al Giappone la neutralit\u00e0 britannica in caso di guerra contro la Russia e il sostegno militare in caso che la Russia fosse stata appoggiata da un'altra potenza.\nA loro volta Russia e Francia pubblicarono il 16 marzo 1902 una dichiarazione congiunta che sosteneva i principi del trattato anglo-giapponese, riservandosi per\u00f2 il diritto di intervenire nel caso di problemi in Cina. L'8 aprile fu stretta la convenzione manciuriana tra Russia e Cina con cui la Russia confermava l'intenzione di evacuare la Manciuria, purch\u00e9 i cittadini russi fossero protetti dalla Cina. Comunque il programma di ritiro che consisteva in tre fasi ognuna della durata di sei mesi fu completato solo nella prima parte con l'evacuazione delle truppe russe dal territorio a sudoccidente di Mukden.. Nel 1903 la Russia present\u00f2 ulteriori richieste alla Cina, che furono respinte con il supporto di Regno Unito, Stati Uniti e Giappone, nonostante ci\u00f2 la Russia continu\u00f2 a fare pressione perch\u00e9 fossero accettate.\nNegoziati prima della guerra.\nPer il 1898 societ\u00e0 russe avevano ottenuto concessioni minerarie e di sfruttamento dei boschi vicino ai fiumi Yalu e Tumen, un forte russo fu stabilito a Yongampo e i rapporti dei servizi segreti giapponesi indicavano che Port Arthur veniva pesantemente rifornito di viveri e che c'erano grandi movimenti di truppe russe verso la Corea. Tutti questi segni resero chiaro al Giappone che la Russia non aveva alcuna intenzione di onorare i suoi accordi e di trattare alla pari con il Giappone. Grazie all'alleanza anglo-giapponese firmata nel 1902 la Russia non avrebbe per\u00f2 potuto contare sull'aiuto tedesco o francese senza il pericolo di un coinvolgimento con il Regno Unito nella guerra. Grazie a quest'alleanza il Giappone si sent\u00ec libero di iniziare le ostilit\u00e0 se necessario.\nIl 28 luglio 1903 il ministro giapponese a San Pietroburgo fu istruito a presentare una protesta giapponese per le richieste avanzate dalla Russia alla Cina, che non rappresentavano un rilassamento della loro presa sulla Manciuria, ma piuttosto un consolidamento. Il 12 agosto il Giappone present\u00f2 una bozza di trattato, e seguirono negoziati che al 13 gennaio 1904 arrivarono al punto in cui il Giappone chiedeva il riconoscimento della Corea nella sua sfera di influenza e riconoscendo la Manciuria come fuori da esse, chiedendo in cambio una simile dichiarazione russa.. Al 4 febbraio non era ancora stata ricevuta una replica formale e il 6 febbraio l'ambasciatore giapponese Kurino Shinichiro comunic\u00f2 la sua partenza al ministro per gli affari esteri russo, Vladimir Nikolaevi\u010d Lamsdorf..\nNonostante i messaggi del barone Rosen, ambasciatore russo a Tokyo e le preoccupazioni del ministro della guerra, Kuropatkin (che per l'esasperazione si dimise qualche mese prima della guerra), i consiglieri pi\u00f9 stretti dello zar Nicola II lo avevano assicurato che il Giappone non sarebbe entrato in guerra\nL'ingresso in guerra del Giappone fu possibile grazie anche a una serie di prestiti per un ammontare complessivo di 200 milioni di dollari che riusc\u00ec ad ottenere grazie al finanziere ebreo Jacob Schiff, come reazione ai pogrom contro gli ebrei e per sintonia con la causa giapponese.\nOperazioni militari.\nComposizione delle flotte.\nGiappone.\nCorazzate:\"Mikasa\", \"Asahi\", \"Hatsuses\", \"Shikishima\" (62000 t), \"Fuji\", \"Jashima\" (25000 t), \"Tshin Tuen\", \"Fuso\" (11000 t, 2\u00b0 linea)\nIncrociatori corazzati:\"Nisskim\", \"Kasuga\",\"Iwate\", \"Yzumo\", \"Azuma\", \"Jakumo\", \"Asaza\", \"Tokiwa\" (75000 t)\nIncrociatori protetti: \"Nijkata\", \"Tsushima\", \"Otawa\", \"Tsiyoda\", \"Tshitose\", , \"Kasagi\", \"Takasago\", \"Akaski\", \"Suma\",\"Yoshimo\", \"Akitsushima\" (40000 t)\nTorpediniere: \"Tshihaya\", \"Miyako\", \"Tatsuta\", \"Yaye-Yama\" (2400 t - 2\u00b0 linea)\nTorpediniere prima classe: una ventina 100-150 t (2000 t)\nTorpediniere seconda classe: una ventina 80-100 t (1800 t - 2\u00b0 linea)\nRussia (Flotta del Pacifico).\nCorazzate: \"Retwisan\", \"Peresvjet\", \"Pobieda\", \"Sebastopol\" (sic - Certamente \u00e8 la \"Sevastopol\"), \"Poltava\", \"Tzarewitz\", \"Petropaulosh\" (sic - Certamente \u00e8 la \"Petropawlosk\") (85000 t)\nIncrociatori corazzati: \"Bayan\", \"Russia\", \"Rurik\", \"Gromoboj\", \"Bogatyr\" (51000 t)\nIncrociatori protetti:\"Askold\", \"Variag\", \"Pallada\", \"Diana\", \"Novik\", \"Bajarin\" (33000 t)\nSiluranti: Una ventina da 250 a 850 t a Porth Arthur una squadriglia (incerta) a Vladivostok (6000 t)\nTorpediniere: Una decina da 100 a 200 t (1500 t)\nSottomarini (sommergibili): Due (tipo ignorato)\nRussia (Flotta del Baltico).\nCorazzate: \"Orel\", \"Slava\", \"Borodino\", \"Suvarov\", \"Alexander III\" (tutte in allestimento all'inizio della guerra), \"Sissaj-Velikji\", \"Navarin\", \"Nikola I\", \"Alexander II\", \"Azova\", \"Nackimof\", \"Monomach\", \"Minin\", \"Butakov\", \"Apraxine\", \"Seniavine\", \"Usakov\" (2\u00b0 linea) (156000 t)\nIncrociatori protetti: \"Oleg\", \"Svietlana\", \"Kornilov\", \"Yzumrud\", \"Zemouk\" (gli ultimi due in allestimento) (24000 t)\nIncrociatori torpedinieri: \"Abrek\", \"Vojovoda\", \"Posadnik\" (24000 t)\nSiluranti: Una trentina da 200 a 850 t (9000 t)\nTorpediniere: Una cinquantina da 80 a 150 t (6000 t)\nLa Russia aveva altre due flotte (nel Mediterraneo e nel Mar Nero) che non intervennero nella guerra.\nEserciti.\nEsercito giapponese : 12 divisioni(150000 uomini) pi\u00f9 il Corpo della Guradia, Esericito russo: tre corpi (1\u00ba Corpo siberiano) a Vladivostok, 2\u00ba Corpo siberiano a Kirin-Mukden, 3\u00ba Corpo siberiano a Port Arthur e Tientsin) per un totale compreso fr 200000 e 270000 uomini.\nDichiarazione di guerra.\nIl Giappone emise una formale dichiarazione di guerra il 10 febbraio 1904 Comunque gi\u00e0 il 5 febbraio l'ammiraglio T\u014dg\u014d aveva ricevuto l'ordine di iniziare i movimenti della flotta, che salp\u00f2 il giorno dopo verso gli obiettivi designati. Quello di iniziare le operazioni militari prima della dichiarazione di guerra fu una costante nella storia del Giappone che si comporter\u00e0 cos\u00ec anche nell'attacco a Pearl Harbor nel dicembre 1941.\nCampagna del 1904.\nIl Giappone necessitava di controllare il mare cos\u00ec da poter trasportare il proprio esercito sul continente asiatico in sicurezza, pertanto il loro primo obiettivo militare fu quello di neutralizzare la flotta russa. I primi combattimenti della guerra furono pertanto a Porth Arthur dove era ancorata la maggior parte della flotta russa e Chemulpo (ora Incheon), il principale porto della Corea. Il 7 febbraio la flotta giapponese si incontr\u00f2 con l'incrociatore \"Akashi\" in servizio di pattuglia per controllare i movimenti della flotta russa e apprese che questa era all'ancora a Port Artur e quindi non poteva minacciare gli sbarchi giapponesi. Tre trasporti truppe con a bordo 2.500 soldati, scortati da tre incrociatori e due torpediniere al comando del retro ammiraglio Ury\u016b Sotokichi furono inviati verso Chemulpo, mentre il grosso della flotta al comando dell'ammiraglio Togo prosegu\u00ec verso Port Arthur.\nL'attacco alla flotta russa avvenne in due fasi, la notte dell'8 febbraio i cacciatorpediniere giapponesi tentarono di cogliere di sorpresa le navi russe silurandole, ma riuscirono a danneggiare solo due navi da guerra, mentre il giorno dopo la flotta principale giapponese sfil\u00f2 di fronte al porto cannoneggiando la flotta russa, che per\u00f2 era ormai in pieno stato di allerta e protetta dalle batterie costiere del porto, che costrinsero ben presto le navi giapponese a ritirarsi. Togo non riusc\u00ec a raggiungere il suo obiettivo di infliggere un colpo mortale alla flotta russa (solo quattro navi da battaglia russe furono danneggiate contro altrettante giapponesi), ma nel frattempo le forze di Uryu si impossessarono del porto coreano di Chemulpo, sbarcando le prime unit\u00e0 dell'esercito giapponese in Corea.\nLo zar Nicola II reag\u00ec alla notizia dell'attacco nominando l'ex ministro della guerra Alexei Kuropatkin comandante delle forze di terra in estremo oriente e l'ammiraglio Stepan Osipovi\u010d Makarov a capo della flotta. Nei mesi successivi la marina giapponese mantenne il blocco di Port Arthur, ma si mostr\u00f2 incapace di sferrare attacchi efficaci contro le navi russe in quanto esposti al fuoco dell'artiglieria nemica da terra, e dall'altro i russi rinunciarono ad affrontare battaglia in mare aperto, specialmente dopo la morte dell'ammiraglio Makarov, il 13 aprile. Nella notte tra il 23 e il 24 febbraio, i giapponesi tentarono di bloccare l'ingresso al porto facendo colare a picco alcune navi cariche di cemento nel canale antistante il porto. Tuttavia, le navi finirono in acque troppo profonde per creare un vero ostacolo ai russi. Un ulteriore tentativo effettuato il 26 marzo non ebbe egualmente successo.\nA marzo il vice ammiraglio russo Makarov assunse il comando della Flotta del Pacifico, con l'intenzione di alleggerire la pressione attorno a Port Arthur. Da allora in poi entrambi i paesi belligeranti iniziarono a minare i porti nemici. Era la prima volta, nella storia militare, che le mine venivano usate per scopi dichiaratamente offensivi. Nel passato, infatti, le mine erano state utilizzate unicamente per difendere i porti dagli attacchi nemici. L'uso delle mine da parte dei giapponesi si rivel\u00f2 particolarmente efficace il 12 aprile quando due corazzate russe, la \"Petropavlovsk\" e la \"Pobeda\" mentre uscivano da Port Arthur finirono in un tratto di mare minato dai giapponesi. La \"Petropavlovsk\", comandata dallo stesso Makarov, affond\u00f2 dopo un'ora, mentre la Pobeda, pur danneggiata gravemente, riusc\u00ec a rientrare in porto. Makarov scelse di morire rimanendo al comando della Petropavlosk mentre affondava. Ben presto per\u00f2 i russi ripagarono i giapponesi con la stessa moneta. Il 15 maggio due corazzate giapponesi, la e la \"Hatsuse\", finirono sulle mine russe davanti a Port Arthur. La \"Yashima\" affond\u00f2 in pochi minuti portando con s\u00e9 450 marinai, mentre la \"Hatsuse\" col\u00f2 a picco poche ore dopo. Il 23 giugno in una prova di sortita da Port Arthur delle forze russe, ora sotto il comando dell'ammiraglio Vitgef, fall\u00ec. A partire dalla fine del mese, Port Arthur era di nuovo sotto il fuoco dell'artiglieria giapponese.\nL'azione della marina giapponese permise comunque all'esercito di continuare lo sbarco della 1\u00aa Armata nella Corea del Nord da cui part\u00ec per occupare Seul e il resto della Corea. Per la fine di aprile, nonostante i rallentamenti causati dal disgelo e dal cattivo stato delle strade l'esercito imperiale al comando di Kuroki Itei era pronto ad attraversare il fiume Yalu e a penetrare nella Manciuria controllata dalle forze russe. In contrapposizione alla strategia giapponese basata su un attacco fulmineo mirato alla conquista in tempi brevi della Manciuria, la strategia russa prevedeva inizialmente delle operazioni di temporeggiamento che ostacolassero l'avanzata giapponese facendo guadagnare tempo prezioso per concentrare i rinforzi che dovevano giungere attraverso la ferrovia Transiberiana.\nIl 1\u00ba maggio ci fu il primo scontro di rilievo tra i due eserciti: la battaglia del fiume Yalu. Le schermaglie ebbero inizio quando i giapponesi sferrarono un attacco contro le posizioni russe, dopo aver attraversato il fiume senza incontrare resistenza. Truppe giapponesi, nel frattempo, erano sbarcate in vari punti della costa della Manciuria e cominciarono a sospingere l'esercito russo verso Port Arthur. In questi scontri, tra cui la battaglia di Nanshan del 25 maggio, i giapponesi soffrirono perdite rilevanti, ma l'esercito russo tenne un atteggiamento passivo e rinunci\u00f2 quasi sempre ad operazioni di contrattacco.\nIl Giappone cominci\u00f2 un lungo assedio di Port Arthur, che era stata pesantemente fortificata dai russi. Il 10 agosto la flotta russa tent\u00f2 di spezzare l'assedio e proseguire verso Vladivostok, ma fu intercettata e sconfitta nella battaglia del Mar Giallo. Il resto della flotta russa rimase a Port Arthur sotto il fuoco delle forze d'assedio. Ogni tentativo di soccorso da parte delle forze di terra russe fall\u00ec e, dopo la battaglia di Liaoyang verso la fine di agosto, i russi si ritirarono a Mukden (l'odierna Shenyang). Port Arthur cadde il 2 gennaio 1905, dopo una serie di combattimenti molto sanguinosi.\nNel corso del 1904, la flotta russa di Vladivostok effettu\u00f2 alcune crociere per minacciare il traffico giapponese o per attirare su di s\u00e9 la flotta giapponese, permettendo in tal modo l'uscita della flotta da Port Arthur, tutte senza risultati rilevanti, ma con la perdita dell'incrociatore \"Rurik\".\nTentativo di uscita da Port Arthur del 10 agosto.\nIl 10 agosto la flotta russa tent\u00f2 di forzare l'uscita da Port Arthur, ed alle 10.30 prese rotta fuori da Port Arthur in direzione sud, mentre la forza di blocco giapponese si era radunata a 20 km a sud dell'isola di Gugau. Togo organizz\u00f2 la flotta su tre reparti, cercando di tagliare la ritirata alle forze russe. Circa alle 12 con le due squadre 35 km da Port Arthur inizi\u00f2 il tiro a grandissima distanze, alle 13.30 gli incrociatori dell'avanguardia giapponese (1\u00ba reparto) avevano preso posizione in coda alla formazione russa. A questo punto, fra le 23.30 e le 14, i russi schierarono i loro incrociatori sotto la protezione delle corazzate e delle siluranti. Alle 15 i russi invertirono nuovamente la rotta dirigendosi, sempre su due colonne, verso SE con l'avanguardia giapponese di poppa e con il grosso della flotta a fianco, mentre un terzo reparto cercava di avvolgerli di prora. Tra le 16 e le 17 ebbe luogo un combattimento fra le flotte su linee parallele. A tale ora ebbe inizio un combattimento ravvicinato che dur\u00f2 circa un'ora, in cui la squadra russa fu avviluppata dalla flotta giapponese, nel corso del combattimento l'ammiraglio russo Withef (comandante in capo della flotta) fu ferito mortalmente, ed alle 17.45 fu segnalato alla squadra che egli trasmetteva il comando all'ammiraglio pi\u00f9 anziano. A questo punto, dato che l'ammiraglio Uchmotsky, che si trovava sulla \"Peresvet\", non poteva pi\u00f9 trasmettere segnali si perse la direzione della battaglia. Alle 18 la \"Peresvet\", seguita da \"Pobieda\", \"Poltava\", \"Sevastopol\" diresse su Port Arthur, seguita successivamente da \"Retwisan\", \"Pallada\", \"Mongolia\" ed alcune siluranti. A questo punto la battaglia si trasform\u00f2 in tre scontri distinti, fra la squadra di Utmoski che tentava di riaprirsi la via verso Port Arthur, fra la squadra di incrociatori del Reizenstein che tentava di aprirsi la strada fra l'avanguardia ed il 3\u00ba reparto giapponese, fra la Czarewitch ed alcune siluranti russe e navi giapponesi dell'avanguardia e del 3\u00ba reparto. I combattimenti continuarono nel corso della notte, al mattino successivo rientrarono a Port Arthur le corazzate \"Perseviet\", \"Retwisan\", \"Poltava\", Pobieda e \"Sevastopol\", l'incrociatore \"Pallada\" e la nave ospedale \"Mongolia\". Gli incrociatori di Rezenstein ruppero l'accerchiamento, ma non furono in grado, per carenza di carbone, di dirigere direttamente su Vladivostok, l\"Askold\" fu seguito inizialmente dal solo \"Novik\", avendo perso di vista \"Pallada\" e \"Diana\", successivamente fu dismsto e internato a Shangai il 13 agosto. Il \"Nowick\", dopo aver carbonato a Tsingtao diresse su Shangai, ma, intercettato a Korschoff (Isola di Shakalin) dal \"Tsushima\" il 20 agosto combatt\u00e9 per un'ora prima del tramonto ed il giorno successivo, di fronte a Chitose, venne affondato su ordine del comandante. Il \"Diana\", rimasto isolato, diresse su Shangai e successivamente su Saigon dove venne internato e disarmato.\nLa \"Czarevitch\" sostenne il combattimento fino alle 18, poi tent\u00f2 di riunirsi agli incrociatori di Reizenstein, ma, limitata nella velocit\u00e0 e nella manovrabilit\u00e0, fu costretta a dirigere su Tsin-tai dove sar\u00e0 internata il 15 agosto con le siluranti \"Bezuumny\", \"Bezstrasny\" e \"Bezposcadny\".\nI danni dei giappopnesi, a parte la \"Mikasa\" (nave ammiraglia di Togo) furono limitati, con perdite di meno di 1/10 degli effettivi, mentre la \"Mikasa\" perse 1/5 dell'equipaggio.\n1905: la mobilitazione della flotta russa.\nL'esercito giapponese ora poteva sferrare un attacco verso nord, e a marzo venne espugnata Mukden. Il pessimo andamento della guerra convinse il governo zarista a compiere una mossa estrema: in tutta fretta i russi decisero di inviare nel mar del Giappone la propria flotta di navi militari. Al comando dell'ammiraglio Ro\u017eestvenskij cinquanta navi da guerra salparono alla fine di agosto 1904 dalla base di Kron\u0161tadt, di fronte a San Pietroburgo, dirette a Vladivostok. Dovevano circumnavigare l'Europa e l'Africa passando per il Capo di Buona Speranza, per risalire in seguito l'Oceano Indiano fino all'Estremo Oriente. Contro l'opinione dello stesso ammiraglio Ro\u017eestvenskij furono inserite nella flotta, inizialmente basata solo sulle pi\u00f9 moderne unit\u00e0 della marina imperiale russa, anche alcune vecchie corazzate, che, pur non essendo completamente obsolete, rendevano la flotta pi\u00f9 lenta e, in ultima analisi, pi\u00f9 debole ed esposta agli attacchi giapponesi.\nL'impresa, estremamente complessa, doveva essere compiuta in dieci mesi. Poco dopo l'inizio del viaggio ci fu un incidente che per poco non sfoci\u00f2 in una crisi diplomatica: il 21 ottobre 1904, mentre attraversava il Mare del Nord nelle acque territoriali della Gran Bretagna (alleata del Giappone ma neutrale), la flotta russa fece fuoco su innocui pescherecci inglesi che erano stati scambiati per cacciatorpediniere giapponesi (\"incidente di Dogger Bank\"). Per Ro\u017eestvenskij fu un miracolo se la flotta raggiunse la destinazione incolume e nei tempi previsti. La flotta russa carbonava in mare (grazie ad un accordo con una compagnia commerciale tedesca; la Germania, pur non alleata con la Russia, mantenne un atteggiamento di benevola neutralit\u00e0), e poteva entrare solo brevemente nei porti controllati dalla Francia (alleata della Russia, ma neutrale). Questo caus\u00f2 il progressivo deterioramento delle navi, in particolar modo quelle pi\u00f9 vecchie. Inoltre per non rovinare le canne dei cannoni, che non sarebbero state sostituibili fino a Vladivostock, le esercitazioni di tiro furono notevolmente ridotte.\nNel frattempo i giapponesi non erano restati a guardare. L'ammiraglio T\u014dg\u014d sapeva in anticipo quanto tempo sarebbe occorso alla flotta nemica per arrivare a destinazione, cosicch\u00e9 cominci\u00f2 a studiare delle contromisure per impedire che le navi russe attraccassero a Vladivostock. Molte informazioni arrivarono ai giapponesi tramite la stampa internazionale, infatti inesplicabilmente la marina russa non applic\u00f2 la pi\u00f9 rigida censura militare sui suoi piani di guerra, che in piccola parte furono pubblicati persino dai giornali giapponesi; Ro\u017eestvenskij si lament\u00f2 pi\u00f9 volte di questo fatto ma non riusc\u00ec ad impedire le fughe di informazioni, n\u00e9 poteva evitare di passare accanto a porti e navigli neutrali. La flotta russa fu intercettata nello Stretto di Corea, di fronte all'isola di Tsushima, da cui la grande battaglia navale prese il nome. Questo accadde anche perch\u00e9, contro gli ordini del suo ammiraglio, il capitano di una nave russa non aveva rispettato l'oscuramento durante la navigazione notturna ed era stata individuata. Con navi pi\u00f9 veloci e dotate di armi pi\u00f9 moderne, guidate con straordinaria perizia dall'ammiraglio Togo, cui riusc\u00ec alla perfezione la manovra vincente (il cosiddetto taglio della T), i giapponesi risolsero tutto in poche ore. Alla sera del 27 maggio 1905, i cannoni nemici avevano annientato tutte le otto corazzate della flotta russa e ridotto il loro comandante in fin di vita.\nConclusione della guerra.\nNonostante la Russia avesse un esercito pi\u00f9 numeroso di quello giapponese, le recenti sconfitte avevano lasciato il segno. I generali russi premevano per una continuazione delle ostilit\u00e0, anche a costo di lasciare relativamente sguarnito lo scacchiere europeo; infatti, grazie alla ferrovia Transiberiana, enormi masse di soldati venivano trasportate fino alla zona del fronte, e il loro numero stava salendo vertiginosamente negli ultimi mesi della guerra, raggiungendo una proporzione di 3 ad 1 rispetto ai giapponesi. Inoltre, i soldati russi erano meglio armati ed equipaggiati nel 1905 di quanto non fossero nel 1904 mentre il governo nipponico era a rischio bancarotta ed il suo esercito, seppur sempre vittorioso, era ormai sfinito per i due anni di guerra e le dure condizioni dell'inverno in Manciuria. Negli scontri minori, inoltre, la cavalleria russa si era sempre rivelata notevolmente superiore a quella giapponese (anche perch\u00e9 appoggiata da reggimenti di artiglieria a cavallo, che i nipponici praticamente non possedevano) ed il fianco occidentale dello schieramento giapponese ben si prestava ad un'offensiva di cavalleria.\nContro questa ipotesi dei generali russi vi erano per\u00f2 alcuni fattori: l'esercito russo si era mal comportato in azione, soprattutto perch\u00e9 mal comandato e mal organizzato; nessuna riforma organizzativa era stata fatta; i pessimi comandanti russi rimanevano ai loro posti di comando (o nei bordelli che caratterizzavano l'immediata retrovia del fronte in questa guerra), mentre molti dei migliori ufficiali erano morti combattendo e non erano ancora stati rimpiazzati. Inoltre il morale dell'esercito giapponese non era provato, malgrado le durissime perdite patite, in particolar modo attorno a Port Arthur, mentre quello dell'esercito russo era vicino al collasso, con diserzioni e occasionali ammutinamenti. L'enorme massa di soldati russi inoltre era anche mal rifornita di viveri, con occasionali casi di scorbuto nell'inverno 1904-1905, e proteste per la qualit\u00e0 del rancio che si erano diffuse in diverse unit\u00e0. Su questi problemi si interrogavano tutti i partiti ed i movimenti russi, non solo quelli rivoluzionari, ma anche quelli di ispirazione liberale o religiosa.\nNel corso del 1905, la Russia fu scossa dalla rivoluzione del 1905, che mise a dura prova la stabilit\u00e0 del governo. Il sindaco di Mosca, che in un paese autocratico e privo di un parlamento aveva un enorme potere morale, chiese la pace, interpretando l'opinione pubblica non solo della capitale, ma di tutto il paese e di alcune parti delle forze armate. In Russia si prefer\u00ec negoziare una pace che permettesse di concentrarsi sulle questioni interne.\nL'offerta di mediazione del presidente statunitense Theodore Roosevelt condusse al Trattato di Portsmouth (New Hampshire), il 5 settembre 1905. La Russia cedette al Giappone la met\u00e0 meridionale dell'isola di Sachalin, che era stata sino ad allora sotto il dominio russo (l'isola torn\u00f2 ai russi nel 1952 con il Trattato di San Francisco dopo la seconda guerra mondiale). Inoltre i russi dovettero rinunciare al controllo della base navale di Port Arthur e della penisola circostante. Inoltre dovettero ritirarsi dalla Manciuria e riconoscere la Corea come una zona di influenza giapponese. Il Giappone si sarebbe annesso la Corea nel 1910 scatenando le proteste internazionali.\nFu questa una delle prime vittorie dell'era moderna di una nazione asiatica su una europea: il Giappone rafforz\u00f2 il suo prestigio e cominci\u00f2 ad essere considerato una grande potenza moderna."}
{"id": "147762", "revid": "559685", "url": "https://it.wikipedia.org/wiki?curid=147762", "title": "Zoori", "text": ""}
{"id": "147764", "revid": "287204", "url": "https://it.wikipedia.org/wiki?curid=147764", "title": "Jesus Franco", "text": ""}
{"id": "147765", "revid": "729019", "url": "https://it.wikipedia.org/wiki?curid=147765", "title": "73 Klytia", "text": "73 Klytia (in italiano 73 Clitie o Clizia) \u00e8 un piccolo asteroide della Fascia principale.\nKlytia fu il secondo e ultimo asteroide scoperto da Horace Parnell Tuttle, individuato il 7 aprile 1862 grazie al telescopio da quattro pollici dell'Harvard College Observatory a Cambridge (Massachusetts, USA); venne battezzato cos\u00ec in onore di Clitie, nella mitologia greca un'oceanina che am\u00f2 Apollo."}
{"id": "147766", "revid": "228587", "url": "https://it.wikipedia.org/wiki?curid=147766", "title": "Steinberg", "text": ""}
{"id": "147769", "revid": "1543377", "url": "https://it.wikipedia.org/wiki?curid=147769", "title": "Grosso modo", "text": "La locuzione latina grosso modo (scritta anche grossomodo) viene usata nel senso di \"circa\", o \"approssimativamente\". L'espressione proviene dal latino medievale, con il significato letterale di \"in modo grossolano\"; \u00e8 attestata in francese dal 1566 e in italiano dal 1566-67."}
{"id": "147771", "revid": "98860447", "url": "https://it.wikipedia.org/wiki?curid=147771", "title": "Ipso facto", "text": "La locuzione latina ipso facto (tradotta letteralmente, \"per il fatto stesso\") viene usata nel senso di \"proprio a causa di quello specifico fatto\". Es. \"ogni processo \u00e8 ipso facto anche il processo opposto\" (Eraclito, teoria del divenire: \"Negli stessi fiumi scendiamo e non scendiamo, siamo e non siamo\")\nVoce correlata \u00e8 \"ipso iure\"."}
{"id": "147773", "revid": "1632387", "url": "https://it.wikipedia.org/wiki?curid=147773", "title": "Hard-Ons", "text": "Gli Hard-Ons sono un gruppo hardcore punk australiano, con liriche caratterizzate da un forte umorismo e da temi leggeri e che si definiscono una via di mezzo tra Sex Pistols, Ramones, Kiss e Beach Boys.\nStoria del gruppo.\nGli inizi: 1982-1990.\nIl gruppo si forma nel 1982, a Sydney, grazie al chitarrista Blackie, che decide di mettere insieme un complesso dopo aver visto alla TV i Sex Pistols suonare \"Pretty Vacant\". Il primo ad essere reclutato nel gruppo \u00e8 il batterista Keish De Silva, che \u00e8 anche il migliore amico di Blackie, e pi\u00f9 tardi il bassista Ray Ahn. Inizialmente il gruppo si fa chiamare Dead Rats e successivamente The Plebs, ma alla fine opta per Hard-Ons (erezioni), in quanto \u00e8 un nome che non sarebbe sicuramente piaciuto a genitori e professori. Nel 1985 viene pubblicato dalla Vi-Nil Records il primo lavoro del gruppo, un EP, intitolato \"Surfin' on My Face\", che raggiunge il secondo posto nella classifica australiana dei dischi indipendenti. L'anno successivo vede l'uscita di \"Smell My Finger\", un mini-lp pubblicato dalla Waterfront Records (che pubblicher\u00e0 i futuri lavori fino al 1999 in Australia).\nIntanto il trio riscuote successi nel Vecchio Continente, grazie all'etichetta inglese Vinyl Solution che ristampa i primi lavori e che pubblicher\u00e0 in Europa tutti gli altri lavori del gruppo fino al 1999. Nel 1988 viene pubblicato quello che viene considerato il miglior album del gruppo, \"Dickcheese\", che raggiunse la top 20 delle chart indipendenti statunitensi e si svolge anche il primo tour in Europa del gruppo insieme ai The Stupids, coi quali incidono e pubblicano il mini LP \"No Cheese\". L'anno successivo il gruppo \u00e8 impegnato in un tour europeo e americano per promuovere l'album \"Love is a Battlefield of Wounded Hearts\". Per\u00f2 il massimo successo commerciale del trio \u00e8 dato dall'album \"Yummy!\", del 1990, che contiene anche delle session con Captain Sensible dei The Damned. Sempre lo stesso anno il gruppo pubblica il singolo \"Let There Be Rock\", cover degli AC/DC con Henry Rollins dei Black Flag, che resta in vetta alle classifiche per molte settimane.\nDal 1990 fino allo scioglimento.\nTra il 1990 e il 1991 il gruppo fa un tour che tocca 21 nazioni, che li vede di spalla anche a Ramones e Butthole Surfers. L'anno successivo il gruppo fa da spalla ai Red Hot Chili Peppers durante il loro tour australiano e pubblica un altro lavoro, \"Dateless Dudes Club\", che contiene quattro inediti e quattro canzoni dal vivo che viene prodotto da Thee Slayer Hippy dei Poison Idea, il quale produrr\u00e0 l'anno successivo l'album \"Too Far Gone\", che comunque non raggiunger\u00e0 le vendite di \"Yummy!\".\nNel 1994 il gruppo collabora coi Poison Idea all'EP \"Test\" e poco dopo i tre decidono di intraprendere nuove strade: Blackie and Ray formano i Nunchukka Superfly e pubblicano un album, con Joel Ellis alla batteria, mentre Keish va a suonare con i Malibu Stacey. Sempre lo stesso anno, Ray con il fratello Ariel e Joel dei Nunchukka Superfly, pubblicano \"Sketches of Stanmore\" sotto il nome di Toulouse.\nReunion e nuove produzioni.\nNel 1997 gli Hard-Ons sono ancora tutti insieme e in tour e nel 2000 viene pubblicato l'ennesimo album \"This Terrible Place...\", stavolta per la Chatterbox in Australia e per la Bad Taste Records in Europa. Nel 2001 avviene per\u00f2 la definitiva dipartita di Keish, che viene sostituito da Pete Kostic. Nel 2003 il trio pubblica un nuovo album \"Very Exciting\" ed \u00e8 di nuovo in tour per tutto il mondo. Nel 2006 il gruppo annuncia di voler pubblicare un doppio album, ma alla fine l'idea tramonta e verranno pubblicati due album in due anni: si tratta di \"Most People Are a Waste of Time\" del 2006 e \"Most People Are Nicer Than Us\", dell'anno successivo. A questi album torna a collaborare anche Keish, dopo la dipartita del 2001, che affiancher\u00e0 anche la band durante il tour per la promozione dei due album, ma nel solo ruolo di cantante, lasciando il compito dietro alle pelli a Pete."}
{"id": "147776", "revid": "125913203", "url": "https://it.wikipedia.org/wiki?curid=147776", "title": "Mats Wilander", "text": "Vincitore di 8 tornei del Grande Slam, nel 1988 ha chiuso la stagione da numero uno al mondo.\nBiografia.\nNato a V\u00e4xj\u00f6, Wilander si \u00e8 sposato e vive tuttora con la modella di origini sudafricane Sonya Mulholland, da cui ha avuto cinque figli (Emma, Karl, Erik, Oskar e Travis). La famiglia risiede ad Hailey, nell'Idaho, in una tenuta di ottantuno acri. Il figlio Erik \u00e8 affetto da una rara malattia della pelle chiamata epidermolisi bollosa; per questo Mats e la moglie sono attivi nella raccolta di fondi per la ricerca contro questa malattia.\nCarriera.\n1979-1981: carriera giovanile e primi tornei.\nNel 1979 vince i campionati europei under 16 a B\u00e5stad e l'Orange Bowl under 16 a Miami, battendo entrambe le volte in finale Henri Leconte, di un anno pi\u00f9 grande di lui. Nel 1980 bissa il successo negli europei under 16 a Nizza e, insieme a Joakim Nystr\u00f6m, d\u00e0 alla Svezia la vittoria nella Sunshine Cup under 18. Nel 1981 vince gli europei under 18 a Serramazzoni, in finale sullo slavo \u017divojinovi\u0107, e conquista anche il Roland Garros junior (uniche due prove under 18 disputate nell'anno). Inizia a farsi largo anche tra i professionisti con un terzo turno a Wimbledon, per poi giocare a Bangkok la sua prima finale del Grand Prix.\n1982-1988: gli anni migliori.\nSebbene disputi tornei per professionisti gi\u00e0 da due anni \u00e8 solo nel 1982 che Wilander entra definitivamente nel circuito professionistico. Diviene il pi\u00f9 giovane vincitore della storia del Grande Slam, trionfando al Roland Garros, dove batte, tra gli altri, Ivan Lendl, Vitas Gerulaitis, Clerc e, in finale, Vilas. Anche nel resto dell'anno continua a ben figurare, vincendo altri tre tornei del Grand Prix. A fine anno \u00e8 settimo in classifica Atp. In questo anno \u00e8 anche protagonista di un memorabile incontro di Coppa Davis contro John McEnroe a St.Louis, terminato dopo 6 ore e 22 minuti di battaglia con la vittoria di McEnroe 9-7 6-2 15-17 3-6 8-6. Si tratta tuttora di uno dei pi\u00f9 lunghi match di Coppa Davis mai disputati.\nIl 1983 \u00e8 la stagione della sua definitiva consacrazione come uno dei migliori giocatori del periodo. Torna in finale al Roland Garros, dove cede all'idolo locale Yannick Noah, \u00e8 nei quarti agli US Open e vince gli Australian Open, sull'erba di Kooyong, battendo John McEnroe in semifinale e Ivan Lendl in finale. Vince in tutto nove tornei del Grand Prix: sei sulla terra e uno su ciascun'altra superficie. A fine anno \u00e8 solo quarto nella classifica Atp, ma primo in quella del Grand Prix. Porta la Svezia in finale di Coppa Davis vincendo otto singolari su otto, ma i suoi colleghi non gli consentono di sollevare l'insalatiera contro l'Australia di Pat Cash.\nNel 1984 a Parigi \u00e8 in semifinale, a New York torna nei quarti e, a fine stagione, rivince gli Australian Open, in finale su Kevin Curren. Si impone in tre tornei del Grand Prix ed \u00e8 il leader carismatico della Svezia, che trionfa in Coppa Davis, in finale sugli Stati Uniti di McEnroe e Jimmy Connors. \u00c8 ancora quarto nella classifica Atp di fine anno.\nNel 1985 \u00e8 per la seconda volta sul trono del Roland Garros, dove batte McEnroe in semifinale e Lendl in finale, come a Melbourne nell'83. Cede in cinque set allo stesso McEnroe la semifinale degli US Open e giunge in finale in Australia, battuto da Stefan Edberg, insieme al quale rivince la Coppa Davis contro la Germania di Boris Becker. Tre i successi nei tornei del Grand Prix. \u00c8 terzo nella classifica Atp di fine anno.\nNel 1986 conquista per la prima volta il secondo posto nella classifica Atp alle spalle di Ivan Lendl, anche se, a fine anno, sar\u00e0 ancora terzo. Non brilla nelle prove del Grande Slam, ma vince due tornei del Grand Prix. Per sposarsi diserta la finale di Davis della Svezia in Australia: i suoi colleghi Stefan Edberg e Mikael Pernfors vanno incontro a una clamorosa disfatta.\nNel 1987 centra la doppietta vincente Montecarlo-Roma, giunge in finale al Roland Garros, dove cede di misura a Ivan Lendl. \u00c8 nei quarti a Wimbledon e, per la prima volta, in finale agli US Open, dov'\u00e8 ancora Lendl a fermarlo a un passo dal traguardo, come succeder\u00e0 ancora al Masters di New York. In tutto sono cinque le sue vittorie stagionali, a cui si deve aggiungere la Coppa Davis, terza personale, in un'agevole finale con l'India. \u00c8 nuovamente terzo nella classifica Atp di fine anno.\nIl 1988 \u00e8 l'anno migliore della sua carriera. Inizia l'anno vincendo per la terza volta gli Australian Open, stavolta sul cemento di Flinders Park, dopo una finale maratona con Pat Cash. Mats \u00e8 l'unico giocatore della storia ad avere vinto il torneo australiano sia sull'erba (due volte) sia sul cemento. Dopo avere conquistato il Lipton a Key Biscayne si aggiudica per la terza volta anche il Roland Garros, dove stronca in semifinale le velleit\u00e0 dell'emergente Andre Agassi e strapazza in finale Leconte. Il suo tentativo di Grande Slam si infrange nei quarti di Wimbledon per mano di Miloslav Me\u010d\u00ed\u0159.\nAlla vigilia degli US Open \u00e8 secondo nella classifica Atp, a una manciata di punti da Ivan Lendl che regna ininterrottamente da tre anni. In una fantastica finale di quasi cinque ore i due si giocano, oltre al titolo, anche il primato ed \u00e8 Mats a prevalere, fornendo una prestazione da vero numero uno. In quell'occasione dichiar\u00f2 \u00ab\"\u00c8 stato il match pi\u00f9 intenso che io abbia mai giocato; penso di non avere giocato un singolo punto, addirittura un singolo colpo senza avere sempre chiaro in testa l'obiettivo che mi ero prefissato... quello che dovevo fare per battere Ivan. Ho variato tantissimo il gioco, cambiando spesso velocit\u00e0 e rotazione alla palla per dare poco ritmo al mio avversario e ho dovuto fare tutto questo per cinque lunghi set\u00bb.\" Conclude la stagione al primo posto Atp e Grand Prix con sei successi pieni, ma non riesce a coronarla con la quarta Coppa Davis, cedendo in finale alla Germania.\n1989-1996: La decadenza.\nDopo avere toccato l'apice l'anno prima nel 1989 ha inizio il suo declino. Viene eliminato al secondo turno degli Australian Open, cedendo il 30 gennaio il primato nella classifica ATP a Lendl. Disputa una stagione piuttosto negativa e, malgrado i quarti ottenuti sia a Parigi sia a Wimbledon a fine anno esce dalla top ten, concludendo dodicesimo. Cede ancora la Davis in finale alla Germania. Il 1990 inizia bene, giungendo in semifinale agli Australian Open, dove batte Boris Becker. Tornato brevemente nei \"top ten\" salta numerosi tornei per stare vicino al padre malato, che mancher\u00e0 a maggio. Torna in carreggiata solo a fine stagione, con una finale a Lione e un successo pieno a Itaparica, il 33\u00ba della sua carriera.\nNel 1991 gioca fino a giugno, ottenendo come miglior risultato un quarto turno agli Australian Open. Si infortuna al Queen's e, mentre i tempi di convalescenza si prolungano, abbandona momentaneamente il tennis. Dopo avere passato tutto il 1992 senza giocare torna nel 1993 nel circuito in aprile ad Atlanta, dove passa un turno. Si ferma poi fino ad agosto e approda a un buon terzo turno agli US Open. Nel 1994 arriva al quarto turno agli Australian Open e ottiene vari altri discreti risultati, come la semifinale a Pinehurst.\nIl 1995 \u00e8 il suo anno migliore dal ritorno in campo. Conclude la stagione al 45\u00ba posto della classifica Atp. Ottime le semifinali estive agli Open del Canada, dove batte Edberg, Ferreira e Kafelnikov, e a New Haven. In precedenza era andato nei quarti al Lipton e al terzo turno a Wimbledon. Nel 1996 gioca la finale a Pinehurst, battuto da Meligeni. Piano piano dirada le sue apparizioni sul circuito. \u00c8 il suo ultimo anno nel tennis professionistico anche a causa della squalifica di tre mesi per essere risultato positivo a un test anti-doping durante il Roland Garros 1995.\nDopo il ritiro.\nWilander \u00e8 stato il capitano del team svedese di Coppa Davis dal 2003 al febbraio del 2010, abbandonando l'incarico a pochi giorni dal match con l'Argentina valevole per il primo turno del World Group. Con lui la Svezia ha raggiunto la semifinale nel 2007 e i quarti nel 2003, 2004 e 2008 e non \u00e8 mai retrocessa dal World Group.\nWilander oggi \u00e8 conosciuto anche come buon allenatore: ha segu\u00ecto, tra gli altri, Marat Safin e Wayne Ferreira. Si \u00e8 poi occupato di due francesi, Paul-Henri Mathieu e Tatiana Golovin. Sotto la sua guida Mathieu \u00e8 arrivato, nell'aprile del 2008, al 12\u00ba posto del ranking mondiale. La loro collaborazione \u00e8 terminata nel settembre del 2008.\nOccasionalmente commenta gli incontri di tennis per la rete televisiva Eurosport.\nStile e caratteristiche.\nIl gioco di Wilander si basava principalmente sulla resistenza fisica e sulla concentrazione, oltre che su ottime doti tattiche. Molte partite in carriera le ha vinte nel quinto set. Specialista sui campi in terra, in carriera ha vinto anche su superfici veloci, sull'erba dell'open di Australia e sul cemento dell'Us open.\nAll'inizio Mats, da sempre in possesso di notevole intelligenza tattica e di una formidabile tenuta atletica e mentale, era soprattutto un grande pedalatore da fondo campo, con il rovescio bimane come da scuola svedese. Con il passare degli anni si \u00e8 completato, aggiungendo una vasta gamma di possibilit\u00e0 al suo repertorio di base: ha iniziato a tirare il rovescio tagliato a una mano, si \u00e8 costruito un servizio al passo coi tempi, \u00e8 nettamente migliorato nel gioco di volo, anche grazie ai tanti tornei di doppio disputati (nel 1986, in coppia con Joakim Nystr\u00f6m, ha vinto Wimbledon)."}
{"id": "147779", "revid": "2175", "url": "https://it.wikipedia.org/wiki?curid=147779", "title": "Nitrato di alluminio nonaidrato", "text": ""}
{"id": "147780", "revid": "287204", "url": "https://it.wikipedia.org/wiki?curid=147780", "title": "Esafluoroarsenato di litio", "text": "L'esafluoroarsenato di litio \u00e8 un sale complesso di litio, arsenico e fluoro.\nA temperatura ambiente si presenta come un solido bianco. \u00c8 un composto tossico, pericoloso per l'ambiente.\nUso.\nL'esafluoroarsenato di litio \u00e8 un potenziale materiale elettrolitico per le batterie.\nPropriet\u00e0.\nIl sale manifesta conduttivit\u00e0 in acetato di metile tra -20 \u00b0C e 50 \u00b0C.\nSicurezza.\nIl composto \u00e8 tossico se assunto per via orale o inalato.\nAgenti ossidanti e riducenti forti, nonch\u00e9 acidi e basi forti provocano reazioni violente con questa sostanza. La decomposizione produce acido fluoridrico, ossidi di arsenico e ossido di litio."}
{"id": "147781", "revid": "2173588", "url": "https://it.wikipedia.org/wiki?curid=147781", "title": "Tetrafluoroborato di litio", "text": "Il tetrafluoroborato di litio \u00e8 un sale complesso di litio, boro e fluoro.\nA temperatura ambiente si presenta come un solido bianco dall'odore caratteristico. \u00c8 un composto nocivo, corrosivo. Pu\u00f2 essere disciolto in solventi organici per essere impiegato come elettrolita negli accumulatori al litio.\nApplicazioni.\nSebbene BF4\u2212 abbia un'elevata mobilit\u00e0 ionica, le soluzioni del suo sale Li+ sono meno conduttive rispetto ad altri sali meno associati. Come elettrolita nelle batterie agli ioni di litio, LiBF4 offre alcuni vantaggi rispetto al pi\u00f9 comune LiPF6. Presenta una maggiore stabilit\u00e0 termica e tolleranza all'umidit\u00e0. Ad esempio, LiBF4 pu\u00f2 tollerare un contenuto di umidit\u00e0 fino a 620 ppm a temperatura ambiente, mentre LiPF6 si idrolizza rapidamente in gas tossici POF3 e HF, distruggendo spesso i materiali degli elettrodi della batteria. Gli svantaggi dell'elettrolita comprendono una conducibilit\u00e0 relativamente bassa e difficolt\u00e0 a formare un'interfaccia elettrolitica solida stabile con elettrodi di grafite.\nStabilit\u00e0 termica.\nPoich\u00e9 LiBF4 e altri sali di metalli alcalini si decompongono termicamente per sviluppare trifluoruro di boro, il sale viene comunemente utilizzato come comoda fonte di BF3 su scala di laboratorio:\nProduzione.\nLiBF4 \u00e8 un sottoprodotto della sintesi industriale del diborano:\nLiBF4 pu\u00f2 anche essere sintetizzato da LiF e BF3 in un solvente appropriato resistente alla fluorurazione di BF3 (ad es. HF, BrF3 o SO2 liquefatto):"}
{"id": "147782", "revid": "287204", "url": "https://it.wikipedia.org/wiki?curid=147782", "title": "1,3-diossolano", "text": "L'1,3-diossolano (o 1,3-diossaciclopentano) \u00e8 un composto eterociclico saturo, nonch\u00e9 un acetale ciclico.\nA temperatura ambiente si presenta come un liquido incolore dall'odore di etere. \u00c8 un composto molto infiammabile.\nSi ottiene per reazione tra la formaldeide ed il glicole etilenico. Trova principalmente impiego come solvente."}
{"id": "147783", "revid": "1762097", "url": "https://it.wikipedia.org/wiki?curid=147783", "title": "Idrossido di alluminio", "text": "Lidrossido di alluminio (o idrargillite) \u00e8 il prodotto dell'idratazione dell'ossido di alluminio.\nA temperatura ambiente si presenta come un solido bianco inodore poco solubile in acqua.\nNomenclatura.\nLa denominazione delle diverse forme di idrossido di alluminio \u00e8 ambigua e non esiste uno standard universale. Tutti e quattro i polimorfi hanno una composizione chimica di triidrossido di alluminio (un atomo di alluminio attaccato a tre gruppi idrossido). \nLa gibbsite \u00e8 anche nota come idrargillite, dal nome del termine greco per acqua (\u1f55\u03b4\u03c9\u03c1) e argillite. Si pensava che il primo composto chiamato idrargillite fosse idrossido di alluminio, ma in seguito fu scoperto essere fosfato di alluminio; nonostante ci\u00f2, sia la gibbsite che l'idrargillite sono usati per riferirsi allo stesso polimorfismo dell'idrossido di alluminio. Nel 1930, fu chiamato \u03b1-allumina triidrato per distinguerlo dalla bayerite, che fu chiamata \u03b2-allumina triidrato (le designazioni alfa e beta furono usate per differenziare rispettivamente le forme pi\u00f9 e meno comuni). Nel 1957, un simposio sulla nomenclatura degli ossidi di alluminio tent\u00f2 di sviluppare uno standard universale, con il risultato che la gibbsite venne designata \u03b3-Al(OH)3, la bayerite \u03b1-Al(OH)3 e la nordstrandite Al(OH)3.\nSulla base delle loro propriet\u00e0 cristallografiche, una nomenclatura e una designazione suggerite indicano la gibbsite dovesse essere \u03b1-Al(OH)3, la bayerite \u03b2-Al(OH)3, e sia la nordstrandite che la doyleite Al(OH)3. In base a questa designazione, i prefissi \u03b1 e \u03b2 si riferiscono rispettivamente a strutture esagonali, ravvicinate e polimorfismi alterati o disidratati, senza differenze tra nordstrandite e doyleite.\nCaratteristiche.\nLa gibbsite ha una tipica struttura di idrossido di metallo con legami a idrogeno. \u00c8 costituito da doppi strati di gruppi ossidrilici con ioni di alluminio che occupano i due terzi dei fori ottaedrici tra i due strati.\n\u00c8 un idrossido anfotero, come quello del gallio e simile per comportamento anche a quello del berillio. In ambiente fortemente acido, si forma Al(OH)2+, mentre in ambiente basico si forma Al(OH)4-, acido ortoalluminico, cristallizzabile, i cui sali (e quelli di composti simili come AlO2-) sono chiamati alluminati.\nPolimorfismo.\nEsistono quattro polimorfi di idrossido di alluminio, tutti basati sulla combinazione comune di un atomo di alluminio e tre molecole di idrossido in diverse disposizioni cristalline che determinano l'aspetto e le propriet\u00e0 del composto. Le quattro combinazioni sono:\nTutti i polimorfi sono composti da strati di unit\u00e0 di idrossido di alluminio ottaedrico con l'atomo di alluminio al centro e i gruppi idrossilici ai lati, con legami a idrogeno che tengono uniti gli strati. I polimorfi variano nel modo in cui gli strati si accumulano insieme, con le disposizioni delle molecole e degli strati determinate dall'acidit\u00e0, dalla presenza di ioni (incluso il sale) e dal substrato su cui si forma. Nella maggior parte delle condizioni, la gibbsite \u00e8 la forma chimicamente pi\u00f9 stabile di idrossido di alluminio. Tutte le forme di cristalli di Al(OH)3 sono esagonali.\nProduzione.\nPraticamente tutto l'idrossido di alluminio utilizzato commercialmente \u00e8 prodotto dal processo Bayer che prevede la dissoluzione della bauxite in idrossido di sodio a temperature fino a 270\u00a0\u00b0C. Il solido di scarto, detto fango rosso, viene rimosso e l'idrossido di alluminio viene fatto precipitare dalla soluzione rimanente di alluminato di sodio. Questo idrossido di alluminio pu\u00f2 essere convertito in ossido di alluminio o allumina mediante calcinazione.\nI residui di fango rosso, che sono principalmente ossido di ferro, sono altamente caustici a causa dell'idrossido di sodio residuo. Era storicamente immagazzinato nelle lagune; questo ha portato all'incidente della fabbrica di alluminio di Ajka nel 2010 in Ungheria, dove uno scoppio della diga ha portato all'annegamento di nove persone. Altri 122 hanno riportarono ustioni chimiche. Il fango contamin\u00f2 40 chilometri quadrati di terra e raggiunse il Danubio. Mentre il fango era considerato non tossico a causa dei bassi livelli di metalli pesanti, il liquame associato aveva un pH di 13.\nSintesi.\nSi possono ottenere piccole dosi di prodotto facendo reagire cloruro d'alluminio, AlCl3, con idrossido di sodio, NaOH, in rapporto 1:3\nL\u2019idrossido di alluminio, essendo poco solubile in acqua, forma un precipitato bianco gelatinoso.\nImpieghi.\nUno dei principali usi dell'idrossido di alluminio \u00e8 come materia prima per la produzione di altri composti di alluminio: come solfato di alluminio, cloruro di polialluminio, cloruro di alluminio, zeoliti, alluminato di sodio, allumina attivata e nitrato di alluminio.\nL'idrossido di alluminio appena precipitato forma dei gel, che sono la base per l'applicazione di sali di alluminio come flocculanti nella purificazione dell'acqua. Questo gel si cristallizza nel tempo. I gel di idrossido di alluminio possono essere disidratati (ad esempio utilizzando solventi non acquosi miscibili in acqua come l'etanolo) per formare una polvere di idrossido di alluminio amorfa, che \u00e8 facilmente solubile in acidi. L'idrossido di alluminio in polvere che \u00e8 stato riscaldato a una temperatura elevata in condizioni attentamente controllate \u00e8 noto come allumina attivata e viene utilizzato come essiccante, come adsorbente nella purificazione del gas, come catalizzatore di supporto nel processo Claus per la purificazione dell'acqua e come adsorbente per il catalizzatore durante la fabbricazione di polietilene con il processo Sclairtech.\nIgnifugo.\nL'idrossido di alluminio trova anche impiego come riempitivo ignifugo per applicazioni polimeriche in modo simile all'idrossido di magnesio e alle miscele di huntite e idromagnesite. Si decompone a circa 180\u00a0\u00b0C, assorbendo una notevole quantit\u00e0 di calore nel processo e sprigionando vapore acqueo. Oltre a comportarsi come ignifugo, \u00e8 molto efficace come soppressore del fumo in una vasta gamma di polimeri, soprattutto in poliesteri, acrilici, etilene vinil acetato, epossidici, PVC e gomma.\nUso farmaceutico.\nCon il nome generico di \"algeldrato\", l'idrossido di alluminio \u00e8 usato come antiacido nell'uomo e negli animali (principalmente cani e gatti). \u00c8 preferito rispetto ad altre sostanza come il bicarbonato di sodio perch\u00e9 Al(OH)3, essendo insolubile, non eleva il pH dello stomaco oltre 7 e quindi non attiva la secrezione di acido in eccesso. \u00c8 impiegato infatti in Alu-Cap, Aludrox, Malox o Pepsamar. In genere quando lo si utilizza in ambito farmacologico ed in particolare nella categoria degli antiacidi, si miscela insieme ad un altro composto per bilanciare i suoi effetti di stipsi. Es: idrossido di alluminio+ idrossido di magnesio, quest'ultimo induttore della motilit\u00e0 gastrointestinale. Reagisce con un eccesso di acido nello stomaco, riducendo l'acidit\u00e0 del suo contenuto, che pu\u00f2 alleviare i sintomi di ulcere, pirosi o dispepsia. Tali prodotti possono causare stitichezza, poich\u00e9 gli ioni di alluminio inibiscono le contrazioni delle cellule muscolari lisce del tratto gastrointestinale, rallentando la peristalsi e allungando il tempo necessario alle feci per passare attraverso il colon. Alcuni di questi prodotti sono formulati per minimizzare tali effetti attraverso l'inclusione di concentrazioni uguali di idrossido di magnesio o carbonato di magnesio, che hanno effetti lassativi controbilanciati.\nQuesto composto \u00e8 anche usato per controllare l'iperfosfatemia (livelli elevati di fosfato, o fosforo, nel sangue) nelle persone e negli animali che soffrono di insufficienza renale. Il sale di alluminio, se ingerito, si lega al fosfato nell'intestino e riduce la quantit\u00e0 di fosforo che pu\u00f2 essere assorbito.\nL'idrossido di alluminio precipitato \u00e8 incluso come adiuvante in alcuni vaccini (ad esempio il vaccino contro l'antrace). Poich\u00e9 assorbe bene le proteine, funziona anche per stabilizzare i vaccini impedendo alle proteine del vaccino di precipitare o attaccarsi alle pareti del contenitore durante la conservazione. L'idrossido di alluminio \u00e8 talvolta chiamato \"allume\", un termine generalmente riservato a uno dei numerosi solfati.\nFormulazioni vaccinali contenenti idrossido di alluminio stimolano il sistema immunitario inducendo il rilascio di acido urico, un segnale di pericolo immunologico. Ci\u00f2 attira fortemente alcuni tipi di monociti che si differenziano in cellule dendritiche. Le cellule dendritiche raccolgono l'antigene, lo portano ai linfonodi e stimolano le cellule T e le cellule B. L'idrossido di alluminio sembra quindi contribuire all'induzione di una buona risposta Th2, quindi \u00e8 utile per immunizzare contro agenti patogeni che sono bloccati dagli anticorpi. Tuttavia, ha poca capacit\u00e0 di stimolare le risposte immunitarie cellulari (Th1), importante per la protezione contro molti agenti patogeni, n\u00e9 \u00e8 utile quando l'antigene \u00e8 a base di peptidi.\nPotenziali effetti avversi.\nNegli anni sessanta e settanta si ipotizzava che l'alluminio fosse correlato a vari disturbi neurologici, inclusa la malattia di Alzheimer. Da allora, numerosi studi epidemiologici non hanno trovato alcuna connessione tra esposizione all'alluminio ambientale o ingerito e disturbi neurologici, sebbene l'alluminio iniettato non sia stato considerato in questi studi."}
{"id": "147784", "revid": "110157", "url": "https://it.wikipedia.org/wiki?curid=147784", "title": "Stearato di alluminio", "text": "Lo stearato di alluminio \u00e8 il sale di alluminio dell'acido stearico.\nA temperatura ambiente si presenta come un solido bianco inodore, combustibile e praticamente insolubile in acqua.\nProduzione.\nViene preparato per reazione tra l'idrossido di alluminio (o l'isopropilato di alluminio) e l'acido stearico\nImpieghi.\nLo stearato di alluminio \u00e8 usato in molte applicazioni come addensante. \u00c8 aggiunto in sospensione a vernici, inchiostri, inchiostri da stampa e prodotti per la pulizia per aumentarne la viscosit\u00e0. \n\u00c8 utilizzato come modificante della gomma e delle materie plastiche e nelle finiture di tessuti rivestiti. In forma di polvere \u00e8 usato come lubrificante e nella produzione di prodotti antiruggine e antischiuma.\nViene inoltre utilizzato per l'impermeabilizzazione di materiali assorbenti come carta, tessuti e cemento. In medicina \u00e8 usato come agente gelificante e per aumentare la viscosit\u00e0 delle preparazioni."}
{"id": "147785", "revid": "118212385", "url": "https://it.wikipedia.org/wiki?curid=147785", "title": "Acetato d'ammonio", "text": "L'acetato di ammonio \u00e8 il sale di ammonio dell'acido acetico. A temperatura ambiente si presenta come un solido incolore, igroscopico, dall'odore tenue di acido acetico. \u00c8 solubile in acqua ed anche in alcool.\nPreparazione.\nSi pu\u00f2 preparare in soluzione mescolando insieme 100 ml di ammoniaca (espressa come NH3) in soluzione al 25% con 150 ml di acido acetico al 50%. Si diluisce con acqua ad 1 litro ottenendo una soluzione al 10% circa di acetato d'ammonio.\nUsi.\nIl suo uso come additivo alimentare regolatore di acidit\u00e0 \u00e8 autorizzato in Australia e Nuova Zelanda, dove \u00e8 identificato dal numero INS 264 e nell'Unione Europea dove \u00e8 identificato dal codice E264.\nViene usato in tintura soprattutto nell'applicazione dei coloranti della tipologia Cirene e Follone."}
{"id": "147786", "revid": "287204", "url": "https://it.wikipedia.org/wiki?curid=147786", "title": "Acetanilide", "text": "Lacetanilide (o antifebbrina, acetilanilina, \"N\"-fenilacetammide) \u00e8 l'ammide dell'anilina e dell'acido acetico.\nA temperatura ambiente si presenta come polvere cristallina bianca inodore e di sapore amaro. Solubile in 220 parti d'acqua a temperatura ambiente ed in 21 parti in acqua bollente. Solubile in alcool etilico, etere etilico, cloroformio e glicerina. \u00c8 un composto nocivo.\nSintesi.\nSintetizzata principalmente per reazione tra il cloridrato di anilina e l'anidride acetica.\nUsi.\nL'acetanilide fu usata come precursore nella sintesi della penicillina ed \u00e8 tuttora un intermedio nella sintesi di numerosi composti di interesse farmaceutico.\nL'acetanilide ha propriet\u00e0 analgesiche e antipiretiche; appartiene alla stessa classe di farmaci quali l'acetaminofene anche conosciuto come paracetamolo. Fu usata come farmaco fino al 1948 quando venne sostituita da altri farmaci analoghi meno tossici. La sua tossicit\u00e0 si esplica principalmente a carico di fegato e reni.\nTrova impiego come inibitore dell'acqua ossigenata e stabilizzante delle vernici a base di esteri della cellulosa. Trova inoltre impiego nella sintesi di acceleranti per gomma, coloranti e intermedi della sintesi di coloranti."}
{"id": "147787", "revid": "1915706", "url": "https://it.wikipedia.org/wiki?curid=147787", "title": "1,1,2,2-tetrabromoetano", "text": "Il 1,1,2,2-tetrabromoetano (o TBE) \u00e8 un alogenuro alchilico di formula Br2CHCHBr2.\nA temperatura ambiente si presenta come un liquido giallastro dall'odore dolciastro e pungente. \u00c8 un composto molto tossico, irritante, pericoloso per l'ambiente.\nSi ottiene per addizione di bromo all'acetilene e, fresco di preparazione, \u00e8 un liquido incolore. Assume nel tempo una colorazione giallo-rossastra perch\u00e9 tende a subire lente reazioni di decomposizione, catalizzate soprattutto dall'esposizione alla luce.\n\u00c8 un liquido di elevata densit\u00e0, usato in passato in mineralogia per separare e misurare la densit\u00e0 di minerali, successivamente abbandonato per la sua tossicit\u00e0.\nIl TBE \u00e8 spesso usato come tampone per le corse elettroforetiche su gel di poliacrilammide o agarosio."}
{"id": "147788", "revid": "1718925", "url": "https://it.wikipedia.org/wiki?curid=147788", "title": "Risci\u00f2", "text": "Il risci\u00f2 \u00e8 un mezzo di trasporto che, nella sua forma originale, utilizza la forza umana per la trazione del mezzo. Il risci\u00f2 \u00e8 composto da un carrello a due ruote sul quale possono prendere posto una o due persone. Il conducente si inserisce tra due lunghe sbarre trainando il mezzo. Il risci\u00f2 \u00e8 un mezzo di trasporto molto diffuso in Asia e in Africa, dove \u00e8 noto anche come pousse-pousse ma anche in Sudamerica.\nA seguito di nuove norme si sono quindi diffusi i \"ciclorisci\u00f2\" o gli \"autorisci\u00f2\". Nel primo caso il conducente muove il risci\u00f2 per mezzo di una bicicletta a cui \u00e8 attaccato il carrello, mentre nel secondo il risci\u00f2 \u00e8 mosso da un motore motociclistico.\nEtimologia.\nLa parola \"risci\u00f2\" \u00e8 un prestito dall'inglese \"rickshaw\", a sua volta adattamento dal giapponese \"jinrikisha\" (\u4eba\u529b\u8eca, composto da \u4eba \"jin\" = uomo, \u529b \"riki\" = forza e \u8eca \"sha\" = veicolo/carrozza) che letteralmente significa \"veicolo a trazione umana\".\nStoria.\nIl primo risci\u00f2 venne realizzato nel 1869 da un fabbro americano, Albert Tolman, per un missionario, il reverendo Jonathan Scobie, un ministro battista americano, che ne \u00e8 considerato l'inventore e che lo utilizz\u00f2 per trasportare la moglie invalida per le strade di Yokohama. \nEsistono tuttavia numerose altre teorie sull'origine del risci\u00f2. Una di queste vuole che fu realizzato in Giappone attorno al 1869 da Izumi Yosuke.\nIntorno al 1880 i risci\u00f2 apparvero in India, prima a Simla e poi a Calcutta. Inizialmente furono utilizzati dai mercanti cinesi per trasportare le merci e solo dal 1914 venne autorizzato il trasporto delle persone. La diffusione di questo mezzo fu molto ampia in tutto il sud-est asiatico.\nSono diffuse anche ad Amsterdam, la citt\u00e0 delle biciclette - composti da biciclette coadiuvate nella pedalata da un motorino elettrico - soprattutto come alternative ai taxi, che, per via dei canali, non sono molto diffusi.\nIl risci\u00f2 nel cinema.\nIl regista giapponese Hiroshi Inagaki diresse due film omonimi, intitolati \"Muhomatsu No Issho\", il primo nel 1943 e il secondo con distribuzione internazionale nel 1958, intitolato in italiano \"L'uomo del riksci\u00f2\", con protagonista Toshir\u014d Mifune; narra le vicende di Matsugoro, tiratore di risci\u00f2, che si prende cura di un bambino orfano.\nIl film \"La citt\u00e0 della gioia\" di Roland Joff\u00e9 (1992), tratto dal libro omonimo di Dominique Lapierre, ambientato a Calcutta, narra la storia di un conducente di risci\u00f2, impersonato da Om Puri, rivelando la durezza delle condizioni economiche ed emotive con le quali questi lavoratori sottopagati si confrontano ogni giorno.\nLe disavventure di un guidatore di un risci\u00f2 sono anche alla base del film franco-vietnamita \"Cyclo\" di Tran Anh Hung (1995)."}
{"id": "147789", "revid": "123130437", "url": "https://it.wikipedia.org/wiki?curid=147789", "title": "Acido ammidosolfonico", "text": "L'acido ammidosolfonico o acido solfammico \u00e8 un acido monoprotico con formula H2NSO3H che rappresenta formalmente la monoammide dell'acido solforico. Una volta deprotonato forma l'anione solfammato H2NSO3-.\nA temperatura ambiente si presenta come un solido bianco inodore. \u00c8 un composto irritante, pericoloso per l'ambiente.\nAllo stato solido il composto esiste in forma stabile zwitterionica, in soluzione acquosa subisce lentamente idrolisi formando bisolfato d'ammonio (NH4)HSO4.\nSintesi.\nA livello industriale, l'acido ammidosolfonico viene prodotto facendo reagire l'urea con l'oleum (miscela di triossido di zolfo e acido solforico). La sintesi avviene nei seguenti due stadi:\nUsi.\nL'acido ammidosolfonico viene impiegato come standard primario (previo riscaldamento in stufa) per standardizzare soluzioni di composti basici quali l'idrossido di sodio da utilizzare poi in titolazioni acidimetriche.\nQuesto composto \u00e8 anche il precursore dei dolcificanti ciclamato e acesulfame K; inoltre \u00e8 pure un importante precursore di una serie di farmaci tra cui una classe di antibiotici, antivirali usati nella terapia dell'HIV, antineoplastici, antiepilettici e farmaci utilizzati per il dimagrimento.\nTra gli altri suoi utilizzi figurano quelli come agente pulente per metalli e ceramiche, come catalizzatore per l'esterificazione, ed \u00e8 usato anche per la produzione di vernici e pigmenti, erbicidi, resine urea-formaldeide, e di solfammato d'ammonio impiegato come ritardante di fiamma. Facendo reagire l'acido ammidosolfonico con acido nitrico \u00e8 possibile sintetizzare il protossido d'azoto (N2O)."}
{"id": "147790", "revid": "2080212", "url": "https://it.wikipedia.org/wiki?curid=147790", "title": "Acido barbiturico", "text": "Lacido barbiturico o malonilurea \u00e8, chimicamente, l'ureide ciclica dell'acido malonico. Esso \u00e8 il capostipite di un'importante classe di farmaci: i barbiturici. Il termine \"barbiturico\" deriva dal lichene \"Usnea barbata\", da cui si ricava l'acido malonico, e dall'urea. A temperatura ambiente si presenta come un solido biancastro dall'odore tenue.\nIn passato alcuni suoi derivati erano usati nella pratica clinica in modo massiccio: il Veronal (acido dietil barbiturico) come sedativo e il tiopental sodico (acido metil-pentil barbiturico) come farmaco ipnotico. Data la dipendenza e la tolleranza che questi farmaci causano ed in considerazione della pericolosit\u00e0 che presentano (i barbiturici possono determinare con relativa facilit\u00e0 un'intossicazione potenzialmente letale), a partire dagli anni settanta furono sostituiti dalle benzodiazepine. Seppur in disuso, oggi continuano ad essere prescritti come antiepilettici e per il trattamento di eventi traumatici della testa, inoltre sono utilizzati anche in anestesia. L'acido barbiturico \u00e8 tossico ma, contrariamente ai suoi derivati, non \u00e8 farmacologicamente attivo.\nPropriet\u00e0 chimiche.\nL'acidit\u00e0 del composto \u00e8 data dai due atomi di idrogeno legati all'atomo di carbonio in posizione 5 sull'anello eterociclico che, trovandosi in posizione alfa rispetto a due carbonili, acquistano in ambiente acquoso un carattere acido per via della risonanza che stabilizza l'anione che viene a formarsi a seguito del loro distacco come ioni H+. \nIn virt\u00f9 delle sue propriet\u00e0 chimiche, all'anione barbiturato \u00e8 facile legare carbocationi acilici o aromatici, reazione fondamentale per la sintesi di molti barbiturici per uso terapeutico.\nStoria.\nIl 4 dicembre 1863 Adolf von Baeyer sintetizz\u00f2 l'acido barbiturico a partire dall'urea e dall'acido malonico. Il nome si deve alla Santa festeggiata in quel giorno ed alla compagna di von Baeyer che pure si chiamava Barbara, pi\u00f9 il suffisso che ricordava la derivazione dall'urea. \nNel 1903 Emil Hermann Fischer e Joseph von Mering prepararono il barbital, il primo vero e proprio \"barbiturico\", che fu commercializzato con il nome di Veronal.\nNel 1912 fu introdotto nel mercato un nuovo barbiturico ad attivit\u00e0 sedativo-ipnotico, il fenobarbital con il nome commerciale di Luminal. \nTra il 1950 e il 1960 fu dimostrato che i barbiturici causano dipendenza.\nIl Fenobarbital, Secobarbital, Amobarbital, Butalbital sono i barbiturici pi\u00f9 commercializzati. Alcuni, come il Fenobarbital, sono ampiamente usati come antiepilettici, altri sono caduti in disuso."}
{"id": "147791", "revid": "287204", "url": "https://it.wikipedia.org/wiki?curid=147791", "title": "Acido 3,5-dinitrobenzoico", "text": "L'acido 3,5-dinitrobenzoico \u00e8 un acido carbossilico ed un nitrocomposto.\nA temperatura ambiente si presenta come un solido giallo inodore. \u00c8 un composto irritante."}
{"id": "147792", "revid": "77230", "url": "https://it.wikipedia.org/wiki?curid=147792", "title": "Acido borico", "text": "L'acido borico, o acido ortoborico (pi\u00f9 raramente acido boracico), nella nomenclatura IUPAC \"triossoborico(III)\", \u00e8 un acido debole usato spesso come antisettico, insetticida, disinfettante, ritardante di fiamma e in laboratorio per la preparazione di alcune soluzioni, come il TBE (tris-borato-EDTA).\nL'acido borico \u00e8 utilizzato nell'industria del vetro, nella lavorazione degli smalti, delle vernici, della pelle, della carta, degli adesivi e degli esplosivi. \u00c8 inoltre iniettato nel moderatore delle centrali nucleari BWR o PWR in virt\u00f9 della natura di assorbitore neutronico di un isotopo del boro per effettuare gli arresti rapidi (SCRAM). Esiste in natura in forma di cristalli incolori o polvere bianca. \u00c8 solubile in acqua. La formula bruta \u00e8 H3BO3, alcune volte scritto come B(OH)3.\nPreparazione.\nL'acido borico \u00e8 l'acido ottenuto per idratazione dell'anidride borica.\nL'acido borico, tuttavia, \u00e8 prodotto principalmente dai minerali del borato dalla reazione con acido solforico. La pi\u00f9 grande fonte di borati nel mondo \u00e8 la miniera di Boron, in California.\nPropriet\u00e0.\nL'acido borico \u00e8 solubile in acqua bollente. A circa 170\u00a0\u00b0C avviene una disidratazione che trasforma l'acido ortoborico in acido metaborico HBO2. Fonde a circa 236\u00a0\u00b0C, e quando viene riscaldato a circa 300\u00a0\u00b0C avviene un'ulteriore disidratazione con la formazione di acido tetraborico H2B4O7.\n\u00c8 un acido debole, la cui costante di dissociazione acida Ka \u00e8 . In soluzione acquosa diluita (dal 3% al 5% circa) viene utilizzato come disinfettante; tale soluzione prende il nome di acqua borica e viene tuttalpi\u00f9 usata dopo bagni in acque ricche di plancton e per contrastare l'alcalinit\u00e0 di saponi, come antisettico, antimicotico, fungicida e in oculistica (occhi arrossati e congiuntiviti).\nNelle industrie chimiche che producono sostanze alcaline (come idrossido di sodio o potassio), l'acido borico \u00e8 usato nelle postazioni di primo soccorso per il lavaggio oculare in caso di contatto accidentale con gli alcali.\n\u00c8 anche usato come assorbitore nelle centrali nucleari, disciolto nell'acqua in cui sono immerse le barre combustibili, per catturare i neutroni emessi durante la fissione, per ridurre e tenere sotto controllo la velocit\u00e0 delle reazioni nucleari.\nTossicologia.\nIn dosi tossiche l'acqua borica pu\u00f2 provocare vomito, diarrea, emorragie e dolori viscerali. Secondo lo IUCLID Dataset dell'acido borico pubblicato dalla Commissione Europea, l'acido borico in alte dosi mostra una significativa tossicit\u00e0 nello sviluppo e teratogenicit\u00e0 in feti e prole di conigli, ratti e topi, causando difetti cardiovascolari, modificazioni scheletriche, modeste lesioni renali. Di conseguenza, nell'agosto 2008, con il 30\u00b0 adeguamento al progresso tecnico della direttiva 67/548/CEE, la CE ha deciso di modificare la sua classificazione in \"Tossico per la riproduzione\" di categoria 2 con le frasi di rischio R60 (pu\u00f2 ridurre la fertilit\u00e0) e R61 (pu\u00f2 danneggiare i bambini non ancora nati).\nRiconoscimento.\nAl saggio alla fiamma d\u00e0 colorazione verde smeraldo. L'acido borico \u00e8 solubile in acqua. Una cartina indicatrice alla curcuma bagnata con una sua soluzione cloridrica assume colorazione rosa per essiccamento. Riscaldato fonde assumendo l'aspetto di una massa traslucida."}
{"id": "147793", "revid": "125421664", "url": "https://it.wikipedia.org/wiki?curid=147793", "title": "Anidride borica", "text": "L'anidride borica (o triossido di diboro) \u00e8 uno degli ossidi del boro. \u00c8 un solido bianco e vetroso con la formula B2O3. Si trova quasi sempre sotto forma vitrea (amorfa); tuttavia, pu\u00f2 essere cristallizzato dopo un'estesa ricottura (cio\u00e8 sotto riscaldamento prolungato).\nSi pensa che l'ossido di boro vetroso (\"\u03b3\"-B2O3) sia composto da anelli di borossolo che sono anelli a sei membri composti da un'alternanza di boro a 3 coordinate e ossigeno a 2 coordinate. A causa della difficolt\u00e0 di costruire modelli disordinati alla densit\u00e0 corretta con molti anelli di borossolo, questa visione \u00e8 stata inizialmente controversa, ma tali modelli sono stati recentemente costruiti e mostrano propriet\u00e0 in eccellente accordo con i dati sperimentali. \u00c8 ora riconosciuto, da studi sperimentali e teorici che la frazione di atomi di boro appartenenti agli anelli di borossolo nel B2O3 vetroso \u00e8 compresa tra 0,73 e 0,83, con 0,75 corrispondente a un rapporto 1:1 tra unit\u00e0 ad anello e unit\u00e0 non ad anello. Il numero di anelli di borossolo decade allo stato liquido con l'aumentare della temperatura.\nLa forma cristallina &lt;chem&gt;(\\alpha -B2O3)&lt;/chem&gt; (si veda la struttura nell'infobox) \u00e8 composta esclusivamente da triangoli BO3. Questa rete trigonale, simile al quarzo, subisce una trasformazione simile alla coesite in &lt;chem&gt;\\beta -B2O3&lt;/chem&gt; monoclina a diversi gigapascal (9,5\u00a0GPa).\nPreparazione.\nL'anidride borica viene prodotta trattando il borace con acido solforico in un forno a fusione. A temperature superiori a 750\u00a0\u00b0C, lo strato di ossido di boro fuso si separa dal solfato di sodio. Viene quindi decantato, raffreddato e ottenuto con una purezza del 96\u201397%.\nUn altro metodo \u00e8 il riscaldamento dell'acido borico sopra ~ 300\u00a0\u00b0C. L'acido borico inizialmente si decompone in vapor d'acqua, (H2O(g)) e acido metaborico (HBO2) a circa 170\u00a0\u00b0C, e un ulteriore riscaldamento oltre i 300\u00a0\u00b0C produrr\u00e0 pi\u00f9 vapore e anidride borica. Le reazioni sono:\nL'acido borico va al corrispondente microcristallino anidro in un letto fluido riscaldato. La velocit\u00e0 di riscaldamento accuratamente controllata evita la gommatura durante l'evoluzione dell'acqua. L'ossido di boro fuso attacca i silicati. I tubi grafitati internamente tramite decomposizione termica dell'acetilene vengono passivati.\nDa un punto di vista cinetico la cristallizzazione dell'&lt;chem&gt;\\alpha -B2O3&lt;/chem&gt; fuso a pressione ambiente \u00e8 fortemente sfavorevole. Le condizioni di soglia per la cristallizzazione del solido amorfo sono 10 kbar e ~200\u00a0\u00b0C. La sua struttura cristallina proposta nei gruppi spaziali enantiomorfi P31 (gruppo n\u00ba144); P32 (gruppo n\u00ba145) (ad esempio \u03b3-glicina) \u00e8 stata rivista nei gruppi spaziali enantiomorfi P3121 (gruppo n\u00ba152);P3221 (gruppo n\u00ba154)(ad esempio, \u03b1-quarzo).\nL'anidride borica si former\u00e0 anche quando il diborano (B2H6) reagisce con l'ossigeno nell'aria o con tracce di umidit\u00e0:"}
{"id": "147794", "revid": "287204", "url": "https://it.wikipedia.org/wiki?curid=147794", "title": "Acido caprilico", "text": "L'acido caprilico (C8) (nome IUPAC, acido ottanoico) \u00e8 un acido carbossilico.\nAspetto.\nA temperatura ambiente si presenta come un liquido incolore dall'odore tenue. \u00c8 un composto corrosivo.\n\u00c8 un liquido oleoso, minimamente solubile in acqua, con un leggero, spiacevole, sapore rancido.\nFonti vegetali.\nSi trova in natura nella noce di cocco e nel latte materno.\nUtilizzi.\nL'acido caprilico \u00e8 usato commercialmente per la produzione di esteri usati in profumeria e per la produzione di coloranti.\nViene anche utilizzato in cosmesi in quanto compone la frazione pi\u00f9 leggera dell'olio di cocco (insieme all'acido caprico) dando origine ad un emolliente, commercialmente noto come trigliceride caprilico/caprico. Questo eccipiente pu\u00f2 essere ottenuto in modo naturale dall'olio di cocco (tramite distillazione e poi separazione fisica) o tramite un processo di sintesi: gli acidi grassi raffinati provenienti dall'olio di cocco vengono ricombinati chimicamente con glicerina. L'alta percentuale di acidi caprilico e caprico e la quasi totale assenza di acido laurico, determinano la bont\u00e0 di una frazione leggera dell'olio di cocco."}
{"id": "147796", "revid": "124338746", "url": "https://it.wikipedia.org/wiki?curid=147796", "title": "Acrilammide", "text": "L'acrilamide, o acrilammide, o anche propenammide, \u00e8 l'amide dell'acido acrilico. A temperatura ambiente si presenta come un solido cristallino incolore o leggermente bianco, solubile in acqua con reazione fortemente endotermica, avente odore non percettibile o leggermente ammoniacale, che in forma pulverulenta viene facilmente inalato con effetti potenzialmente molto pericolosi. Viene industrialmente preparata per idrolisi dell'acrilonitrile con idratasi nitrilica.\nTossicit\u00e0.\n\u00c8 un composto mutageno e potenzialmente cancerogeno, con tossicit\u00e0 sistemica ma preferenziale per il sistema nervoso sia centrale che periferico (causa polineuropatia) e quello riproduttivo.\nA livello di tossicologia alimentare viene prodotta, al pari dell'acroleina anche a seguito della disidratazione del glicerolo, frutto dell'idrolisi dei grassi, reazione che si presenta durante la frittura oltre il punto di fumo dell'olio utilizzato, seguita dalla sua interazione con composti azotati contenuti nei cibi tramite una serie di reazioni comprendenti una serie complessa di fenomeni, della serie compresa nelle reazioni di Maillard che avviene a seguito dell'interazione con la cottura, principalmente di zuccheri e proteine. La reazione principalmente coinvolta \u00e8 quella tra asparagina e zuccheri riducenti come fruttosio e glucosio, o carbonili reattivi come appunto quello acroleinico, a temperature superiori a 120 \u00b0C. Viene ascritta alle sostanze SVHC (substance of very high concern), regolamentate REACH.\nL'effetto biologico \u00e8 dovuto al suo essere un composto nucleofilo che si coniuga facilmente attraverso il suo doppio legame con gruppi chimici di molecole biologiche, soprattutto i gruppi zolfo dei residui di cisteina (nelle proteine) e i gruppi amminici o chetonici (nelle basi del DNA).\nIl legame risultante \u00e8 covalente ed impedisce il corretto funzionamento della macromolecola cui l'acrilamide si coniuga.\nIl 15 dicembre 2016 la Commissione europea ha risposto ad un\u2019interrogazione parlamentare sull\u2019acrilamide presentata il 20 ottobre dal deputato Nicola Caputo, affermando che intende adottare \u201copportune misure regolamentari\u201d per ridurne la presenza negli alimenti.\nUtilizzi.\nIn biologia molecolare, la poliacrilamide \u00e8 un derivato polimerico, che sotto forma di gel trova applicazione come mezzo di risoluzione e separazione delle proteine nell'elettroforesi e nella cromatografia.&lt;br&gt;\nLa poliacrilammide \u00e8 usata anche nel trattamento delle acque come coagulante o flocculante."}
{"id": "147797", "revid": "125407968", "url": "https://it.wikipedia.org/wiki?curid=147797", "title": "Triossido di cromo", "text": "Il triossido di cromo \u00e8 il composto inorganico di formula CrO3. A temperatura ambiente si presenta come un solido rosso scuro inodore e deliquescente. Ne vengono prodotte ogni anno migliaia di tonnellate, principalmente per applicazioni di galvanostegia. \nCrO3 \u00e8 un composto del cromo nel suo stato di ossidazione pi\u00f9 elevato, +6; ci\u00f2 ne giustifica le propriet\u00e0 fortemente ossidanti, che vengono sfruttate anche in chimica organica. CrO3 \u00e8 molto tossico, corrosivo, cancerogeno e pericoloso per l'ambiente. In commercio \u00e8 noto con il nome comune di acido cromico; denominazione a rigore inappropriata perch\u00e9 l'acido cromico \u00e8 H2CrO4. Per CrO3 esiste inoltre la vecchia denominazione di anidride cromica, non riconosciuta dalla IUPAC.\nSintesi e Struttura.\nCrO3 \u00e8 preparato trattando con acido solforico soluzioni sature di cromato di sodio o di dicromato di sodio:\nNel 1981 ne sono state prodotte circa 30000 tonnellate.\nAllo stato solido la struttura dei cristalli di CrO3 \u00e8 costituita da catene di tetraedri CrO4 connessi tramite due vertici.\nReattivit\u00e0.\nIl triossido di cromo fonde a 197 \u00b0C e sopra questa temperatura si decompone perdendo ossigeno; si formano vari ossidi intermedi fino ad arrivare all'ossido verde Cr2O3:\nIn soluzione basica si scioglie formando lo ione cromato [CrO4]2\u2212 di colore giallo. Abbassando il pH lo ione cromato viene protonato e si formano le specie [HCrO4]\u2212 e H2CrO4. A seconda del pH si formano inoltre le specie condensate [Cr2O7]2\u2212, [Cr3O10]2\u2212 e [Cr4O13]2\u2212. Non si formano invece specie ad alta nuclearit\u00e0 simili ai poliossometallati che si osservano nella chimica di vanadio, molibdeno e tungsteno.\nCrO3 \u00e8 usato come ossidante in chimica organica. Ad esempio il reattivo di Jones - una soluzione di CrO3 in acido solforico e acetone - ossida alcoli primari e secondari rispettivamente ad acidi carbossilici e chetoni.\nUsi.\nIl triossido di cromo \u00e8 utilizzato prevalentemente nelle cromature. In genere \u00e8 impiegato assieme ad additivi che influenzano il processo di placcatura, ma non reagiscono con il triossido stesso. Il triossido reagisce con cadmio, zinco ed altri metalli per produrre film passivanti di cromato che resistono alla corrosione.\nSicurezza.\nIl triossido di cromo \u00e8 molto tossico, corrosivo, carcinogeno e pericoloso per l'ambiente. La pericolosit\u00e0 \u00e8 data dalla presenza del cromo nello stato di ossidazione +6. Gli analoghi composti del Cr(III) non sono particolarmente dannosi; per questo si usano sostanze riducenti per distruggere campioni di Cr(VI).\nIl triossido di cromo \u00e8 un ossidante molto forte, e pu\u00f2 incendiare materiale combustibile e sostanze organiche (ad esempio l'etanolo) per semplice contatto. Per decomposizione rilascia ossigeno, aumentando il pericolo di incendio.\nLa legislazione italiana stabilisce che soluzioni di triossido di cromo sono da considerare tossiche per concentrazioni tra lo 0,25% e il 7%, e molto tossiche per concentrazioni uguali o superiori al 7%."}
{"id": "147798", "revid": "124715511", "url": "https://it.wikipedia.org/wiki?curid=147798", "title": "Barbital", "text": "Il barbital (o acido 5,5-dietilbarbiturico) \u00e8 un derivato dell'acido barbiturico, oramai in disuso in campo medico.\nDescrizione.\nA temperatura ambiente si presenta come un solido cristallino bianco dall'odore caratteristico e dal gusto amarognolo. \u00c8 un composto nocivo.\nL'acido barbiturico fu sintetizzato sul finire del 1863 dal chimico tedesco Adolf von Baeyer, poi premio Nobel, nel corso di studi sull'acido urico per la tesi che lo avrebbe poi abilitato all'insegnamento universitario. Nel 1903 i suoi allievi, i ricercatori dell'industria Bayer, Hermann Emil Fischer e Joseph von Mering, sintetizzarono il derivato recante due gruppi etilici laterali e ne individuarono gli effetti sonniferi sul cane e sull'uomo. Successivamente fu commercializzato dalla Bayer col nome di \"Veronal\". Ha trovato impiego dal 1903 a met\u00e0 degli anni trenta come sonnifero, prescritto per curare l'insonnia da eccitabilit\u00e0 nervosa, e fu ritenuto un farmaco notevolmente migliore rispetto ai usati fino a quel momento, per via dei minori effetti collaterali e del gusto meno sgradevole.\nLa sintesi consiste in una reazione di condensazione dell'urea con un estere dell'acido dietilmalonico in presenza di etossido di sodio, oppure per aggiunta di ioduro di etile al sale d'argento dell'acido barbiturico.\nUna possibile analisi dell'acido barbiturico e dei suoi derivati in preparazioni farmaceutiche, nei tessuti organici e nel sangue si basa sulla misura dell'intensit\u00e0 del colore blu che si produce per trattamento del campione con sali di cobalto (solitamente il nitrato o l'acetato) in un mezzo alcalino anidro (solitamente isopropilammina o dietilammina).\nIl suo sale sodico (barbitale sodico, veronal sodico, barbitone sodico - formula bruta C8H11N2NaO3, n\u00b0 CAS 144-02-5) \u00e8 pi\u00f9 solubile in acqua (1:5 invece che 1:160) e pertanto pi\u00f9 utilizzato nelle preparazioni farmaceutiche.\nCuriosit\u00e0.\nArthur Schnitzler nel suo romanzo \"La signorina Else\" cita spesso il Veronal, di cui appunto la protagonista fa uso per indurre l'ipnosi, ma che nel finale della storia utilizza in dose eccessiva per suicidarsi. Anche Italo Svevo nel romanzo \"La coscienza di Zeno\" cita il Veronal quale mezzo per suicidarsi, in un dialogo fra il protagonista e Guido Speier. Helga Schneider cita il Veronal nel suo romanzo \"Heike riprende a respirare\", utilizzato dalla madre della protagonista per suicidarsi.\nAnche Cesare Pavese, nel romanzo \"Tra donne sole\", cita il Veronal come mezzo per suicidarsi.\nIl Veronal \u00e8 citato anche nei romanzi di Georges Simenon della serie Maigret, dal titolo \"Pietro il Lettone\" e \"Il crocevia delle tre vedove\". Silvina Ocampo e Adolfo Bioy Casares, nel loro romanzo \"Chi ama, odia\", fanno riferimento al Veronal con cui uno dei personaggi viene addormentato per sviare delle indagini in corso. Anche nel romanzo DUE di Ir\u00e8ne N\u00e9myrovsky, edito nel 1939, una delle protagoniste, Evelyne, si suicida col Veronal. Nel racconto La Virt\u00f9 (Virtue) di William Somerset Maugham, uno dei protagonisti, Charlie Bishop, muore per una dose eccessiva di Veronal. \nLo scrittore giapponese Ry\u016bnosuke Akutagawa si suicid\u00f2 il 24 luglio 1927 assumendo una dose letale di barbiturici; anche il poeta napoletano Francesco Gaeta il 15 aprile 1927, cos\u00ec come pure Stefan Zweig e sua moglie nel 1942. Virginia Woolf nel 1913 tenta per la seconda volta il suicidio con il Veronal ed \u00e8 salvata \"in extremis.\"\n\u00c8 stato utilizzato anche durante la Seconda Guerra Mondiale, nei test medici nazisti sulle cavie ebree e no, e nell'Aktion T4.\nIl barbital \u00e8 citato anche nel celebre film \u00ab\u00a0assassinio sull\u2019orient express\u00a0\u00bb, film di mistero/giallo del 2017, con regista Kenneth Branagh."}
{"id": "147799", "revid": "1915706", "url": "https://it.wikipedia.org/wiki?curid=147799", "title": "Acido iodico", "text": "L'acido iodico \u00e8 l'acido ottenuto per idratazione dell'anidride iodica, ma\nsi pu\u00f2 anche produrre disciogliendo lo iodio in acido nitrico concentrato.\nA temperatura ambiente si presenta come un solido bianco dall'odore tenue, forma con i metalli alcalini sali discretamente solubili in acqua, che danno reazione neutra con l'idrolisi. \n\u00c8 un composto corrosivo e molto ossidante, pertanto viene anche usato come sbiancante al posto degli ipocloriti sotto forma di sale di sodio o di potassio.\nParticolarit\u00e0.\nMentre i composti ossigenati del cloro e del bromo sono endotermici e non possono essere ottenuti per combinazione diretta degli elementi, l'acido iodico si pu\u00f2 ottenere ossidando lo iodio con acido nitrico concentrato (d = 1,5) o col cloro in presenza di acqua:"}
{"id": "147800", "revid": "256896", "url": "https://it.wikipedia.org/wiki?curid=147800", "title": "Dactylopterus volitans", "text": "Il pesce civetta \"(Dactylopterus volitans\" , conosciuto anche come rondine di mare, \u00e8 un pesce d'acqua marina appartenente alla famiglia dei \"Dactylopteridae\".\nDistribuzione e habitat.\nIl suo habitat \u00e8 bentonico ed ha i suoi limiti tra i 10 e gli 80 metri di profondit\u00e0, abita i fondali del Mar Mediterraneo, Madera, le Azzorre e dell'Oceano Atlantico, dall'Angola alla costa europee (talvolta a nord fino all'Inghilterra meridionale) nell'Atlantico orientale e dal Canada all'Argentina in quello occidentale. Gli esemplari giovanili si trovano anche a pochi metri di profondit\u00e0, su fondali sabbiosi.\nEtimologia dei nomi comuni.\nI nomi comuni, pesce civetta e pesce rondine, derivano dalla credenza che questo pesce possa volare fuori dall'acqua mediante le sue pinne pettorali molto ampie. Questo per\u00f2 \u00e8 impossibile data la struttura massiccia del pesce e soprattutto del suo pesante capo coperto di piastre ossee.\nDescrizione.\nLa testa \u00e8 relativamente grossa, con una grande bocca, dotata di corazza ossea. Il corpo \u00e8 allungato, piuttosto compresso sul dorso. Presenta due pinne dorsali, la prima \u00e8 retta da raggi spinosi simili ad aculei (cos\u00ec come la pinna anale) mentre la seconda \u00e8 pi\u00f9 molle. Le pinne ventrali sono appuntite, la coda \u00e8 allungata. La caratteristica pi\u00f9 visibile di questa specie sono le grandi pinne pettorali, rette da lunghi e robusti raggi, che completamente allargate formano insieme un grande ellisse, che permette al pesce di \"planare\" vicino ai fondali.\nLa livrea \u00e8 alquanto varia da esemplare a esemplare, con un colore di fondo che va dal grigio bruno al giallo fino al rossastro, decorato da 3 o pi\u00f9 fasce verticali brune e costellato di punti bianchi. Le pinne pettorali presentano la stessa colorazione, ma sono puntinate e orlate anche di un blu elettrico.\nRaggiunge una lunghezza di 50 centimetri.\nAlimentazione.\nQuesta specie si nutre di pesci, bivalvi e granchi.\nPredatori.\nIl pesce civetta \u00e8 preda di numerose specie di pesci tra cui molte specie della famiglia Istiophoridae e uccelli marini (appartenenti alla famiglia Laridae).\nPesca.\n\u00c8 pescato saltuariamente in quanto pesce commestibile, ma non possiede carni ricercate. \u00c8 una preda occasionale dei pescatori sportivi.\nAcquariofilia.\nSembra sia piuttosto diffuso negli acquari pubblici."}
{"id": "147801", "revid": "287204", "url": "https://it.wikipedia.org/wiki?curid=147801", "title": "Anidride iodica", "text": "Lanidride iodica o pentossido di diiodio \u00e8 l'anidride che si forma dall'unione di ossigeno gassoso e iodio con stato di ossidazione = 5. \nA temperatura ambiente si presenta come un solido bianco giallastro inodore, con forti propriet\u00e0 ossidanti.\nStruttura.\nI2O5 \u00e8 piegato con un angolo I-O-I di 139.2\u00b0, ma la molecola non ha piani speculari cos\u00ec la sua simmetria non \u00e8 C2v.\nLe distanze I-O laterali sono circa 0.18 nm e quella centrale (ponte) circa 0.195 nm.\nSintesi.\nL'anidride iodica non pu\u00f2 venire preparata per sintesi diretta tra iodio ed ossigeno in quanto lo iodio \u00e8 poco reattivo in confronto a quest'ultimo, ma viene ottenuta disidratando l'acido iodico a 200 \u00b0C.\nReazioni.\nIl pentossido di iodio ossida facilmente il monossido di carbonio ad anidride carbonica a temperatura ambiente:\nQuesta reazione pu\u00f2 essere usata per analizzare la concentrazione di CO in un campione gassoso.\nI2O5 forma il catione [IO2+], con SO3 e S2O6F2, ed il catione [IO+], con acido solforico concentrato."}
{"id": "147802", "revid": "124567044", "url": "https://it.wikipedia.org/wiki?curid=147802", "title": "Michelozzo", "text": "Insieme a Masolino da Panicale e Lorenzo Ghiberti ebbe un ruolo fondamentale nella diffusione del linguaggio rinascimentale: valut\u00f2 positivamente la precedente cultura gotica, ma la corresse e la riordin\u00f2 secondo i nuovi principi, adottando nelle sue architetture i moduli brunelleschiani derivati dallo studio dell'antico, ma smussandone le punte estreme, metodo ripreso successivamente da Giuliano da Maiano e Giuliano da Sangallo. Le sue creazioni architettoniche, in misura maggiore di quelle dell'Alberti, furono un punto di partenza per tutte le successive creazioni.\nBiografia.\nPer l'architettura, il linguaggio in cui si form\u00f2 fu sia quello brunelleschiano, da cui riprese sia l'accordo dei volumi che il contrasto coloristico tra strutture portanti in pietra serena e pareti bianche, sia quello gotico, in special modo dei grandi ordini mendicanti, da cui riprese l'utilizzo dell'unica navata e la sobria decorazione. Il linguaggio rinascimentale veniva cos\u00ec depurato dalle sue punte pi\u00f9 innovative e smussato secondo anche un certo gusto della committenza.\nTra il 1420 e il 1427 realizz\u00f2 la chiesa di San Francesco al Bosco ai Frati a San Piero a Sieve, ad aula unica, divisa in quattro campate con abside poligonale, in cui predomina una nitida scansione geometrica dei volumi. Il suo lavoro, spesso in compagnia di Donatello, interess\u00f2 molti possedimenti medicei in Mugello, ivi compresi i luoghi dove avevano patronati; fu un lavoro lungo anche se non continuativo che lo impegn\u00f2 per moltissimi anni e di cui ancora non si sono analizzate compiutamente tutte le residue tracce architettoniche.\nNegli anni tra il 1417 ed il 1424 oper\u00f2 come assistente del Ghiberti. Nel 1425 inizi\u00f2 un sodalizio artistico con Donatello condividendo con lui una bottega (1425-1433). I due lavorarono a fianco al monumento funebre dell'antipapa Giovanni XXIII (1422-1428 circa); al sepolcro del cardinale Rainaldo Brancaccio eseguito da Donatello e Michelozzo con l'aiuto di Pagno di Lapo Portigiani databile al 1426-1428 e conservato nella chiesa di Sant'Angelo a Nilo di Napoli, al pulpito del Duomo di Prato (1428-1438).\nMichelozzo accompagn\u00f2 Cosimo il Vecchio nel suo esilio a Venezia nel 1433: il favore di quest'ultimo, che commission\u00f2 tutte le maggiori opere dell'architetto, sembra essere nato proprio durante l'esilio. Al suo ritorno a Firenze, Michelozzo venne incaricato della ristrutturazione del Convento di San Marco, eseguita tra il 1436 e il 1443. La biblioteca, completata nel 1454, fu costruita a tre navate con colonne ioniche e archi in pietra serena, \u00e8 organizzata su direttrici longitudinali, la luce entra da grandi finestre laterali per illuminare i banconi reggilibro lignei: questo tipo di biblioteca stabilisce la tipologia della biblioteca rinascimentale.\nDel 1444 \u00e8 la sistemazione della chiesa della Santissima Annunziata, dove chiudendo con diaframmi murari i valichi delle navatelle trasform\u00f2 la vecchia chiesa gotica a tre navate, in una chiesa ad aula unica con cappelle laterali, e collabor\u00f2 con altri scultori all'allestimento dell'edicola della Santissima Annunziata, altra opera che rappresent\u00f2 un modello per numerose altre realizzazioni; ancora oggi l'opera \u00e8 ben conservata sotto le aggiunte barocche; in seguito su richiesta del superiore dei Servi di Maria progett\u00f2 ed in parte realizz\u00f2 una rotonda innestata al capocroce, la cui pianta riprende il ninfeo romano noto come tempio di Minerva Medica. Leon Battista Alberti prosegu\u00ec i lavori con lo sfondamento dei muri per far affacciare la rotonda direttamente sulla navata centrale.\nTra il 1444 e il 1464 realizz\u00f2 la residenza medicea in via Larga, ora via Cavour. Il palazzo, noto ora col nome di Palazzo Medici Riccardi, presenta tre piani sovrapposti diversificati dallo spessore decrescente del bugnato da rustico a liscio e con finestre a bifora su arco a tutto sesto. Nel palazzo Medici il bugnato \u00e8 molto pi\u00f9 sporgente e le superfici piane prevalgono nettamente sui vuoti delle finestre, cos\u00ec che il palazzo, forse anche per il volere del committente, risulta pi\u00f9 austero (a questo schema sono riconducibili il Palazzo Strozzi e quello Gondi, sempre a Firenze).\nIl progetto originale del palazzo era stato commissionato a Brunelleschi, ma la leggenda vuole che fosse risultato troppo sfarzoso per i Medici, che aspiravano copertamente alla signoria. La realizzazione finale di Michelozzo sarebbe una riduzione del progetto brunelleschiano.\nNel 1446 fu nominato capomastro del duomo succedendo a Brunelleschi.\nMichelozzo ristruttur\u00f2 e costru\u00ec ex novo ville e castelli medicei nel contado, adattando le residenze di campagna, fuori dalle mura cittadine, a luoghi di piacere e svago. In queste si rifece al modello del castello merlato con le parti superiori aggettanti con pianta regolare. Tra il 1427 e il 1436 circa realizz\u00f2 quella del Trebbio; del 1451 \u00e8 la Villa di Cafaggiolo, nei pressi di Firenze, con torri asimmetriche e portale inquadrato da una raggiera di conci in bugnato rustico; nel 1457 quella di Careggi e infine la Villa Medici a Fiesole \u00e8 del 1458 (quest'ultima \u00e8 di attribuzione incerta).\nSi \u00e8 ritenuto che fossero suoi i progetti per il Banco mediceo e della cappella Portinari in Sant'Eustorgio a Milano portando cos\u00ec l'architettura rinascimentale fiorentina nel nord-Italia, ma senza sicuro fondamento; la recente critica le ritiene opere di Guiniforte Solario di altri.\nDal 1461 al 1464 Michelozzo si occup\u00f2 della costruzione delle fortificazioni di Stagno, in Dalmazia, la pi\u00f9 lunga muraglia medioevale in territorio europeo.;\nProbabilmente nel 1455 ebbe, dalla moglie Francesca Galigari, Bernardo Michelozzi, che poi divenne vescovo di Forl\u00ec."}
{"id": "147803", "revid": "1915706", "url": "https://it.wikipedia.org/wiki?curid=147803", "title": "Acido iodoacetico", "text": "L'acido iodoacetico \u00e8 un acido carbossilico. La sua struttura \u00e8 assimilabile a quella di una molecola di acido acetico in cui uno degli atomi di idrogeno del gruppo metile \u00e8 stato sostituito da un atomo di iodio. A temperatura ambiente si presenta come un solido bianco dall'odore pungente. \u00c8 un composto tossico e corrosivo.\nNella determinazione della sequenza amminoacidica delle proteine bisogna rompere i ponti disolfuro (che si formano tra due residui di cisteina) per separare una catena polipeptidica dall'altra e per permettere alla catena polipeptidica di essere completamente lineare. Infatti, i residui di un polipeptide che si trovano tra due residui di Cys uniti da un ponte disolfuro possono risultare inaccessibili agli enzimi ed ai reagenti usati per il sequenziamento.\nL'acido iodoacetico viene spesso usato come alchilante per proteggere i residui amminoacidici di cisteina che si sono cos\u00ec venuti a formare. La reazione \u00e8 chiamata di \"carbossi-metilazione\" ed \u00e8 covalente, quindi irreversibile:\nIn tal modo si impedisce che l'ossidazione da parte dell'ossigeno riformi i ponti disolfuro.\nTuttavia, la proteina acquisisce una carica negativa in pi\u00f9 per ogni cisteina che viene alchilata. In studi di biochimica o in biologia molecolare, trattando campioni biologici freschi (colture cellulari, tessuti omogenati, siero, ecc.) in apposite soluzioni tampone e/o denaturanti con una concentrazione finale di acido iodoacetico nell'ordine di 10-50 millimolare (mM), ed incubando successivamente a 37C per 1 o 2 ore, \u00e8 possibile ottenere l'alchilazione completa di tutti i gruppi tiolicili liberi delle proteine.\nTramite questo processo \u00e8 possibile stabilire la proporzione di substrati ridotti ed ossidati, e lo stato ossido-riduttivo delle proteine nei campioni biologici. Infatti, tramite l'elettroforesi nativa (senza aggiunta di \"sodio dodecilsolfato o SDS\") in gel di poli-acrilammide \"(PAGE)\", \u00e8 possibile separare tutte le specie con il loro rispettivo stato redox. L'elettroforesi PAGE, infatti, separa le proteine a seconda del numero delle cariche elettriche totali delle proteine. La normale elettroforesi (SDS-PAGE), invece, separa le proteine in base alla massa molecolare dato che l'SDS (detergente) maschera le cariche elettriche.\nUn'altra applicazione biochimica dell'acido iodoacetico \u00e8 quello di veleno della glicolisi. Infatti, alchila il residuo di cisteina nel sito catalitico della \"gliceraldeide-3-fosfato deidrogenasi (GAPDH)\" e porta al blocco dell'utilizzazione del glucosio dentro la cellula."}
{"id": "147804", "revid": "90903795", "url": "https://it.wikipedia.org/wiki?curid=147804", "title": "Cacciamine", "text": "Il cacciamine \u00e8 una nave militare appositamente progettata per la localizzazione e la distruzione di mine navali. Sebbene sia spesso usata come sinonimo, poich\u00e9 gli scopi sono analoghi, si distingue dal dragamine, in quanto il compito di queste seconde unit\u00e0 \u00e8 la bonifica dinamica dei tratti di mare minati, senza la priorit\u00e0 dell'individuazione. \nSia cacciamine che dragamine possono, in linea generale, operare anche per il posizionamento delle mine in mare. Il tipo di unit\u00e0 con questo specifico compito \u00e8 per\u00f2 detta posamine.\nQueste navi possiedono sonar e veicoli specializzati con i quali rilevare, tracciare e investigare gli ordigni. Per evitare la detonazione delle mine, che potrebbe causare l'affondamento dell'unit\u00e0 stessa, gli scafi vengono realizzati con materiali che riducano al minimo la loro traccia magnetica quali legno (un tempo), fibre plastiche rinforzate (oggi).\nInoltre come qualsiasi altra nave militare anche queste unit\u00e0 sono dotate di artiglieria leggera e altri sistemi di autodifesa.\nGeneralmente sono munite di sistemi che, per mezzo di cariche elettriche, eliminano o neutralizzano il campo magnetico della nave.\nDifferenza tra cacciamine e dragamine.\nIl dragamine viene di solito utilizzato per ripulire ampie superfici da mine a bassa tecnologia, quali quelle ancorate sul fondo per mezzo di cavi o quelle galleggianti. Questi ordigni vengono fatti esplodere producendo potenti impulsi elettromagnetici o acustici da apparecchiature rimorchiate. Questi sistemi rimorchiati (detti \"linee di dragaggio\") creano dei corridoi liberi da mine per la navigazione. Il \"cacciamine\" invece \u00e8 dotato di sistemi pi\u00f9 sofisticati per contrastare le mine da fondo moderne. Queste devono essere identificate e distrutte singolarmente. Il cacciamine moderno \u00e8 un'unit\u00e0 molto costosa e specializzata, dotata di accorgimenti per renderla assolutamente silenziosa e precisa nella navigazione, a mezzo di propulsori ausiliari che ne consentono un posizionamento statico o dinamico continuo. \nA volte ci si riferisce alle unit\u00e0 che combinano le caratteristiche di dragamine e cacciamine con la sigla \"MCMV\", Mine Counter Measure Vessel, vascello contromisure-mine in lingua inglese.\nIl cacciamine pu\u00f2 operare da solo o in gruppo. Ad ogni unit\u00e0 viene assegnata un tratto di mare da percorrere, a bassa velocit\u00e0 e con posizionamento accurato. Durante questa fase, attraverso il sonar si esplora accuratamente il fondo marino, rilevando e classificando ogni \"contatto\" sospetto. Si tratta di un lavoro lungo e meticoloso, particolarmente estenuante perch\u00e9 l'unit\u00e0 procede a bassissima andatura per ore, talvolta sottoposta al rollio dalle onde. Ciascun elemento individuato sul fondo deve essere verificato visivamente, tramite dei mini sommergibili teleguidati, dotati di telecamera e altri strumenti. La fase successiva pu\u00f2 essere la distruzione del bersaglio, se si tratta di una minaccia, tramite una piccola carica esplosiva collocata in prossimit\u00e0 sul fondo."}
{"id": "147805", "revid": "1915706", "url": "https://it.wikipedia.org/wiki?curid=147805", "title": "Acido malico", "text": "Lacido malico, noto anche come acido di mela o acido fruttico in quanto si ritrova nelle mele (in particolare nella buccia) ed in altra frutta, \u00e8 un acido organico alfa-idrossilato, presente sia nelle piante che negli animali, incluso l'uomo. Sotto forma del suo anione (-2 H+ rispetto all'acido malico), il malato, \u00e8 l'intermedio chiave nel principale ciclo di produzione dell'energia cellulare, noto come ciclo di Krebs o ciclo dell'acido citrico, che si svolge all'interno dei mitocondri. \nI derivati dell'acido malico sono noti come malati (da non confondersi con i \"maleati\" derivati dall'acido maleico).\nPropriet\u00e0.\nL'acido malico, o acido idrossibutandioico o acido idrossisuccinico, \u00e8 una molecola chirale. L'enantiomero naturale \u00e8 la forma L, che \u00e8 anche biologicamente attiva. A temperatura ambiente si presenta come un solido bianco dall'odore tenue. \u00c8 un composto irritante. Si trova nel vino dove, insieme all'acido tartarico, \u00e8 uno dei principali responsabili dell'acidit\u00e0 fissa. Nel vino prodotto in annate poco favorevoli e con uve immature, la sua concentrazione \u00e8 pi\u00f9 elevata e questo causa sapori poco piacevoli: il sapore di mela verde riscontrabile nelle uve immature \u00e8 dato dall'acido malico.\n\u00c8 un acido facilmente degradabile tramite processi biologici. Ad esempio, con la fermentazione malolattica, viene convertito in acido lattico, che \u00e8 meno aspro e quindi rende il gusto del vino pi\u00f9 morbido. Durante la fermentazione malolattica il pH aumenta in genere di 0,3-0,5 unit\u00e0. Di qui la necessit\u00e0, prima della vinificazione, di tenere in considerazione questa perdita di acidit\u00e0 oltre a quella della fermentazione alcolica.\nFunzioni e applicazioni.\nBiochimica.\nNel corpo umano prende parte alla via metabolica del ciclo di Krebs come prodotto della reazione di idrossilazione del\nfumarato catalizzata dall'enzima fumarato idratasi e come precursore dell'ossalacetato. Nelle piante \u00e8 uno dei costituenti del succo vacuolare e come acido organico ha funzione di riserva. La principale funzione che svolge nelle cellule vegetali \u00e8 quella di mantenere un idoneo equilibrio omeostatico.\nAlimenti, bevande e integratori.\n\u00c8 tra gli additivi alimentari codificati dall'Unione europea, identificato dalla sigla E 296. Utilizzato come acidificante nell'industria alimentare.\nFarmacologia.\nGrazie alla fisiologica reazione delle ghiandole salivari all'abbassamento del pH della bocca viene usato in formulazioni scialogoghe, cio\u00e8 stimolanti del flusso salivare, usate principalmente in soggetti affetti da secchezza delle fauci.\nAltre applicazioni sono state nel campo del trattamento di ulcerazioni, ferite etc\u2026, ma sempre in combinazione con altri agenti disinfettanti.\nSicurezza.\nL'acido malico tal quale \u00e8 irritante per la pelle e per gli occhi.\nL'acido malico impiegato in alimenti non pone alcun problema di sicurezza. In Europa, lo Scientific Committee on Food non ha ravvisato alcun bisogno di definire dei valori di riferimento per il quantitativo giornaliero ottimale di ingestione, in forza della facilit\u00e0 di metabolizzazione dell'acido malico da parte dell'uomo."}
{"id": "147806", "revid": "1915706", "url": "https://it.wikipedia.org/wiki?curid=147806", "title": "Triossido di molibdeno", "text": "Il triossido di molibdeno \u00e8 un composto chimico con la formula MoO3. Questo composto \u00e8 prodotto sulla scala pi\u00f9 grande di qualsiasi composto di molibdeno. \u00c8 un importante catalizzatore industriale. Il triossido di molibdeno si presenta come il raro minerale molybdite.\nStruttura.\nNella fase gassosa, tre atomi di ossigeno sono legati in modo doppio all'atomo centrale di molibdeno. Allo stato solido, il MoO3 anidro \u00e8 composto da strati di ottaedri MoO6 distorti in un cristallo ortorombico. Gli ottaedri condividono bordi e formano catene che sono reticolate dagli atomi di ossigeno per formare strati. Gli ottaedri hanno un breve legame molibdeno-ossigeno a un ossigeno senza ponti. \u00c8 anche nota una forma metastabile (\u03b2) di MoO3 con una struttura simile a WO3.\nPreparazione e reazioni principali.\nMoO3 \u00e8 prodotto industrialmente dalla tostatura del bisolfuro di molibdeno: \nLa sintesi in laboratorio del diidrato comporta l'acidificazione di soluzioni acquose di molibdato di sodio con acido perclorico : \nIl diidrato perde rapidamente acqua per dare il monoidrato. Entrambi sono di colore giallo brillante.\nIl triossido di molibdeno si dissolve leggermente in acqua per dare \"acido molibdico\". In base, si dissolve per fornire l'anione molibdato.\nUtilizzo.\nIl triossido di molibdeno viene utilizzato per produrre molibdeno metallico, che funge da additivo per l'acciaio e le leghe resistenti alla corrosione. La relativa conversione prevede il trattamento di MoO3 con idrogeno a temperature elevate:\n\u00c8 anche un componente del co-catalizzatore utilizzato nella produzione industriale di acrilonitrile mediante ossidazione di propene e ammoniaca. \nA causa della sua struttura a strati e della facilit\u00e0 dell'accoppiamento Mo (VI) / Mo (V), MoO3 \u00e8 interessante per dispositivi e display elettrochimici. Il triossido di molibdeno \u00e8 stato anche suggerito come potenziale agente antimicrobico, ad esempio nei polimeri. A contatto con l'acqua forma ioni H+ in grado di uccidere facilmente i batteri. "}
{"id": "147807", "revid": "123715082", "url": "https://it.wikipedia.org/wiki?curid=147807", "title": "Anna d'Austria", "text": ""}
{"id": "147808", "revid": "287204", "url": "https://it.wikipedia.org/wiki?curid=147808", "title": "Fluoruro di zirconio", "text": "Il fluoruro di zirconio (ZrF4) \u00e8 il sale di zirconio dell'acido fluoridrico.\nA temperatura ambiente si presenta come un solido bianco inodore, insolubile in acqua. \u00c8 il principale componente dei vetri fluorozirconati.&lt;br&gt;\n\u00c8 un composto irritante.\nStruttura cristallina.\nSono conosciute tre fasi cristalline dello ZrF4, \u03b1 (monoclina, \u03b2 (tetragonale, simbolo di Pearson tP40, gruppo spaziale P42/m, No 84) e \u03b3 (struttura sconosciuta). Le fasi \u03b2 e \u03b3 sono instabili e tendono a trasformarsi in modo irreversibile nella fase \u03b1 a 400 \u00b0C.\nPreparazione.\nIl fluoruro di zirconio pu\u00f2 essere ottenuto:\nIl fluoruro di zirconio cos\u00ec ottenuto pu\u00f2 essere poi purificato per distillazione o sublimazione. \nApplicazioni.\nIl fluoruro di zirconio viene utilizzato come fonte di zirconio nelle applicazioni sensibili all'ossigeno, come ad esempio nella produzione del metallo.\n\u00c8 sensibile all'umidit\u00e0, ai metalli attivi, agli acidi e agli agenti ossidanti. In miscela con altri fluoruri viene usato come refrigerante nei reattori nucleari a sali fusi ed \u00e8 uno dei refrigeranti ipotizzati per il reattore nucleare a temperatura molto alta assieme al fluoruro di sodio."}
{"id": "147809", "revid": "1452073", "url": "https://it.wikipedia.org/wiki?curid=147809", "title": "Acido oleico", "text": "L'acido oleico o acido cis-9-ottadecenoico \u00e8 un acido carbossilico monoinsaturo a 18 atomi di carbonio della serie omega-9.\nL'isomero trans prende il nome di acido elaidinico.\nAspetto e propriet\u00e0 fisiche.\nA temperatura ambiente si presenta come un liquido di aspetto variabile da incolore a giallastro e dall'odore caratteristico. Al di sotto dei 16\u00a0\u00b0C diventa solido.\nRuolo biologico.\nSotto forma di trigliceride \u00e8 un componente importante dei grassi animali ed \u00e8 il costituente pi\u00f9 abbondante della maggioranza degli oli vegetali. L'acido oleico rappresenta il 75% circa degli acidi dell'olio di oliva. La percentuale di acido oleico libero presente nell'olio di oliva determina la sua acidit\u00e0 e conseguentemente la sua denominazione. Affinch\u00e9 l'olio di oliva si possa considerare \"extravergine\", \u00e8 consentita una percentuale di acido oleico libero non superiore a 0,8% del peso totale.\nCome componente di fosfolipidi \u00e8 presente in importanti strutture biologiche, quali le membrane cellulari e le lipoproteine.\nUsi.\nDerivati dell'acido oleico sono usati in varie industrie: alcuni esteri vengono impiegati nel settore tessile, della cosmesi e dell'industria del cuoio; sali alcalini (saponi) sono usati nell'industria saponiera; sali metallici insolubili in acqua vengono utilizzati nella preparazione di lubrificanti ed idrorepellenti."}
{"id": "147810", "revid": "1877672", "url": "https://it.wikipedia.org/wiki?curid=147810", "title": "Acido ossalico", "text": "L'acido ossalico \u00e8 un acido bicarbossilico di formula C2H2O4, a volte riportata anche come (COOH)2.\nA temperatura ambiente pu\u00f2 presentarsi sotto forma di granuli solidi bianchi e inodore, oppure come cristalli trasparenti e incolori di struttura monoclina. \u00c8 un composto nocivo.\nCon i suoi due gruppi carbossilici si comporta da legante bidentato, ovvero forma due legami di coordinazione con uno ione metallico in soluzione, ed \u00e8 il pi\u00f9 forte acido carbossilico non alogenato esistente. \u00c8 anche un riducente, dato che pu\u00f2 facilmente ossidarsi ad anidride carbonica.\nSintesi.\nViene preparato industrialmente riscaldando a 400\u00a0\u00b0C il formiato di sodio e aggiungendo idrossido di sodio e borace.\nIn alternativa si possono eseguire altri processi di sintesi per la produzione di acido ossalico, come l'ossidazione di zucchero per azione dell'acido nitrico, o facendo reagire sodio e anidride carbonica a , o ancora facendo reagire sostanze organiche con alcali caustici ad alta temperatura.\nFonti alimentari.\nSi trova in natura in vari vegetali fra cui kiwi, spinaci, rabarbaro, cereali integrali, acetosa, acetosella e molti altri. \nNumerose piante lo accumulano nei tessuti per la sua tossicit\u00e0 in alte dosi, come sistema di difesa dalla brucazione.\nNel genere monofiletico Fenestraria la molecola \u00e8 stata inoltre cooptata verso un uso ben diverso dalla difesa; le piante precipitano l'acido in forma cristallina all'interno dei propri stessi tessuti, costruendo quelle che di fatto sono fibre ottiche, e utilizzano tali strutture per trasportare la luce verso siti fotosintetici sotterranei. Queste particolari strutture sono le responsabili dello schiarimento in cima alle foglie, chiamato finestra, che d\u00e0 il nome all'intero genere.\nRuolo biologico.\nL\"'acido ossalico\" \u00e8 un acido relativamente forte che irrita le pareti intestinali e pu\u00f2 essere letale se ingerito in dosi elevate. Il valore di LD50 per un essere umano \u00e8 per chilogrammo di peso corporeo, circa 25\u00a0g per una persona di 65\u00a0kg.\nUna volta ingerito si lega con vari minerali (ferro, magnesio e calcio) impedendone l'assorbimento da parte dell'intestino. Per questa sua capacit\u00e0 di ridurre i minerali a disposizione dell'organismo, pu\u00f2 favorire il verificarsi di stati di carenza che possono portare a malattie come osteoporosi, anemie, ecc.\nData la sua facilit\u00e0 a combinarsi con ioni metallici come il calcio, l\"'acido ossalico\" forma cristalli di ossalato che vanno ad irritare ulteriormente intestino e reni. I calcoli renali sono generalmente costituiti per la maggior parte da ossalato di calcio.\nUsi industriali.\nLe applicazioni dell'acido ossalico sfruttano la sua acidit\u00e0 e la sua ossidabilit\u00e0: viene usato in formulazioni di prodotti sbiancanti e antiruggine, nonch\u00e9 in preparati per il trattamento superficiale dei manufatti in legno. Trova uso anche nell'industria chimica come purificante in diverse produzioni, nell'industria conciaria e tessile, come stabilizzante dell'acido cianidrico, per la fabbricazione di inchiostri e detersivi, come mezzo per la precipitazione di terre rare e per la fabbricazione della gomma. Viene utilizzato inoltre per il trattamento autunnale di controllo della varroa in apicoltura. \u00c8 anche usato per la lucidatura del marmo e in combinazione con la trementina per combattere i tarli del legno.\nRicerca dell'anione ossalato.\nNell'analisi chimica \u00e8 possibile ricercare la presenza dello ione ossalato, in ambiente acido, procedendo come segue:"}
{"id": "147811", "revid": "1762097", "url": "https://it.wikipedia.org/wiki?curid=147811", "title": "Acido periodico", "text": "L'acido periodico \u00e8 un acido ossidante derivato dallo iodio.\nA temperatura ambiente si presenta come un solido incolore e quasi inodore. \u00c8 un composto corrosivo.\nIn chimica organica viene utilizzato per ossidare gli zuccheri, provocando l'apertura dell'anello e la sostituzione di due ossidrili vicinali con i corrispondenti gruppi carbonilici (degradazione ossidativa di Malaprade).\nHa la peculiarit\u00e0 di essere un notevole esempio di composto in cui lo Iodio si trova in stato di ossidazione +7, il pi\u00f9 alto."}
{"id": "147812", "revid": "287204", "url": "https://it.wikipedia.org/wiki?curid=147812", "title": "Acido fosfomolibdico", "text": "L'acido fosfomolibdico \u00e8 un acido complesso a base di fosforo e molibdeno.\nA temperatura ambiente si presenta come un solido giallo-arancione inodore. \u00c8 un composto corrosivo.\nL'acido fosfomolibdico \u00e8 un mordente utilizzato per la preparazione del colorante tricromo di Masson, utilizzato in istologia per evidenziare al microscopio le cellule rispetto al tessuto connettivo circostante."}
{"id": "147813", "revid": "287204", "url": "https://it.wikipedia.org/wiki?curid=147813", "title": "Anidride fosforica", "text": "L'anidride fosforica \u00e8 l'ossido del fosforo al suo massimo numero di ossidazione (+ 5). Si ottiene bruciando il fosforo con un eccesso di aria (e quindi di ossigeno), in totale assenza di umidit\u00e0:\nSebbene il termine chimicamente pi\u00f9 corretto per denominare l'anidride fosforica P4O10 sia decaossido di tetrafosforo, viene molto pi\u00f9 spesso utilizzato il nome pentossido di difosforo che si rif\u00e0, invece, alla formula minima P2O5 di questa anidride.\nA temperatura ambiente si presenta come un solido bianco fortemente igroscopico, \u00e8 piuttosto volatile e sublima a 360\u00a0\u00b0C. L'anidride fosforica \u00e8 un composto corrosivo che reagisce violentemente a contatto con l'acqua generando acido ortofosforico:\nApplicazioni.\nProprio in virt\u00f9 di questa forte tendenza a reagire con molecole d'acqua, in maniera del tutto irreversibile, l'anidride fosforica \u00e8 utilizzata come \"energico disidratante\". In presenza di poca acqua, infatti, la reazione di idratazione dell'anidride fosforica porta alla formazione di acido metafosforico:\noppure alla formazione di acido pirofosforico\nAltri ossidi del fosforo.\nOltre all'anidride fosforosa P4O6 (composto nel quale il fosforo ha numero d'ossidazione + 3) e all'anidride fosforica (con fosforo allo stato d'ossidazione + 5), esistono ossidi del fosforo a stati d'ossidazione intermedi:"}
{"id": "147814", "revid": "2091899", "url": "https://it.wikipedia.org/wiki?curid=147814", "title": "Motovedetta", "text": "La motovedetta (o vedetta) \u00e8 un'unit\u00e0 navale veloce di piccole dimensioni adibita a ruoli di difesa costiera e servizi di polizia sia in mare che nelle acque interne, da non confondere coi pattugliatori, che sono unit\u00e0 di dimensioni e dislocamento maggiori.\nQueste navi possono essere in dotazione sia della marina militare di un determinato paese che delle sue forze di polizia; i loro compiti in genere vanno dalla lotta alla pirateria e repressione del contrabbando ai servizi di sorveglianza dei confini marittimi fino alle operazioni di ricerca e salvataggio.\nClassificazione.\nLe motovedette si distinguono in due categorie:\nCaratteristiche.\nLe vedette sono di solito lunghe sino ad un massimo di 30 metri, dispongono di un solo armamento principale affiancato all'armamento secondario (usualmente costituito da mitragliatrici); hanno motori per lo pi\u00f9 diesel (sebbene sulle unit\u00e0 pi\u00f9 recenti siano state montate delle turbine a gas) e la loro velocit\u00e0 massima si aggira intorno ai 25 - 30 nodi (46 - 55 km/h).\nMotovedette delle forze armate italiane.\nCorpo delle Capitanerie di porto - Guardia Costiera.\nLe motovedette in dotazione al Corpo delle capitanerie di porto - Guardia costiera sono contraddistinte dalla sigla CP. Le classi 2000, 500 e 700 sono destinate prevalentemente alle attivit\u00e0 di polizia marittima, vigilanza pesca e tutela dell'ambiente marino. La classe 300 e 800 sono disegnate per l'attivit\u00e0 di ricerca e soccorso in mare.\nA differenza delle altre unit\u00e0 della Marina Militare italiana (le cosiddette \"navi grigie\") quelle della Guardia Costiera adottano la livrea bianca sull'opera morta, il ponte e le sovrastrutture, e sulle murate presentano il simbolo internazionale della banda rossa obliqua con ancora al centro in campo bianco, personalizzato col richiamo al tricolore nazionale. Il tutto in conformit\u00e0 a quanto avviene con le Guardie costiere di molte altre nazioni in tutto il mondo.\nGuardia di Finanza.\nLe motovedette della Guardia di Finanza fanno parte dei reparti operativi aeronavali, comandati da colonnelli, che dirigono e coordinano l'attivit\u00e0 specialistica dei reparti marittimi e di volo (Servizio aereo della Guardia di Finanza ) in ambito di una o pi\u00f9 regioni\nArma dei Carabinieri.\nNell'ambito della razionalizzazione e ottimizzazione dei bilanci delle forze di polizia, la Guardia di Finanza alla fine del 2016 ha assorbito il Servizio navale dell'Arma dei Carabinieri, il Servizio nautico del Corpo forestale dello Stato e le squadre nautiche della Polizia, \"\"fatto salvo il mantenimento delle unit\u00e0 navali impiegate nella laguna di Venezia, nelle acque interne e nelle isole minori\".\" \nIn realt\u00e0 nel 2019 oltre a risultare ancora attive varie unit\u00e0 nautiche dell'Arma anche in mare aperto, quali la motovedetta preposta ai collegamenti dei carabinieri forestali con l'area protetta dell'Isola di Montecristo e varie altre, l'Arma ha pure avviato nuovi acquisti di naviglio. Ci\u00f2 ha determinato polemiche da parte dei quadri della Polizia di Stato, che aveva ottemperato subito ai nuovi dettami."}
{"id": "147815", "revid": "1915706", "url": "https://it.wikipedia.org/wiki?curid=147815", "title": "Acido metafosforico", "text": "Lacido metafosforico \u00e8 uno degli acidi ottenibili per idratazione dell'anidride fosforica.\nA temperatura ambiente si presenta come un solido incolore inodore, costituito dal trimero dell'acido metafosforico: l'acido trimetafosforico. Non \u00e8 mai stato isolato in forma monomerica.\nSi ottiene dall'anidride fosforica secondo la seguente equazione chimica: \noppure riscaldando l'idrogenofosfato di diammonio:\nIn biochimica, \u00e8 uno degli acidi usati per estrarre dai tessuti metaboliti idrosolubili, specialmente nei casi in cui serve un'accurata determinazione del loro stato ossido-riduttivo. Particolare rilevanza ha il suo uso nella determinazione della proporzione di vitamina C ridotta contro la sua frazione ossidata e di altre vitamine idrosolubili.\nPer contro, l'acido metafosforico lascia i lipidi e le proteine immodificati."}
{"id": "147816", "revid": "287204", "url": "https://it.wikipedia.org/wiki?curid=147816", "title": "Acido fosfotungstico", "text": "L'acido fosfotungstico (o fosfowolframico) \u00e8 un eteropoliacido a base di fosforo e tungsteno con formula chimica H3P W12O40. Si presenta normalmente in forma idrata e si ottiene facendo evaporare una soluzione composta da acido fosforico (\"H3PO4\") e dall'isopoliacido H6W12O39 \u00b7 xH2O (\"acido metatungstico\"). \n\u00c8 un composto corrosivo e si presenta, a temperatura ambiente, come un solido da bianco a verdastro-giallo quasi inodore con punto di fusione di 89 \u00b0C (24 H2O idrato). Non \u00e8 particolarmente tossico ma \u00e8 mediamente irritante. Il composto \u00e8 noto con una gran variet\u00e0 di nomi ed acronimi, tra cui i principali sono:\nLa numerazione presente nel nome riflette il fatto che l'anione contiene 12 atomi di tungsteno. L'acido fosfotungstico trova largo utilizzo nella preparazione della colorazione istologica chiamata azan tricromica. Esso si lega al collagene e alle fibre dei tessuti connettivi e rimpiazza gli anioni di questi materiali decolorandoli selettivamente.\nL'acido fosfotungstico \u00e8 un composto elettron denso al punto di essere opaco. \u00c8 comunemente usato come liquido di contrasto nella microscopia elettronica a trasmissione di virus, nervi, polisaccaridi e altri tessuti biologici."}
{"id": "147817", "revid": "2105728", "url": "https://it.wikipedia.org/wiki?curid=147817", "title": "Pirogallolo", "text": "Il pirogallolo (chiamato anche acido pirogallico, anche se nella sua struttura non sono presenti gruppi carbossilici) \u00e8 un fenolo. Si pu\u00f2 ottenere per denaturazione di tannini idrolizzabili portati ad elevate temperature.\nA temperatura ambiente si presenta come un solido incolore dall'odore tenue caratteristico. \u00c8 un composto nocivo citotossico, pericoloso per l'ambiente.\nTrova impiego in fotografia come rivelatore.\nIl pirogallolo \u00e8 in grado di inibire l'enzima COMT, dando come effetto iperstimolazione adrenergica."}
{"id": "147818", "revid": "1318658", "url": "https://it.wikipedia.org/wiki?curid=147818", "title": "Aldeide salicilica", "text": "L'aldeide salicilica \u00e8 un'aldeide aromatica. Insieme alla 3-idrossibenzaldeide e alla 4-idrossibenzaldeide, \u00e8 uno dei tre isomeri dell'idrossibenzaldeide.\nA temperatura ambiente si presenta come un liquido oleoso da incolore a giallo chiaro dall'odore caratteristico di mandorle amare. \u00c8 una delle sostanze che compongono l'aroma del grano saraceno.\nL'aldeide salicilica \u00e8 precursore di una grande variet\u00e0 di agenti chelanti.\nProduzione.\nL'aldeide salicilica viene prodotta per trattamento del fenolo con cloroformio in presenza di idrossido di potassio, secondo la reazione di Reimer-Tiemann:\nnelle condizioni di reazione viene generato un diclorocarbene codice_1 che \u00e8 la specie elettrofila con cui reagisce il fenolo; gli atomi di cloro vengono successivamente allontanati per idrolisi alcalina.\nIn alternativa, viene prodotta per condensazione del fenolo o derivati con formaldeide per dare alcool idrossibenzilico, che viene poi ossidato ad aldeide.\nIn generale le salicilaldeidi possono essere preparate dal corrispondente fenolo mediante la reazione di Duff, o mediante trattamento con paraformaldeide in presenza di cloruro di magnesio e una base.\nBiologia.\nL'aldeide salicilica \u00e8 una componente aromatica caratteristica del grano saraceno.\n\u00c8 anche uno dei componenti del castoreum, l'essudato prodotto dal castoro nordamericano e il castoro europeo, utilizzato in profumeria.\nInoltre, la salicilaldeide \u00e8 presente nelle secrezioni difensive delle larve di diverse specie di coleotteri appartenenti alla famiglia dei \"Chrysomelina\". Un esempio di coleottero che produce l'aldeide salicilica \u00e8 il coleottero rosso \"Chrysomela populi\"."}
{"id": "147819", "revid": "110157", "url": "https://it.wikipedia.org/wiki?curid=147819", "title": "Acido tungstosilicico idrato", "text": "L'acido tungstosilicico idrato (o acido silicotungstico) \u00e8 un acido complesso a base di silicio e tungsteno.\nA temperatura ambiente si presenta come un solido da bianco a giallastro inodore."}
{"id": "147820", "revid": "287204", "url": "https://it.wikipedia.org/wiki?curid=147820", "title": "Acido sorbico", "text": "L'acido sorbico \u00e8 un acido grasso polinsaturo con 6 atomi di carbonio e 2 legami trans in posizione 2 e 4.\nA temperatura ambiente si presenta come un solido bianco dall'odore tenue. \u00c8 un composto irritante.\nL'acido sorbico viene metabolizzato dagli animali e da alcuni micro-organismi comportandosi come una fonte di calorie al pari di altri acidi grassi come l'acido caproico.\nL'apporto calorico \u00e8 stato calcolato pari a 6,6 Kcal/g.\n\u00c8 un acido organico utilizzato come antimicrobico e antifungino negli alimenti, cosmetici e farmaci dal 1945.\nViene utilizzato anche nei processi di polimerizzazione di resine, gomme e plastiche.\nFonti.\nL'acido sorbico si trova anche in natura, principalmente nelle bacche del sorbo (\"Sorbus aucuparia\"). \u00c8 presente pure nelle bacche del normale sorbo (\"Sorbus domestica\") e della \"Schisandra chinensis\". \nNormalmente \u00e8 un prodotto di sintesi realizzato con diversi processi e reazioni. La produzione pi\u00f9 diffusa avviene per condensazione di crotonaldeide e chetene.\nAttivit\u00e0 antimicrobica.\nMolte ricerche hanno individuato l'azione dell'acido sorbico verso le muffe. In particolare: \"Alternaria, Ascochyta, Ascosphaera, Aspergillus, Botrytis, Cephalosporium, Chaetomium, Cladosporium, Colletotrichum, Cunninghamella, Curvularia, Fusarium, Geotrichum, Gliocladium, Helminthosporium, Heterosporium, Humicola, Monilia, Mucor, Penicillium, Phoma, Pepularia, Pestalotiopsis, Pullularia, Rhizoctonia, Rhizopus, Rosellinia, Sporotrichum, Trichoderma, Truncatella, Ulocladium\"\nL'azione inibente le muffe lo ha reso particolarmente utile per ridurre il rischio micotossine anche se a concentrazioni non inibitorie (10mg/ml) non solo non riduce la produzione di aflatossine ma pu\u00f2 stimolare a certe condizioni la formazione di micotossine\nRisulta attivo anche verso diversi batteri:\" Acetobacter, Achromobacter, Acinetobacter, Enterobacter, Aeromonas, Alcaligenes, Alteromonas, Arthrobacter, Bacillus, Campylobacter, Clostridium, Escherichia, Klebsiella, Lactobacillus, Micrococcus, Moraxella, Mycobacterium, Pediococcus, Proteus, Pseudomonas, Salmonella, Serratia, Staphylococcus, Vibrio, Yersinia\"\nL'azione inibitoria dell'acido sorbico \u00e8 maggiore nella sua forma indissociata. Avendo pKa uguale a 4,76 il suo utilizzo e quello dei suoi sali a pH superiore a 6,5-7 pu\u00f2 risultare poco efficace o inefficace.\nLa sua concentrazione minima inibitoria (MIC) si misura in ppm. ed \u00e8 dipendente dal pH\nUtilizzo alimentare.\nNel 1974 il JECFA, il Joint FAO/WHO Expert Committee on Food Additives ha classificato l'acido sorbico e suoi sali come additivi alimentari sicuri con una dose giornaliera accettabile (ADI) per l'uomo di 0-25 mg/kg bw.\nNella Unione europea \u00e8 utilizzabile come additivo alimentare con il codice E 200 in diversi alimenti a diverse concentrazioni massime&lt;br&gt;\nAlcuni esempi:\nSono anche autorizzati il sorbato di potassio (E 202) ed il sorbato di calcio (E 203).\nIl sorbato di sodio (E201) non \u00e8 un additivo autorizzato nella UE a causa della dimostrata genotossicit\u00e0.\nNel 2015 l'EFSA ha rivisto la dose giornaliera accettabile (ADI) per l'acido sorbico ed il sorbato di potassio portandola a 3mg/kg bw/day. L'ADI del sorbato di calcio non \u00e8 stata definita mancando i dati sulla genotossicit\u00e0.\nUtilizzo cosmetico.\nL'allegato V del Regolamento europeo No 1223/2009 sui cosmetici, autorizza l'utilizzo dell'\nacido sorbico e suoi sali come conservanti.\nLa solubilit\u00e0 in acqua dei sali, molto pi\u00f9 alta (58% ) rispetto all'acido, li fa preferire nei sistemi acquosi."}
{"id": "147821", "revid": "101595217", "url": "https://it.wikipedia.org/wiki?curid=147821", "title": "Stearato di magnesio", "text": "Lo stearato di magnesio \u00e8 il sale di magnesio dell'acido stearico con formula Mg(CH3(CH2)16COO)2.\nA temperatura ambiente si presenta come un solido bianco, inodore, leggero e untuoso al tatto. \u00c8 insolubile in acqua, alcol e etere.\nProduzione.\nSi ottiene per reazione tra sali solubili di magnesio e stearato di sodio, oppure per reazione ad alta temperatura tra acido stearico e ossido o carbonato di magnesio.\nUso.\nNell'industria delle vernici si utilizza come essiccativo, mentre nell'industria tessile come additivo degli oli di finissaggio. Nell'industria cosmetica \u00e8 aggiunto a prodotti in polvere come cipria o talco per migliorarne l'adesivit\u00e0 alla pelle e nell'industria farmaceutica come lubrificante nella preparazione di compresse per facilitare il distacco tra la polvere o granulato e le pareti metalliche delle attrezzature, in questo caso il prodotto non deve contenere metalli pesanti in concentrazione superiore a 20 ppm. Pu\u00f2 essere utilizzato come antiagglomerante nell'industria alimentare e farmaceutica."}
{"id": "147822", "revid": "125307873", "url": "https://it.wikipedia.org/wiki?curid=147822", "title": "Stearato di calcio", "text": "Lo stearato di calcio \u00e8 il sale di calcio dell'acido stearico. A temperatura ambiente si presenta come una polvere cerosa bianca, insolubile in acqua.\n\u00c8 un componente di alcuni lubrificanti, tensioattivi e molti prodotti alimentari. \nProduzione e presenza.\nLo stearato di calcio viene prodotto riscaldando l'acido stearico e l'ossido di calcio:\n\u00c8 anche il componente principale della schiuma di sapone, un solido bianco che si forma quando il sapone viene miscelato con acqua dura. A differenza dei saponi contenenti sodio e potassio, lo stearato di calcio \u00e8 insolubile in acqua e non si insapona bene. Commercialmente viene venduto come una dispersione del 50% in acqua o come polvere essiccata a spruzzo. Come additivo alimentare \u00e8 noto con il numero E generico E470.\nApplicazioni.\nLo stearato di calcio \u00e8 un materiale ceroso con bassa solubilit\u00e0 in acqua, a differenza dei tradizionali saponi al sodio e al potassio. \u00c8 anche facile ed economico da produrre e presenta una bassa tossicit\u00e0. Questi attributi sono la base di molte delle sue applicazioni. Esistono applicazioni correlate per lo stearato di magnesio. Viene utilizzato infatti:"}
{"id": "147823", "revid": "2061333", "url": "https://it.wikipedia.org/wiki?curid=147823", "title": "Acido stearico", "text": "L'acido stearico \u00e8 un acido carbossilico (facente parte della famiglia degli acidi grassi saturi) con formula C18H36O2.\nA temperatura ambiente (25 \u00b0C) si presenta come un solido, temperatura di fusione 68.8 \u00b0C, temperatura di ebollizione 350 \u00b0C. Da solido mostra scaglie bianche pi\u00f9 o meno grandi e ha un odore rancido. Insolubile in acqua, poco solubile in alcol, solubile in acetone ed etere.\nInsieme all'acido palmitico forma la stearina utilizzata per la produzione di candele e sapone.\nSe condensato con un glicerolo si ottiene la molecola della tristearina (non polare), il principale componente dei grassi biologici.\nViene ampiamente utilizzato come eccipiente in molte preparazioni farmaceutiche.\nLa percentuale di assorbimento intestinale (digeribilit\u00e0) varia molto a seconda della forma: 20% per acido stearico libero, 30% per il trigliceride (tristearina), 72% per il monostearato (monogliceride dell'acido stearico)."}
{"id": "147824", "revid": "1969187", "url": "https://it.wikipedia.org/wiki?curid=147824", "title": "Acido succinico", "text": "L'acido succinico \u00e8 un acido carbossilico.\nFa parte della classe degli acidi bicarbossilici in quanto presenta il gruppo funzionale -COOH su entrambi i terminali della molecola.\nA temperatura ambiente si presenta come un solido bianco inodore. \u00c8 un composto irritante. Il succinato da esso proveniente \u00e8 una tappa fondamentale del ciclo di Krebs da cui viene prodotto il fumarato ad opera della succinato deidrogenasi, con conseguente riduzione del FAD a FADH2.\nFormula bruta: HOOCCH2CH2COOH"}
{"id": "147825", "revid": "287204", "url": "https://it.wikipedia.org/wiki?curid=147825", "title": "Acido solfanilico", "text": "L'acido solfanilico \u00e8 un acido solfonico. Il composto presenta anche un gruppo amminico, ma non pu\u00f2 essere classificato come ammina, in quanto, in base ad una scala di priorit\u00e0 relativa alla classificazione, gli acidi solfonici prevalgono sulle ammine e pertanto un composto che presenta entrambi i gruppi verr\u00e0 per convenzione classificato come acido solfonico.\nA temperatura ambiente si presenta come un solido incolore quasi inodore. \u00c8 un composto irritante. Viene impiegato nella reazione di Griess per la determinazione dei nitriti.\nSintesi.\nL'acido solfanilico pu\u00f2 essere prodotto mediante solfonazione dell'anilina.\nApplicazioni.\nPoich\u00e9 il composto forma prontamente composti diazoici, viene usato per produrre coloranti e sulfamidici. Questa propriet\u00e0 viene anche utilizzata per l'analisi quantitativa di ioni nitrato e nitrito mediante reazione di accoppiamento del diazonio con \"N\"-(1-naftil) etilendiammina, risultante in un colorante azoico, e la concentrazione di ioni nitrato o nitrito viene dedotta dall'intensit\u00e0 del colore del risultante soluzione rossa per colorimetria.\n\u00c8 anche usato come standard nell'analisi della combustione e nella reazione di Pauly.\nViene usato inoltre come intermedio nella produzione di coloranti alimentari gialli, applicazioni farmaceutiche specifiche, sbiancanti ottici per carta bianca e come additivo per calcestruzzo. L'acido solfanilico intermedio pu\u00f2 essere acquistato in quattro diversi gradi: grado tecnico, grado puro, soluzione di solfanilato di sodio e polvere secca di solfanilato di sodio.\nUsi finali.\nL'acido solfanilico ha quattro utilizzi primari. Viene utilizzato come intermedio nella produzione di coloranti alimentari gialli, applicazioni farmaceutiche specifiche, sbiancanti ottici per carta bianca e come additivo per calcestruzzo. L'acido solfanilico intermedio pu\u00f2 essere acquistato in quattro diversi gradi: grado tecnico, grado puro, soluzione di solfanilato di sodio e polvere secca di solfanilato di sodio."}
{"id": "147826", "revid": "287204", "url": "https://it.wikipedia.org/wiki?curid=147826", "title": "Acido salicilsolfonico", "text": "L'acido salicilsolfonico \u00e8 un acido carbossilico, un fenolo e un acido solfonico.\nA temperatura ambiente si presenta come un solido bianco dall'odore appena pungente. \u00c8 un composto irritante."}
{"id": "147827", "revid": "287204", "url": "https://it.wikipedia.org/wiki?curid=147827", "title": "Acido tioglicolico", "text": "L'acido tioglicolico (o acido mercaptoacetico) \u00e8 un acido carbossilico ed un tiolo. La sua struttura \u00e8 assimilabile a quella di una molecola di acido acetico in cui un atomo di idrogeno \u00e8 stato sostituito da un gruppo -SH.\nA temperatura ambiente si presenta come un liquido incolore dall'odore sgradevole. \u00c8 un composto tossico, corrosivo."}
{"id": "147828", "revid": "148107", "url": "https://it.wikipedia.org/wiki?curid=147828", "title": "Ossido di zirconio", "text": "Lossido di zirconio (o zirconia cubica) \u00e8 l'ossido dello zirconio.\nForma e struttura.\nA temperatura ambiente si presenta come una polvere bianca inodore.\n\u00c8 una sostanza cristallina polimorfa. Fino a 1170\u00a0\u00b0C presenta struttura cristallina monoclina. \nDa 1170\u00a0\u00b0C a 2370\u00a0\u00b0C presenta struttura cristallina tetragonale. \nOltre 2370\u00a0\u00b0C presenta struttura cristallina cubica. Il punto di fusione \u00e8 2680\u00a0\u00b0C.\nDurante il riscaldamento la trasformazione dalla struttura monoclina alla struttura tetragonale avviene con una contrazione volumetrica di circa il 5%.\nDurante il raffreddamento la trasformazione inversa dalla struttura tetragonale alla struttura monoclina \u00e8 di tipo martensitico ed avviene con una espansione volumetrica.\nPolimorfismo della zirconia.\nL'espansione volumetrica nella trasformazione dalla fase tetragonale a quella monoclina \u00e8 poco significativa sulle polveri libere di zirconia, ma ha importanti conseguenze quando si ha a che fare con un verde (polveri compattate). In questo caso infatti durante la sinterizzazione del verde avviene la trasformazione della zirconia dalla fase monoclina a quella tetragonale con la conseguente contrazione volumetrica (sommata alla contrazione volumetrica che il processo di sinterizzazione di per s\u00e9 comporta). Durante il raffreddamento si ha la trasformazione inversa, da fase tetragonale a monoclina, con conseguente espansione volumetrica che in un pezzo massivo comporta formazione di cricche fino a rottura. \nLa formazione delle cricche in fase di raffreddamento, con conseguente rottura del pezzo, viene evitata impedendo la trasformazione della struttura tetragonale in una struttura monoclina, ovvero la forma tetragonale normalmente stabile solo ad alte temperature viene resa stabile a temperatura ambiente grazie all'aggiunta di particolari additivi: si tratta di ossidi refrattari come l'ossido di calcio, di magnesio o l'ittria. Si ottiene con l'aggiunta di questi additivi una zirconia \"parzialmente stabilizzata\".\nLa zirconia parzialmente stabilizzata presenta un particolare meccanismo di tenacizzazione: \nUsi della zirconia.\nL'uso principale della zirconia \u00e8 nella produzione di ceramiche, ma vi sono molti ulteriori altri usi compreso il rivestimento protettivo su particelle di pigmenti di biossido di titanio, come materiale refrattario nell'isolamento termico, come abrasivo e smalto. La zirconia stabilizzata viene utilizzata nelle sonde lambda e nelle membrane delle celle a combustibile, grazie alla sua capacit\u00e0 di permettere agli ioni ossigeno di muoversi liberamente attraverso la struttura cristallina ad alte temperature. Questa alta conducibilit\u00e0 ionica (ed una bassa conduttivit\u00e0 elettronica) la rende una delle elettroceramiche pi\u00f9 utili. Il biossido di zirconio \u00e8 anche usato come elettrolita solido in dispositivi elettrocromici.\nLa zirconia \u00e8 un precursore dell'elettroceramica piombo-zirconato di titanio (PZT), che \u00e8 un dielettrico ad alto formula_1, che si trova in una miriade di componenti.\nUsi di nicchia.\nLa conduttivit\u00e0 termica molto bassa nella fase cubica della zirconia ha permesso il suo utilizzo anche come barriera di rivestimento termica, nei motori a reazione e nei motori diesel.\nLa zirconia \u00e8 un materiale molto utilizzato anche in odontoiatria per la realizzazione di restauri dentali, come corone e ponti, che vengono poi ricoperti con porcellana feldspatica convenzionale per ragioni estetiche, oppure possono essere realizzate intere protesi dentarie estremamente resistenti costruite interamente da ossido di zirconio monolitico. Ci\u00f2 \u00e8 reso possibile dal fatto che \u00e8 un materiale adatto alla fresatura e, come gi\u00e0 detto, che permette un buon fattore estetico, soprattutto in termini di traslucenza. Inoltre \u00e8 notevole la sua resistenza alla flessione e la resistenza alla rottura, permettendo di apportare spessori di ceramica che arrivano sino a meno di 0,6 millimetri e di costruire ponti estesi, leggeri e robusti, anche con pi\u00f9 elementi dentari mancanti. Gli elementi protesici di zirconio vengono sempre pi\u00f9 spesso realizzati tramite tecnologia CAD/CAM.\nNell'ortopedia, gli ossidi ceramici, come la zirconia, grazie alla loro eccellente biocompatibilit\u00e0 e resistenza all'usura vengono utilizzati nella realizzazione di componenti articolari come l'anca e il ginocchio.\nPer via della sua durezza, la zirconia pu\u00f2 essere utilizzata per realizzare coltelli di ceramica. Le posate di zirconia hanno una resistenza equivalente all'acciaio inox.\nNegli anni 50 vennero sviluppate lampade a scarica con elettrodi di zirconia (che ha alta conducibilit\u00e0 ionica, ma non elettronica) anzich\u00e9 di tungsteno, allo scopo di migliorare l'emissione spettrale, producendo una luce pi\u00f9 bianca e brillate, ma furono ben presto superate dalle lampade a vapori di mercurio.\nA partire dalla seconda generazione, la zirconia \u00e8 utilizzata da Apple come materiale per la produzione della cassa di Apple Watch Edition, prendendo il posto dell'oro. La polvere di zirconia \u00e8 unita ad uno sbiancante (ossido di alluminio) e lavorata per sinterizzazione.\nL'uso della zirconia \u00e8 stato proposto per l'elettrolisi di monossido di carbonio e ossigeno dall'atmosfera di Marte per fornire sia combustibile che ossidante come riserva di energia chimica per le missioni marziane.\nL'alta capacit\u00e0 dielettrica della zirconia ha potenziali applicazioni anche come isolante nei transistor.\nLa zirconia \u00e8 anche impiegata nella deposizione di rivestimenti ottici. In tali applicazioni, \u00e8 tipicamente depositato mediante deposizione fisica da vapore.\nLa zirconia \u00e8 ancora impiegata nella costruzione di cuscinetti a sfera ceramici per skateboard per le sue propriet\u00e0 che la rendono migliore rispetto a quelli classici in metallo.\nLa cosiddetta \"zirconia cubica\" (ossido di zirconio), detto anche \"fianite o duralite\", pu\u00f2 apparire ad un occhio inesperto come uno zircone autentico. In realt\u00e0 si tratta di un prodotto di laboratorio riproducibile in serie. Fu messo a punto negli anni '70 del Novecento dagli scienziati dell'Istituto di fisica Lebedev di Mosca. Di innegabile bellezza e pregio, date le sue caratteristiche di durezza, forte luminosit\u00e0, trasparenza e - ovviamente - totale assenza di inclusioni, questa gemma sintetica ha preso piede, anche per il prezzo assai pi\u00f9 abbordabile rispetto a quello della pietra vera, imponendosi rapidamente sul mercato internazionale della gioielleria.\nNanoparticelle di zirconia.\nAd oggi, le nanoparticelle di zirconia sono di estremo interesse e sempre pi\u00f9 usate in campo biomedico, dove l'utilizzo di materiale bulk darebbe prestazioni meccaniche inferiori. Lavorare alla nanoscala consente di ottenere propriet\u00e0 sorprendenti rispetto a quelle dei materiali convenzionali, in quanto esse dipendono dalle dimensioni. Le nanoparticelle di zirconia, appartenenti alla classe 0D, sono comunemente utilizzate per realizzare componenti nanostrutturati. Quest'ultimi possono essere costituiti dalle sole polveri ceramiche o dall'associazione di esse con altri materiali (non obbligatoriamente di scala nanometrica). I loro campi di applicazione sono svariati, ma di particolare interesse \u00e8 quello biomedicale.\nPropriet\u00e0 delle Nanoparticelle di zirconia.\nNumerosi studi dimostrano che i ceramici nanocristallini posseggono propriet\u00e0 potenziate. Nella fattispecie, la riduzione della dimensione dei grani produce:\nNe consegue che, dalla realizzazione di dispositivi biomedici nanostrutturati, si ottengano stabilit\u00e0, affidabilit\u00e0 e durevolezza incrementate.\nPropriet\u00e0 Meccaniche.\nI ceramici a base di zirconia mostrano propriet\u00e0 meccaniche mai raggiunte finora da altri materiali ceramici. Ci\u00f2 \u00e8 particolarmente evidente nell'utilizzo di zirconia Y-TZP, ossido di zirconio tetragonale policristallino stabilizzato a temperatura ambiente mediante una percentuale di ossido di ittrio, Y2O3 (generalmente intorno al 3%). In questo caso, resistenza a flessione e tenacit\u00e0 risultano fortemente incrementate. \u00c8 ben noto che, non solo alla scala nanometrica, la zirconia sottoposta a sollecitazione metta in atto un efficace meccanismo di tenacizzazione, mediante il quale blocca la propagazione delle cricche. Si tratta, essenzialmente, di una sua trasformazione di fase: il ceramico passa dalla forma tetragonale metastabile a quella monoclina stabile, cui corrisponde un'espansione volumetrica dei grani intorno al 3-5%. Tale espansione genera uno sforzo di compressione sulla punta della fessura che ne impedisce la propagazione. Nella zirconia nanostrutturata, la riduzione della dimensione dei grani rafforza questo meccanismo. La ridotta granulometria, di fatti, permette la massimizzazione di frazione volumetrica tetragonale trattenuta, indispensabile per preservare la durezza del materiale. L'aumento di volume, generato dalla trasformazione tetragonale-monoclina, produce anche stress tangenziali intorno alle particelle trasformate, inducendo microcricche nella matrice. In tal caso, la tenacizzazione \u00e8 legata alla maggior resistenza a flessione. Questa flessibilit\u00e0, infatti, \u00e8 relazionata alla nucleazione indotta di microcricche, all'incremento di energia assorbita durante la propagazione della cricca ed allo sviluppo di stress di compressione superficiale. Un'altra importante propriet\u00e0 \u00e8 quella della superplasticit\u00e0; capacit\u00e0 di deformazione plastica esibita all'applicazione di stress di trazione con temperature moderate (generalmente met\u00e0 della temperatura di fusione). Questa \"duttilit\u00e0\" pu\u00f2 essere dovuta a due diversi fattori:\nLa superplasticit\u00e0, sebbene non ampli il campo di applicazione della ceramica, consente la realizzazione di componenti dalle forme complesse con tecniche tipiche dei metalli e riduce, pertanto, i costi di lavorazione post-formatura. Un'ultima peculiarit\u00e0 del materiale nanostrutturato \u00e8 l'incremento della durezza. Essa aumenta al decrescere della dimensione dei grani ed influisce sulla resistenza all'usura del nanomateriale che, finemente lucidato, consente di minimizzare fenomeni di attrito alle interfacce tribologiche.\nBiocompatibilit\u00e0.\nL'ossido di zirconio presenta una elevata biocompatibilit\u00e0 e antimicrobicit\u00e0, viene infatti utilizzato in ambito biomedicale per specifiche applicazioni che rientrano in campo odontoiatrico e ortopedico nelle quali il materiale \u00e8 a diretto contatto con tessuti biologici. Per biocompatibilit\u00e0 si intende la capacit\u00e0 di un materiale di determinare, da parte di un sistema vivente, una reazione favorevole alla sua presenza o di non determinare nessuna reazione dannosa per l'ambiente circostante. In particolare, l'ossido di zirconio, viene definito come materiale ceramico bioinerte, ovvero il materiale non induce n\u00e9 subisce alterazioni chimiche o biologiche dovute al contatto con l'ambiente biologico. In alcuni casi, nella polvere di zirconia, \u00e8 possibile aggiungere elementi che favoriscono l'osteoinduzione dell'impianto all'interno del tessuto ospitante, ad esempio rilasciando proteine che stimolano il differenziamento cellulare.\nPropriet\u00e0 Ottiche.\nLe propriet\u00e0 ottiche della zirconia sono influenzate da diversi fattori. Tra i fattori intrinseci si hanno composizione chimica e difetti microstrutturali, quali porosit\u00e0, fasi secondarie ed eccessiva crescita dei grani; tra i fattori estrinsechi, invece, struttura superficiale, spessore e fonte di luce. In base ad essi, la zirconia pu\u00f2 assumere diversi gradi di colorazione e traslucenza. La traslucenza \u00e8 la quantit\u00e0 relativa di luce trasmessa attraverso il materiale; essa \u00e8 relazionata allo spessore dello strato ceramico e dipendente dallo scattering (diffusione ottica). Un materiale dotato di traslucenza lascia passare solo una parte della luce, la rimanente viene in parte assorbita, in parte dispersa e riflessa dalla sua superficie. Lo scattering \u00e8 dovuto a diversi fattori: la natura chimica, il contenuto cristallino, la porosit\u00e0, la quantit\u00e0 e la dimensione dei cristalli in confronto alla lunghezza d'onda della luce incidente. In generale, maggiore \u00e8 il contenuto cristallino di un materiale ceramico, maggiore risulta la sua opacit\u00e0. Per questo motivo, i ceramici policristallini, che sono caratterizzati da un intenso effetto di scattering, assumono un aspetto opaco ed hanno traslucenza minore rispetto ai ceramici vetrosi.\nLe propriet\u00e0 ottiche descritte in precedenza risultano particolarmente interessanti in ambito odontoiatrico, nel quale la loro conoscenza, ad esempio, consente di riprodurre fedelmente le protesi dentali.\nFabbricazione delle nanoparticelle di zirconia.\nCi sono diversi metodi per la sintesi delle nanoparticelle di zirconio tra cui i processi al plasma, sol-gel, ablazione laser, condensazione di gas. Le nanoparticelle di zirconia con applicazione in ambito biomedicale vengono principalmente preparate con approcci di sedimentazione di soluzione chimica (wet-chemical method) come la coprecipitazione, la preparazione sol-gel e la sintesi idrotermica. I metodi fisici non permettono di raggiungere la dimensione nanometrica della nanoparticella, mentre i metodi che sfruttano i gas hanno un costo elevato. La coprecipitazione \u00e8 un processo che prevede l'aggiunta di un agente precipitante nella miscela di acqua, sali di zirconio solubili e stabilizzatori come Y2O3. A seguito della reazione di precipitazione, si formano gli idrossidi che vengono in seguito essiccati o calcinati per ottenere nanoparticelle di ZrO2. \u00c8 una tecnica semplice da cui si ottiene un buon prodotto, ci sono per\u00f2 alcuni elementi che nella soluzione iniziale potrebbero rimanere come residui e avere degli effetti sulle propriet\u00e0 delle nanopolveri sinterizzate. Il metodo sol-gel \u00e8 largamente usato per produrre materiali solidi da piccole molecole ad una temperatura relativamente bassa. Lo step principale \u00e8 la conversione del precursore nella soluzione polimerica o colloidale attraverso la reazione di idrolisi e condensazione. I precursori iniziali spesso sono alcossidi di metalli o cloruri metallici e potrebbero avere un effetto sulle propriet\u00e0 del sol-gel. La sintesi idrotermica \u00e8 una tecnologia avanzata per preparare materiali inorganici in particolare particelle con cristalli di dimensione da nano a submicronica per reazione chimica in soluzione acquosa ad alta temperatura e pressione.\nNanocompositi allumina-zirconia utilizzati in campo biomedico.\nCome si pu\u00f2 evincere le propriet\u00e0 della sola zirconia sono interessanti solo sotto certi aspetti mentre risultano carenti sotto altri, per questo motivo con gli anni si \u00e8 ricorso alla progettazione e all'utilizzo di materiali compositi, ad esempio la ZTA (Zirconia Toughened Alumina), ATZ (Allumina Toughened Zirconia) e OXINIUM\u00ae. I vantaggi nell'ottenere dei materiali compositi da questi ceramici avanzati risiede nel fatto che possiedono propriet\u00e0 meccaniche superiori rispetto ai singoli ceramici che li compongono, questo avviene principalmente grazie ai meccanismi di tenacizzazione della zirconia. In seguito verranno descritti i 2 principali nanocompositi della zirconia utilizzati in ambito biomedico.\nZirconia-allumina.\nLe nanoparticelle di zirconia sono comunemente utilizzate per la realizzazione di nanocompositi allumina-zirconia (ZTA/ATZ) dove un primo ceramico costituisce la matrice (fase continua) mentre il secondo rappresenta il rinforzo (fase dispersa o discontinua); ovviamente al variare della percentuale del rinforzo le propriet\u00e0 del nanocomposito varieranno in maniera pi\u00f9 o meno significativa. Questi nanocompositi si possono classificare in due macro-gruppi che a loro volta si possono dividere in 2 sotto gruppi:\nIpotizzando di realizzare un nanomateriale ZTA appartenente al sotto-gruppo (1) e uno appartenente al sottogruppo (2) a partire dalle stesse polveri e utilizzando lo stesso metodo di produzione per sinterizzazione (in questo caso la pressatura isostatica a caldo HIP) \u00e8 possibile fare un confronto tra le loro propriet\u00e0 meccaniche. Si pu\u00f2 constatare che la miscela di polveri, ossia il sotto-gruppo (2), presenta vantaggi in fase di sinterizzazione e di conseguenza una granulometria pi\u00f9 fine (sia della matrice che dei rinforzi) comportando cos\u00ec una maggiore durezza e resistenza meccanica; d'altro canto il nanocomposito rivestito, ossia il sottogruppo (1), mostra una tenacit\u00e0 a frattura pi\u00f9 elevata in quanto maggiormente trasformabile. In generale non vi \u00e8 un nanocomposito preferenziale in quanto la scelta dipende esclusivamente dal tipo di applicazione.\nZirconia-metallo.\nIn ambito ortopedico il nanocomposito zirconia-metallo pi\u00f9 utilizzato \u00e8 l'OXINIUM, nanocomposito costituito da un corpo metallico in Zirconio che viene ossidato superficialmente a 600-700\u00b0 centigradi in modo tale da ottenere uno strato superficiale di zirconia. Tale materiale possiede importanti propriet\u00e0 e caratteristiche come: elevata durezza, resistenza all'usura e notevoli propriet\u00e0 strutturali grazie al corpo metallico.\nApplicazioni.\nCampo Odontoiatrico.\nL'ottima apparenza estetica e l'eccellente biocompatibilit\u00e0 dell'ossido di zirconio sono ampiamente sfruttati in tutti i settori dell'odontoiatria come endodonzia, parodontologia, impianti, ingegneria tissutale e odontoiatria restaurativa. Tuttavia, alcune ceramiche a base di zirconio soffrono di un importante svantaggio ovvero la sensibilit\u00e0 alla degradazione a bassa temperatura (low-temperature degradation, LTD), nota anche come invecchiamento idrotermico. Questo fenomeno pone dei limiti alle applicazioni di questi materiali in campo biomedico,soprattutto nell'ambiente orale dove le ceramiche a base di ossido dizirconio sono esposte a fluidi orali e a stress meccanici potendo causare possibili fratture irreversibili dei componenti costituiti da questi materiali. Diversi studi hanno per\u00f2 dimostrato che esiste una relazione tra la resistenza LTD e la granulometria delle particelle di ossido di zirconio: una microstruttura composta da grani nanometrici porta ad una soppressione o ad una riduzione della sensibilit\u00e0 di questa temperatura di degradazione, per questo motivo nanoparticelle di ossido di zirconio possono essere ampiamente usate in campo odontoiatrico.\nImpianti Dentali.\nLa riproduzione di un restauro dentale, che imita in modo soddisfacente l'aspetto naturale dei denti, \u00e8 una delle sfide principali in odontoiatria; l'aspetto di un restauro dentale dipende dalle sue propriet\u00e0 ottiche e dalla condizione di illuminazione. Tra le propriet\u00e0 ottiche una adeguata traslucenza \u00e8 essenziale per riprodurre un restauro dentale realistico. \u00c8 noto che gli impianti dentali fabbricati in titanio e leghe di titanio sono utilizzati largamente per il trattamento di difetti dentali o elementi dentali mancanti; questi materiali esibiscono una eccellente resistenza meccanica e biocompatibilit\u00e0, sono considerati come i sostituti pi\u00f9 adatti. Il denso film di ossido sulla superficie del titanio forma una combinazione chimica con il tessuto osseo, tuttavia questo livello di osteointegrazione non \u00e8 in grado di soddisfare i requisiti delle tipiche sollecitazioni a cui questi impianti sono sottoposti. Il materiale dell'impianto e il tessuto osseo alveolare sono in stretto contatto tra loro, quindi modifiche nella superficie dell'impianto come rugosit\u00e0 o trattamento superficiale, hanno un ruolo nel processo di rigenerazione ossea. Per ridurre questa problematica, date le ottime propriet\u00e0 dello zirconio nanostrutturato, vengono utilizzate nanoparticelle di ZrO2 sia come rivestimento ceramico degli impianti metallici in titanio o per la costruzione di interi impianti dentali. Negli studi effettuati \u00e8 stata posta particolare attenzione all'effetto della modificazione delle superfici di ossido di zirconio sull'osteointegrazione ed \u00e8 stato dimostrato che sottili cambiamenti della superficie dell'ossido di zirconio hanno avuto un forte impatto sull'applicazione ossea della superficie dell'impianto. Inoltre, l'accumulo di batteri sui denti produce acido che stimola la corrosione sulle superfici dentali, questo processo \u00e8 noto come carie dentale: vari batteri si accumulano sui denti, sulle gengive e sulla lingua producendo la placca; quando i batteri si accumulano sui denti e interagiscono con gli alimenti contenenti zuccheri, viene prodotto l'acido che comporta la demineralizzazione dei denti: se l'acido penetra nei denti, lo smalto si dissolve e forma una cavit\u00e0 del tessuto osseo dentale. Un rivestimento di nanoparticelle di zirconia su impianti metallici migliora la biocompatibilit\u00e0 nella cavit\u00e0 orale e protegge gli elementi dentale dall'aggressione acida.\nScaffold per Ingegneria Ossea.\nIl metodo dell'ingegneria tissutale \u00e8 riconosciuto come l'approccio ideale per ricostruire i difetti ossei. Scaffolds di biomateriali necessitano di buona resistenza meccanica per soddisfare la zona di stress richiesta; inoltre devono avere determinate propriet\u00e0 di osteoinduttivit\u00e0, citocompatibilit\u00e0, e una struttura di interconnessione per supportare la crescita degli osteoblasti, vasi e nuove ossa. Sono stati realizzati scaffolds porosi con nanoparticelle di zirconio: \u00e8 stato usato come modello un rivestimento in schiuma di poliuretano, successivamente \u00e8 stato effettuato un processo di rivestimento-essiccatura-sinterizzazione; in questo modo gli scaffolds presentano una struttura nanoporosa con buona interconnettivit\u00e0.\nLe nanoparticelle ceramiche di zirconia possono essere un ottimo materiale da riempimento per scaffolds: oltre alla soddisfacente citocompatibilit\u00e0 aumentano la resistenza e possono essere usati nell'area del difetto osseo.\nAgente Radiopacizzante.\nLa terapia del canale radicolare (cavit\u00e0 cilindrica che percorre interamente la radice degli elementi dentari) \u00e8 il metodo prescelto per il trattamento delle malattie pulpari e periapicali; l'otturazione del canale radicolare determina il successo della terapia. L'esame con i raggi X \u00e8 il primo step per valutare l'otturazione del canale radicolare, per questo motivo il materiale usato come riempimento per la radice deve avere un buon grado di radiopacit\u00e0. Alcuni biossidi metallici, come l'ossido di zirconio, possono essere buoni candidati come radiopacizzanti nel materiale di riempimento a base di cemento. L'aggregato di triossido minerale (mineral trioxide aggregate, MTA) \u00e8 un materiale dentale ampiamente usato per l'otturazione delle radici e il ricoprimento della polpa per la sua biocompatibilit\u00e0, capacit\u00e0 di tenuta e porta alla mineralizzazione dei tessuti circostanti, l'aggiunta di nanoparticelle di zirconia aumenta significativamente la radiopacit\u00e0 del materiale originale.\nMateriale di base per la protesi dentaria.\nLa riparazione della protesi dentaria richiede un accurato adattamento del tessuto che corrisponda al colore naturale e che soddisfi la resistenza alla frattura e all'invecchiamento; copre la cresta alveolare e il palato duro fornendo l'attacco per i denti artificiali. Secondo i metodi di polimerizzazione, le resine per protesi possono essere classificate nelle seguenti tre categorie: resina termopolimerizzante, resina autopolimerizzante e resina fotopolimerizzante. Tra queste resine per protesi dentarie, il polimetilmetacrilato \u00e8 il componente principale, sebbene possa soddisfare la maggior parte della richiesta di riparazione della protesi dentaria, la mancanza di resistenza alla flessione e all'urto ne limita la durata quando si verifica un incidente di masticazione o cade improvvisamente. L'incorporazione di nanopolveri di ossido di zirconio (ZrO2) permette di aumentare la resistenza del materiale resinoso. Solo due prodotti commerciali per applicazioni dentali sono definiti nanostrutturati: ZrHP-nano\u00ae (PortMatMaterials Avan\u00e7ados\u00ae-Brazil) e NANOZR\u00ae (Panasonic Healthcare-The Netherlands). Le principali caratteristiche sono riportate nella seguente tabella.\nCampo Ortopedico.\nIl principale ruolo dell'ossido di zirconio in ambito ortopedico prende parte nelle applicazioni tribologiche piuttosto che nelle applicazioni strutturali, infatti essendo un materiale ceramico non possiede sufficienti propriet\u00e0 meccaniche per garantire un corretto ruolo strutturale ma, in compenso, \u00e8 in grado di conferire interessanti propriet\u00e0 come resistenza all'usura e biocompatibilit\u00e0.\nProtesi d'anca.\nLe nanoparticelle di zirconia, per quanto concerne l'ambito ortopedico, sono principalmente utilizzate nella produzione dei nanocompositi (ZTA/ATZ), quindi in associazione all'allumina. Generalmente, per le protesi d'anca, viene usato un composito del tipo ATZ. In questo specifico ambito la zirconia permette di costruire sferette per le protesi d'anca di dimensioni maggiori rispetto a quelle che si potrebbero costruire con il solo ossido di alluminio perch\u00e9 essendo pi\u00f9 tenace pu\u00f2 sopportare difetti maggiori; d'altro canto per\u00f2 risulta meno dura dell'allumina (1200HV contro 1600HV dell'allumina), per questo motivo si tende a progettare delle sferette con all'interno zirconia e ricoperta superficialmente con allumina. Queste sferette si accoppieranno poi in maniera meccanica (accoppiamento vite-madrevite) con la testa della protesi in Titanio, mentre andranno a formare un accoppiamento superficiale emisferico con l'acetabolo dell'anca, tipicamente in UHMWPE. Anche per questi motivi la sferetta viene fatta in materiale ceramico, visto appunto le ottime propriet\u00e0 tribologiche di tale categoria di materiali, necessarie per il corretto funzionamento dell'accoppiamento superficiale sferetta/acetabolo, che deve essere il meno rugoso possibile per evitare stress puntuali oppure fenomeni di usura da terzo corpo.\nProtesi del Ginocchio.\nLe protesi al ginocchio erano inizialmente costruite nella lega Cr-Co-Mo che possiede un'ottima resistenza all'usura ma contiene nichel, o in ceramica, in particolare zirconia che per\u00f2 \u00e8 fragile e non riesce a supportare carichi importanti. Per questo motivo i nuovi materiali per le protesi del ginocchio sono una combinazione dei due materiali, per cercare di prendere solo i pregi del metallo e della ceramica; si \u00e8 constatato infatti che l'accoppiamento tra ceramica (in superficie) ed il metallo (come corpo strutturale in profondit\u00e0) risulta degno di nota dal punto di vista delle propriet\u00e0 meccaniche. Questa idea \u00e8 alla base del brevetto OXINIUM\u00ae, che grazie alla sua elevata durezza (3 volte pi\u00f9 dura delle sole protesi in lega Cr-Co), ottima resistenza all'usura (vista la possibilit\u00e0 di levigarla superficialmente), non rilascia nichel nel sistema biologico, notevoli propriet\u00e0 strutturali grazie al corpo metallico e infine riduce l'abrasione del piatto tibilale (tipicamente in UHMWPE) fino al 30%, in questo modo la probabilit\u00e0 di fenomeni associati all'usura da terzo corpo tende a ridursi significativamente."}
{"id": "147829", "revid": "1915706", "url": "https://it.wikipedia.org/wiki?curid=147829", "title": "Acido solforoso", "text": "L'acido solforoso \u00e8 un ossiacido che si ottiene con l'idratazione del diossido di zolfo; \u00e8 un composto dello zolfo tetravalente, la cui formula molecolare \u00e8 H2SO3.\nViene prodotto secondo la seguente reazione:\nI suoi sali sono chiamati solfiti e sono caratterizzati dall'anione SO.\nAd esempio il solfito di sodio \u00e8 di formula Na2SO3.\nA temperatura ambiente si presenta come un liquido incolore dall'odore pungente e caratteristico. \n\u00c8 un composto nocivo e corrosivo.\nNon ci sono evidenze sperimentali che ne attestino l'esistenza in soluzione acquosa dove si instaura un equilibrio tra SO2 e acido solforoso che risulta essere nettamente spostato a sinistra. \u00c8 stato invece rivelato in fase gassosa.\nNell'Ottocento alcuni scienziati (Louis Pasteur e Antonio Carpen\u00e8) hanno studiato gli effetti dei composti solforosi sui fermenti di liquidi alcoolici come vino e birra per migliorarne la conservazione."}
{"id": "147830", "revid": "287204", "url": "https://it.wikipedia.org/wiki?curid=147830", "title": "Acido tricloroacetico", "text": "L'acido tricloroacetico \u00e8 un acido carbossilico di formula CCl3COOH. A temperatura ambiente si presenta come un solido incolore dall'odore pungente. \u00c8 un composto corrosivo. \nI suoi sali vengono chiamati tricloroacetati.\nStoria.\nL'acido tricloroacetico venne scoperto da Jean-Baptiste Dumas nel 1839.\nSintesi.\nL'acido tricloroacetico pu\u00f2 essere preparato facendo reagire cloro gassoso con acido acetico in presenza di anidride acetica:\nCH3COOH(s) + 3 Cl2(g) formula_1 (s) + 3 HCl(g)\nTossicologia.\nL'acido tricloroacetico \u00e8 un composto irritante, nocivo per ingestione e per contatto con la pelle. Provoca irritazione alla gola, tosse, difficolt\u00e0 a respirare, mal di testa, nausea e vomito se ne si inalano i fumi; irritazione allo stomaco e dolori addominali se viene ingerito, bruciore e gravi danni se portato a contatto con gli occhi e irrita la pelle, provocando arrossamenti o piaghe.\nPropriet\u00e0 chimico-fisiche.\nLa sua struttura \u00e8 assimilabile a quella di una molecola di acido acetico i cui tre atomi di idrogeno non acidi sono stati sostituiti da altrettanti atomi di cloro.\nQuesti tre atomi sostituiti spostano la carica elettronica del carbonio \u03b1 verso s\u00e9 stessi, determinando una condizione di parziale elettron-deficienza sul carbonio sopraindicato, il quale richiama a sua volta la carica elettronica del carbonio adiacente e quindi dell'ossigeno, che tender\u00e0 a dissociare in maniera pi\u00f9 significativa il protone (se posto in ambiente acquoso), determinando un valore di Ka di 10-1, cio\u00e8 molto maggiore rispetto all'acido acetico (che ha una Ka pari a ).\nUsi.\nL'acido tricloroacetico \u00e8 in grado di far precipitare le proteine, il DNA e l'RNA disciolti in sue soluzioni acquose. Questa propriet\u00e0 viene applicata in diversi settori.\nChimica analitica.\nTrova esteso impiego nella chimica biologica perch\u00e9 sue soluzioni all'1% o 5% sono comunemente impiegate in laboratorio per precipitare le proteine in soluzione. Qualsiasi soluzione che contenga proteine (plasma, sonicati tissutali, ecc.) se addizionata con pari volume di acido tricloroacetico al 6%, porta la concentrazione di acido al 3%, con un pH inferiore a 2. A tale valore di acidit\u00e0 tutte le proteine in soluzione si aggregano e precipitano, permettendo la loro separazione dal solvente.\nMedicina.\nL'acido tricloroacetico \u00e8 inoltre utilizzato in medicina dermatologica per il trattamento locale delle verruche, poich\u00e9 agisce da agente corrosivo, facendo precipitare le proteine e disidratando l'ambiente circostante, favorendo l'eliminazione della parte malata. Va usato con attenzione (se versato sui tessuti confinanti pu\u00f2 alterare la pelle sana, causando ulcerazioni e lisi dei tessuti superficiali e profondi quali epidermide e derma)."}
{"id": "147831", "revid": "125431239", "url": "https://it.wikipedia.org/wiki?curid=147831", "title": "Anidride vanadica", "text": "L'anidride vanadica (o ossido di vanadio(V) o pentossido di divanadio) \u00e8 il composto chimico di formula V2O5. Comunemente noto come pentossido di vanadio, questo solido giallo-arancio \u00e8 il pi\u00f9 importante composto del vanadio. Per riscaldamento perde ossigeno in modo reversibile. Per questa caratteristica l'anidride vanadica catalizza molte reazioni di ossidazione; quella utilizzata su pi\u00f9 larga scala \u00e8 l'ossidazione del diossido di zolfo (SO2) per la produzione di acido solforico (H2SO4). \u00c8 un composto tossico, leggermente solubile in acqua, a differenza della maggior parte degli ossidi dei metalli di transizione che sono insolubili. L'anidride vanadica \u00e8 un ossido anfotero, e spesso reagisce come ossidante.\nIn natura l'anidride vanadica si trova nel minerale shcherbinaite; molto raro, lo si ritrova solo in alcune fumarole.\nSintesi.\nL'anidride vanadica per uso tecnico \u00e8 ottenuta come polvere nera da usare nella produzione di vanadio metallico e ferrovanadio. In questo caso si parte da un minerale di vanadio come la vanadinite o la carnotite, o da altro residuo contenente vanadio, e lo si arrostisce con carbonato di sodio (Na2CO3) ottenendo metavanadato di sodio (NaVO3). Questo materiale \u00e8 acidificato con acido solforico (H2SO4) formando un polivanadato che precipita, ed \u00e8 quindi fuso a 690 \u00b0C per ottenere anidride vanadica grezza.\nL'anidride vanadica \u00e8 anche il prodotto principale che si ottiene scaldando il vanadio metallico in eccesso di ossigeno, ma in questo modo il prodotto \u00e8 contaminato da altri ossidi. In laboratorio, un buon metodo per preparare anidride vanadica \u00e8 decomporre il metavanadato d'ammonio a circa 200 \u00b0C:\nReattivit\u00e0.\nReazioni acido-base.\nL'anidride vanadica \u00e8 un ossido anfotero. Reagisce quindi con acidi forti non riducenti formando soluzioni che contengono ioni diossovanadio(V) (VO2+) di colore giallo pallido:\nDa queste soluzioni il catione VO2+ \u00e8 isolabile come nitrato, VO2NO3. Reagisce anche con basi forti per formare i polivanadati, una famiglia di composti con una struttura complessa che dipende dal pH. In eccesso di base forte si forma lo ione incolore ortovanadato (VO43\u2013). Se a questa soluzione si aggiunge lentamente dell'acido, il colore diventa via via pi\u00f9 scuro, passando da arancione a rosso, finch\u00e9 a circa pH 2 precipita V2O5 idrato di colore marrone. Tra pH 9 e 13 queste soluzioni contengono principalmente gli ioni &lt;chem&gt;HVO4^{2-}&lt;/chem&gt; e &lt;chem&gt;V2O7^{4-}&lt;/chem&gt;; al di sotto di pH 9 si formano varie specie ad alta condensazione, tra le quali predominano &lt;chem&gt;V4O12^{4-}&lt;/chem&gt; e &lt;chem&gt;HV10O28^{5-}&lt;/chem&gt;. \nPer reazione con il cloruro di tionile si forma ossitricloruro di vanadio (VOCl3):\nReazioni redox.\nIn V2O5 il numero di ossidazione del vanadio \u00e8 formula_1 (il massimo possibile per un elemento del Gruppo 5) e quindi agisce spesso da ossidante, formando specie di vanadio pi\u00f9 ridotte. Ad esempio, in soluzione acquosa acido cloridrico e acido bromidrico sono ossidati formando l'alogeno corrispondente, mentre il vanadio si riduce ad una specie molto stabile di vanadio(IV), lo ione vanadile (VO2+) di colore blu:\nL'anidride vanadica solida \u00e8 ridotta dall'acido ossalico, dal monossido di carbonio (CO) e dal diossido di zolfo (SO2) per formare l'ossido di vanadio(IV) (VO2), un solido di colore blu scuro. Per ulteriore riduzione con idrogeno o eccesso di monossido di carbonio si formano miscele complesse di ossidi come &lt;chem&gt;V4O7&lt;/chem&gt; e &lt;chem&gt;V5O9&lt;/chem&gt; per poi arrivare all'ossido &lt;chem&gt;V2O3&lt;/chem&gt; nero.\nIn soluzione acida i vanadati e altre specie di vanadio(V) si possono ridurre con amalgama di zinco ottenendo una serie di specie con colori caratteristici, dove il numero di ossidazione del vanadio cala progressivamente da formula_1 a formula_3:\nUsi.\nProduzione di acido solforico.\nL'uso principale dell'ossido di vanadio(V) \u00e8 nella fabbricazione dell'acido solforico col \"metodo di contatto.\" L'acido solforico \u00e8 un importante prodotto dell'industria chimica; nel 2001 ne sono state prodotte 165 milioni di tonnellate, per un valore di circa 8 miliardi di dollari. Il vanadio(V) ha un ruolo cruciale come catalizzatore dell'ossidazione moderatamente esotermica del diossido di zolfo a triossido di zolfo, che avviene da parte dell'aria:\nLa scoperta di questa semplice reazione, per la quale l'anidride vanadica \u00e8 il pi\u00f9 efficiente catalizzatore noto, ha permesso che l'acido solforico divenisse il prodotto chimico di largo consumo e basso costo quale \u00e8 oggi. La reazione \u00e8 condotta tra 400 \u00b0C e 620 \u00b0C; al di sotto dei 400 \u00b0C l'anidride vanadica \u00e8 un catalizzatore inattivo, mentre sopra i 620 \u00b0C inizia a decomporsi. Poich\u00e9 \u00e8 noto che l'anidride solforosa pu\u00f2 ridurre l'anidride vanadica a ossido di vanadio(IV) (VO2), un probabile ciclo catalitico \u00e8 il seguente:\nParadossalmente, l'anidride vanadica \u00e8 usata come catalizzatore anche nella riduzione selettiva catalitica (SCR) dell'emissione di ossidi di azoto NOx in alcune centrali elettriche. Dato che l'anidride vanadica \u00e8 particolarmente efficiente nel convertire il diossido di zolfo in triossido di zolfo, e quindi in acido solforico, bisogna porre particolare attenzione nella temperatura di utilizzo e localizzazione dell'unit\u00e0 SCR nelle centrali elettriche quando si bruciano combustibili contenenti zolfo.\nAltre ossidazioni.\nUn altro importante materiale industriale, usato per la fabbricazione di resine poliestere e resine alchidiche, \u00e8 l'anidride maleica. Il pentossido di vanadio ne catalizza la sintesi a partire da vari composti organici di base, quali formula_4butano, furfurale e benzene; di questi, l'ultimo \u00e8 usato nella produzione commerciale. In un processo correlato, l'anidride vanadica catalizza l'ossidazione di \"orto\"-xilene o naftalene a 350-400 \u00b0C per sintetizzare anidride ftalica, che \u00e8 usata per ottenere plastificanti per la produzione di PVC.\nAltre applicazioni.\nIn termini di quantit\u00e0, il maggior uso del pentossido di vanadio \u00e8 nella produzione di ferrovanadio. L'ossido \u00e8 riscaldato con rottami di ferro e alluminio, ottenendo la lega ferro-vanadio, pi\u00f9 allumina come sottoprodotto. Nel 2005 una scarsit\u00e0 di anidride vanadica provoc\u00f2 un aumento di prezzo fino a circa 40 $/kg, che a sua volta fece crescere il prezzo del ferrovanadio .\nLa resistenza elettrica del pentossido di vanadio ha un alto coefficiente di temperatura, e quindi l'anidride vanadica si usa in rivelatori come bolometri e microbolometri in serie per termografia.\nTra le nuove possibili applicazioni ci sono la preparazione di materiali ceramici al vanadato di bismuto per pile ad ossido solido, e batterie redox al vanadio, un tipo di batterie di flusso usata per immagazzinare energia in grossi impianti come parchi eolici.\nAttivit\u00e0 biologica.\nBench\u00e9 sia molto tossico per l'uomo, il vanadio si trova in vari organismi, e particolarmente nelle ascidie. Questi organismi marini contengono una proteina in grado di concentrare il vanadio fino ad un valore cento volte maggiore delle acque marine. Il ruolo di questa proteina non \u00e8 conosciuto. L'idrolisi dell'anidride vanadica ad alti valori di pH produce lo ione vanadato (VO43\u2212), che sembra inibire gli enzimi che trattano lo ione fosfato (PO43\u2212). L'effettivo meccanismo d'azione \u00e8 per ora elusivo."}
{"id": "147832", "revid": "1543377", "url": "https://it.wikipedia.org/wiki?curid=147832", "title": "Etanolammina", "text": "L'etanolammina (o monoetanolammina, talvolta abbreviata in MEA, detta anche colammina) \u00e8 un composto chimico che ha la funzione di ammina e di alcol.\nA temperatura ambiente si presenta come un liquido incolore dal lieve odore di ammoniaca. \u00c8 un composto nocivo e irritante.\nProduzione.\nL'etanolammina viene prodotta industrialmente facendo reagire ossido di etilene con ammoniaca (a temperature comprese tra 60-150 \u00b0C e pressione di 30-150 bar):\nCome sottoprodotti (indesiderati) del processo di produzione di etanolammina si ottengono dietanolammina e trietanolammina, la cui concentrazione viene ridotta operando in eccesso di ammoniaca rispetto alla quantit\u00e0 stechiometrica.\nUsi.\nCome la DEA e la TEA, grazie al suo carattere basico, la MEA \u00e8 utilizzata come soluzione assorbente per il recupero di sostanze acide, come ad esempio H2S ottenuto per idrodesolforazione del petrolio o del gas naturale.\nFunzione biologica.\nLegata ad un glicerofosfolipide d\u00e0 la fosfatidiletanolammina, detta anche \"cefalina\".\nQuest'ultima ha funzione di trasporto degli acidi grassi e contribuisce al loro assorbimento a livello intestinale.\nInterviene, in veste di nucleofilo, nella sostituzione nucleofila di tre molecole di S-adenosil metionina per produrre colina."}
{"id": "147833", "revid": "287204", "url": "https://it.wikipedia.org/wiki?curid=147833", "title": "2-metossietanolo", "text": "Il 2-metossietanolo (o monometiletere del glicol etilenico o metilcellosolve) \u00e8 un alcol di formula CH3OCH2CH2OH contenente un legame etereo.\nA temperatura ambiente si presenta come un liquido incolore dall'odore di etere. \u00c8 un composto tossico per la riproduzione, infiammabile e nocivo, che colpisce principalmente il midollo osseo e i testicoli. Un'esposizione prolungata a livelli elevati pu\u00f2 provocare granulocitopenia e, negli uomini, oligospermia e azoospermia. Esso \u00e8 inoltre embriotossico e teratogeno in molte specie.\nTrova principalmente impiego come solvente industriale."}
{"id": "147834", "revid": "121820156", "url": "https://it.wikipedia.org/wiki?curid=147834", "title": "Acetato di etile", "text": "L'acetato di etile \u00e8 l'estere dell'etanolo e dell'acido acetico.\nA temperatura ambiente si presenta come un liquido volatile, incolore e dal gradevole odore fruttato; \u00e8 un composto molto infiammabile, irritante.\nTrova largo uso come solvente per vernici, resine e colle essendo relativamente meno tossico di altri solventi clorurati. \u00c8 anche il solvente usato in uno dei metodi per la produzione del caff\u00e8 decaffeinato.\nViene preparato mediante riscaldamento a riflusso e successiva distillazione di una miscela di acido acetico glaciale ed etanolo, in presenza di acido solforico concentrato come catalizzatore.\nDato che la reazione \u00e8 reversibile e produce un equilibrio chimico, la resa \u00e8 piuttosto bassa, a meno che l'equilibrio non venga spostato a destra tramite la rimozione dell'acqua che si forma. Le rese della sintesi possono essere migliorate partendo dal cloruro di acetile anzich\u00e9 dall'acido acetico e conducendo la reazione in presenza di una base che rimuova l'acido cloridrico, ad esempio la piridina.\nL'acetato di etile subisce facilmente idrolisi convertendosi in acido acetico ed etanolo se scaldato in presenza di soluzioni acquose di acidi forti o basi forti.\n\u00c8 presente anche nell'aceto."}
{"id": "147835", "revid": "122605277", "url": "https://it.wikipedia.org/wiki?curid=147835", "title": "Etere diisopropilico", "text": "Letere diisopropilico (o etere isopropilico) \u00e8 un composto chimico appartenente alla classe degli eteri alifatici; \u00e8 un etere simmetrico, isomero dell'etere dipropilico.\nA temperatura ambiente si presenta come un liquido incolore volatile e molto infiammabile, dall'odore etereo un po' spiccato e miscibile con tutti i comuni solventi organici. In acqua \u00e8 meno solubile dell'etere dietilico (0,2\u00a0g/100\u00a0mL a 20\u00a0\u00b0C contro 6,05\u00a0g/100 mL a 25\u00a0\u00b0C) e, parallelamente, ha un maggiore coefficiente di ripartizione 1-ottanolo/acqua (log \"P\"ow = 2,00 contro 0,87) e ci\u00f2 a volte \u00e8 un vantaggio nelle estrazioni di miscele di reazione in mezzi acquosi o loro emulsioni. Rispetto al comune etere la molecola \u00e8 leggermente meno polare (\u03bc\u00a0=\u00a01,13\u00a0D contro 1,15\u00a0D) e il liquido, di costante dielettrica similmente bassa (4,0 e 4,3), non \u00e8 cos\u00ec tanto volatile (Teb. = 67\u00a0\u00b0C contro 34\u00a0\u00b0C). Come altri eteri, pu\u00f2 formare perossidi esplosivi. \u00c8 talvolta indicato con l'abbreviazione \"DIPE\". \nPu\u00f2 essere utilizzato come solvente per l'estrazione di acido lattico in seguito alla sua produzione per via biotecnologica.\n\u00c8 ottenuto industrialmente come sottoprodotto nella produzione di isopropanolo mediante idratazione del propene.\nUsi.\nMentre a 20\u00a0\u00b0C, l'etere dietilico scioglie l'1% in peso di acqua, l'etere diisopropilico ne scioglie solo lo 0,88%. \u00c8 usato come solvente specializzato per rimuovere o estrarre composti organici polari da soluzioni acquose, ad es. fenoli, etanolo, acido acetico. \u00c8 stato usato come agente antidetonante.\nSicurezza.\nL'etere diisopropilico pu\u00f2 formare perossidi esplosivi stando in aria per lunghi periodi. Questa reazione procede pi\u00f9 facilmente rispetto all'etere etilico, a causa del carbonio secondario vicino all'atomo di ossigeno. Possono essere utilizzati antiossidanti per prevenire questo processo. Il solvente immagazzinato deve quindi essere testato per la presenza di perossidi pi\u00f9 spesso (raccomandato una volta ogni 3 mesi rispetto a una volta ogni 12 per l'etere etilico). I perossidi possono essere rimossi agitando l'etere con una soluzione acquosa di solfato ferroso o metabisolfito di sodio. Per motivi di sicurezza, il metil ter-butil etere viene spesso utilizzato come solvente alternativo."}
{"id": "147836", "revid": "287204", "url": "https://it.wikipedia.org/wiki?curid=147836", "title": "Benzocaina", "text": "La benzocaina \u00e8 l'estere dell'acido 4-amminobenzoico e dell'etanolo.\nA temperatura ambiente, si presenta come un solido da incolore a bianco inodore, irritante.\n\u00c8 ingrediente di preparati per uso odontalgico e stomatologico, anestetici e antisettici.\nFu sintetizzato per la prima volta nel 1890 in Germania e approvato per uso medico nel 1902.\nUsi medici.\nLa benzocaina \u00e8 indicata per trattare una variet\u00e0 di condizioni correlate al dolore. Pu\u00f2 essere usato per:\nAltri usi.\nLa benzocaina \u00e8 utilizzata come ingrediente chiave in numerosi prodotti farmaceutici:\nFormulazioni.\nLa benzocaina si pu\u00f2 trovare in una variet\u00e0 di preparati tra cui:\nEffetti collaterali.\nLa benzocaina \u00e8 ben tollerata e non tossica se applicata localmente come raccomandato. \nTuttavia, sono stati segnalati effetti collaterali gravi e potenzialmente letali (ad es. convulsioni, coma, battito cardiaco irregolare, depressione respiratoria) con un'applicazione eccessiva di prodotti topici o quando si applicano sulla pelle prodotti topici che contengono alte concentrazioni di benzocaina. \nL'applicazione eccessiva di anestetici orali contenenti benzocaina pu\u00f2 aumentare il rischio di aspirazione polmonare perch\u00e9 favorisce il riflesso del vomito, permettendo al contenuto dello stomaco o alle secrezioni orali di arrivare alle vie respiratorie. Applicare un anestetico orale e consumare bevande prima di andare a letto pu\u00f2 essere pericoloso.\nL'uso topico di benzocaina ad alta concentrazione (10-20%) applicato sulla bocca o sulle mucose \u00e8 causa di metaemoglobinemia , un disturbo in cui la quantit\u00e0 di ossigeno trasportata dal sangue viene ridotta. Questo effetto collaterale \u00e8 pi\u00f9 comune nei bambini di et\u00e0 inferiore ai due anni. Di conseguenza, la FDA ha dichiarato che i prodotti a base di benzocaina non dovrebbero essere usati nei bambini di et\u00e0 inferiore ai due anni, a meno che non sia somministrato sotto stretto controllo medico. Nei paesi europei, la controindicazione si applica ai bambini di et\u00e0 inferiore a 12 anni. I sintomi della metaemoglobinemia si manifestano entro pochi minuti o ore dall'applicazione e possono verificarsi al primo utilizzo o dopo un uso prolungato.\nLa benzocaina pu\u00f2 causare reazioni allergiche. I sintomi pi\u00f9 diffusi sono:\nChimica.\nBenzocaina \u00e8 l'etilestere del PABA. Pu\u00f2 essere preparata a partire dal PABA ed etanolo mediante esterificazione di Fischer o mediante la riduzione dell'etil \"p-\"nitrobenzoato. La benzocaina \u00e8 moderatamente solubile in acqua; \u00e8 pi\u00f9 solubile in acidi diluiti e molto solubile in etanolo, cloroformio ed etere etilico. Il punto di fusione della benzocaina \u00e8 di 88\u201390 \u00b0C, e il punto di ebollizione \u00e8 di circa 310 \u00b0C. La densit\u00e0 della benzocaina \u00e8 di 1,17 g / cm 3.\nLa benzocaina viene usata per tagliare la cocaina.\nFarmacologia.\nIl dolore \u00e8 causato dalla stimolazione delle terminazioni nervose. Quando vengono stimolate, il sodio entra nel neurone, causando la depolarizzazione del nervo e lo sviluppo di un potenziale d'azione, che si propaga lungo il nervo verso il sistema nervoso centrale, dove viene processato. Il risultato \u00e8 la sensazione dolorosa. La benzocaina inibisce i canali del sodio (VDSC) sulla membrana del neurone, interrompendo la propagazione del potenziale d'azione.\nStoria.\nLa benzocaina fu sintetizzata per la prima volta nel 1890 dal chimico tedesco Eduard Ritsert (1859-1946), nella citt\u00e0 di Eberbach e introdotta sul mercato nel 1902 con il nome di \"An\u00e4sthesin\". \nMedicina veterinaria.\nUna soluzione da bagno di benzocaina \u00e8 stata utilizzata per anestetizzare gli anfibi per un intervento chirurgico. "}
{"id": "147837", "revid": "287204", "url": "https://it.wikipedia.org/wiki?curid=147837", "title": "Sodio etilparaben", "text": "Il sodio etilparaben \u00e8 il sale di sodio di un fenolo, nonch\u00e9 un estere.\nA temperatura ambiente si presenta come un solido bianco inodore. \u00c8 un composto irritante.\nTrova impiego come conservante alimentare, identificato dal numero E215."}
{"id": "147838", "revid": "587852", "url": "https://it.wikipedia.org/wiki?curid=147838", "title": "American Le Mans Series", "text": "Il campionato automobilistico American Le Mans Series, o ALMS, era un campionato automobilistico creato nel 1999 da Don Panoz. L'ALMS era approvato dall'International Motor Sports Association o \"IMSA\". La competizione si svolgeva esclusivamente in Nord America e si articola (2009) su 10 gare.\nNel 2013 si \u00e8 svolta l'ultima edizione del campionato ALMS che nel 2014 \u00e8 confluito nel United SportsCar Championship nato dall'unione della American Le Mans Series con il campionato Rolex Sports Car Series, il tutto organizzato dall'International Motor Sports Association.\nStoria.\nI due principali eventi della serie erano la 12 Ore di Sebring, prima gara del campionato che si tiene a marzo, e la Petit Le Mans che si disputava sul circuito di Road Atlanta. Altre gare si tenevano sul circuito di Mid-Ohio, sul circuito di Laguna Seca, sull'Infineon Raceway, sul circuito di Portland, al Lime Rock Park e al Mosport International Raceway. Nel 2005 le gare da disputare sono salite a 10 in quanto \u00e8 stato aggiunto un evento sul circuito di Road Atlanta. Alla fine della stagione la vittoria nella classe di maggior prestigio \u00e8 andata all'accoppiata di piloti europei Frank Biela e Emanuele Pirro. Il campionato \u00e8 stato dominato dalle vetture Audi fino al 2009, anno in cui ha trionfato l'Acura ARX-02a del team Patr\u00f3n Highcroft. Nel 2012 a seguito della profonda crisi in cui versa il campionato, orfana quasi del tutto dei prototipi LMP1 Don Panoz cede la propriet\u00e0 della serie alla famiglia France, che organizzer\u00e0 un campionato unico ALMS-Grand AM dal 2014.Nel 2013 le due categorie rimarranno divise ma organizzeranno eventi in comune.\nRegolamento.\nLa \"American Le mans Series\" utilizzava nel suo svolgersi il regolamento e le norme emanate, per la 24 Ore di Le Mans, dall\"'Automobile Club de l'Ouest\" che appunto organizza la famosa competizione. Come per la \"24 Ore\" anche in questo campionato corrono, contemporaneamente, diverse classi di vetture affidate a pi\u00f9 piloti, l'equipaggio della vettura. Il punteggio viene assegnato gara per gara secondo una classifica che viene redatta sulla base dell'ordine di arrivo delle vetture delle diverse classi. Si hanno quindi pi\u00f9 classifiche, oltre all'assoluta che tiene conto dello svolgimento totale della gara. Ogni pilota guadagna dei punti sulla base dei risultati conseguiti nelle sue effettive presenze. A fine stagione il team vincente di ogni classe guadagna un invito a partecipare alla 24 Ore di Le Mans. I team privati, cio\u00e8 quelle scuderie che non sono diretta emanazione di una Casa, partecipano alla \"IMSA Cup\", oltre che alla conquista dei premi speciali che vengono assegnati nelle diverse gare.\nRegolamento anno 2008.\nL'ACO per la stagione agonistica 2008 ha apportato delle modifiche alla categoria prototipi soprattutto alla classe LMP2, per\u00f2 sono state recepite solo in parte dall'ALMS, questo per privilegiare lo spettacolo in pista e la lotta per la classifica assoluta con le vetture LMP1.\nRegolamento IMSA: Cat. LMP1 peso 925\u00a0kg, serbatoio benzina 90 litri, diesel 81 litri; Cat. LMP2 peso 800\u00a0kg, serbatoio 90 litri.\nRegolamento ACO: Cat. LMP1 peso 900\u00a0kg, serbatoio benzina 90 litri, diesel 81 litri; Cat. LMP2 peso 825\u00a0kg, serbatoio 80 litri.\nCategorie.\nVi erano due tipologie principali di vetture da competizione: gli Sport Prototipi (LMP) e le Gran Turismo (GT), entrambe sono poi divise in due sottoclassi che differiscono tra loro nelle specifiche tecniche. I \"Prototipi\", come dice il nome stesso, sono vetture appositamente costruite per le competizioni e non hanno legame alcuno con le vetture di produzione, mentre le \"Gran Turismo\" derivano da vetture di serie modificate. Queste modifiche possono essere molto estese e rilevanti. Nel 2009 vista la carenza di iscritti il campionato ammette al via vetture in configurazione challenge GT."}
{"id": "147839", "revid": "767487", "url": "https://it.wikipedia.org/wiki?curid=147839", "title": "Glicinato di etile cloridrato", "text": "Il glicinato di etile cloridrato (o etilglicina) \u00e8 un sale dell'acido cloridrico e dell'estere etilico dell'amminoacido glicina.\nA temperatura ambiente si presenta come un solido bianco dall'odore caratteristico."}
{"id": "147840", "revid": "1305772", "url": "https://it.wikipedia.org/wiki?curid=147840", "title": "Etere dietilico", "text": "Letere dietilico, altrimenti noto come etere etilico, dietiletere o etossietano \u00e8 il pi\u00f9 comune degli eteri alifatici (formula CH3-CH2-O-CH2-CH3, spesso abbreviata Et2O). A temperatura ambiente si presenta come un liquido incolore, molto mobile, dall'odore caratteristico, detto \"etereo\" per antonomasia. \u00c8 un composto estremamente volatile (Teb.\u00a0=\u00a034\u00a0\u00b0C) e infiammabile, nocivo, ottimo solvente di grassi. \u00c8 completamente miscibile con etere di petrolio, benzene e idrocarburi in genere e gli altri solventi eterei THF e diossano, con alcool, acetone, acetato di etile, acetonitrile, piridina, con i solventi clorurati cloroformio e diclorometano; pertanto, e in quanto praticamente inerte alle basi anche forti (e resistente pure agli acidi diluiti) e per la sua scarsa reattivit\u00e0 in genere, viene comunemente utilizzato come solvente di uso generale in chimica organica e organometallica. \u00c8 praticamente immiscibile con formammide, glicol e glicerina. \nIn laboratorio chimico, dove di solito \u00e8 chiamato semplicemente \"etere\", \u00e8 usato comunemente per via della sua modesta polarit\u00e0 (\u03bc\u00a0=\u00a01,15\u00a0D; \u03b5r = 4,3) e scarsa miscibilit\u00e0 con l'acqua (6,05\u00a0g/100\u00a0mL), cose che lo rendono particolarmente adatto per sciogliere sostanze organiche poco polari o apolari. Inoltre, la sua elevata volatilit\u00e0 ne facilita di molto la rimozione. \nProduzione.\nL'etere viene preparato per riscaldamento dell'alcol etilico con acido solforico (per questo, in vecchi trattati di chimica organica veniva anche chiamato etere solforico). L'acido solforico funge da agente disidratante, oltre che come acido, condensando due molecole di alcol in una di etere etilico, la temperatura deve essere controllata attentamente e mantenuta fra 130\u00a0\u00b0C e 150\u00a0\u00b0C, perch\u00e9 a temperatura pi\u00f9 alta l'alcool subisce disidratazione, producendo etilene gassoso. A questo punto l'etere grezzo, viene dapprima mescolato con idrossido di calcio per rimuovere i contaminanti acidi, quindi con cloruro di calcio per rimuovere l'alcol che non ha reagito e l'acqua, e infine distillato di nuovo. Sebbene contenga ancora tracce d'acqua, questo etere cos\u00ec preparato \u00e8 adatto per molti usi, compreso quello chirurgico. Le successive ridistillazioni sono condotte in presenza di anidride fosforica o sodio metallico, e forniscono un prodotto finale a purezza elevata.\nReattivit\u00e0 e caratteristiche chimiche.\nL'etere dietilico, come gli altri eteri alifatici resiste bene agli agenti riducenti anche forti e discretamente agli ossidanti. Essendo impiegato come estraente di CrO5 in un noto saggio (Barresville) di riconoscimento dei cromati (e bicromati) con H2O2 in ambiente acquoso acido, l'etere evidentemente sopporta l'azione ossidante del cromo esavalente, almeno a breve termine. \nL'etere dietilico \u00e8 una debole base di Br\u00f8nsted (ma un po' migliore degli eteri aromatici) e come tale reagisce facilmente con acidi molto forti protonandosi all'ossigeno, dando sali di ossonio isolabili, qui dietilossonio:\nEt2O + FSO3H \u2192 Et2HO+ FSO3- (Fluorosolfato di dietilossonio) \nSimilmente, come base di Lewis, reagisce con acidi di Lewis dando addotti:\nEt2O + BF3 \u2192 Et2O\u00b7BF3 \nEt2O + SO3 \u2192 Et2O\u00b7SO3 (a freddo) \nDa esso si ottengono sali di trialchilossonio per trattamento con agenti alchilanti, con i quali si comporta da nuclefilo; con il triflato di etile, ad es.:\nEt2O + EtOTf \u2192 Et3O+ TfO- [trifluorometansolfonato (o triflato) di trietilossonio, (Tf = F3CSO2)]\nL'etere (\u03bc\u00a0=\u00a01,15\u00a0D; \u03b5r\u00a0=\u00a04,3) \u00e8 meno polare del suo analogo ciclico tetraidrofurano (\u03bc\u00a0=\u00a01,75\u00a0D; \u03b5r\u00a0=\u00a07,6) che ha invece completa miscibilit\u00e0 con l'acqua. L'etere dietilico, come tutti gli eteri, \u00e8 un accettore di legami a idrogeno, ma non un donatore e quindi nel liquido puro non ci sono legami idrogeno; questo si riflette nel punto di ebollizione basso come nell'alcano corrispondente, il \"n\"-pentano (36\u00a0\u00b0C); essendo accettore pu\u00f2 per\u00f2 ricevere legami idrogeno e ci\u00f2 aumenta la capacit\u00e0 di solubilizzare sostanze donatrici rispetto ai solventi idrocarburici e ai clorurati. Nel THF, altro solvente etereo, per\u00f2 ciclico, i residui alchilici legati all'ossigeno giacciono necessariamente da una sola parte della molecola permettendo, sull'altra parte, un facile accesso delle molecole d'acqua per formare legami idrogeno; nell'etere dietilico invece, data la libera rotazione attorno ai legami sigma, l'accesso alle molecole d'acqua \u00e8, in parte, statisticamente impedito. Questa diversa accessibilit\u00e0 all'ossigeno etereo nell'etere dietilico e nel THF e la polarit\u00e0 un po' maggiore del THF \u00e8 in accordo col fatto che quest'ultimo \u00e8 solubile in acqua in ogni rapporto, mentre l'etere \u00e8 solo parzialmente solubile. La solubilit\u00e0 in H2O dell'etere dietilico \u00e8 un alquanto inferiore a quella dell'1-butanolo (l'alcool analogo e suo isomero, ma anche un donatore di legami idrogeno), pari a circa 7,3\u00a0g/100 ml.\nUsi.\nL'etere dietilico, oltre ad essere un importante solvente di uso generale in chimica organica, trova anche impiego nella produzione di materie plastiche come l'acetato di cellulosa. In passato \u00e8 stato sfruttato per le sue capacit\u00e0 anestetiche. A causa del suo elevato \"numero di cetano\" che \u00e8 la cifra di merito per i carburanti di motori Diesel, come il \"numero di ottano\" lo \u00e8 per quelli a benzina, l'etere dietilico viene impiegato anche come fluido di avvio nei motori Diesel a gasolio (in bombolette spray da spruzzare nel condotto di aspirazione prima dell'avvio) per i climi freddi.\nCarburante.\nDato il suo elevato numero di cetano, pari a 85 - 96, \u00e8 usato anche come carburante, in combinazione con distillati del petrolio, nei motori a benzina e diesel. Il fluido di avviamento contenente l'etere viene venduto e utilizzato in paesi con climi freddi, per aiutare l'avviamento del motore a freddo a temperature inferiori allo zero. Per lo stesso motivo viene utilizzato come componente di miscele di carburante in motori con accensione a compressione, insieme all'etanolo, allo scopo di migliorare efficienza del motore e la qualit\u00e0 degli scarichi.\nLaboratorio.\nIl dietil etere \u00e8 un solvente aprotico, ma accettore di legami idrogeno. Ha solubilit\u00e0 limitata in acqua (6,05 g / 100 ml a 25 \u00b0C). Questo, unito alla sua elevata volatilit\u00e0, lo rende ideale per l'uso come solvente poco polare nell'estrazione liquido-liquido. In miscele con soluzioni acquose, lo strato etereo si trova sopra a quello acquoso poich\u00e9 ha una densit\u00e0 inferiore rispetto all'acqua. \u00c8 un solvente comune per preparare i reattivi di Grignard e per condurne le relative reazioni, nonch\u00e9 per altre reazioni che coinvolgono reagenti organometallici, es. il butillitio. Per queste reazioni un solvente anche migliore, se si eccettua il vantaggio della maggiore volatilit\u00e0 dell'etere, \u00e8 il tetraidrofurano, o anche il diossano (meno volatile ancora). Il diclorometano \u00e8 un altro comune solvente organico di uso generale (salvo per reagenti organometallici, come anche per tutti i solventi alogenati) con punto d'ebollizione appena superiore (39,6\u00a0\u00b0C), pi\u00f9 denso (1,33\u00a0g/mL) dell'acqua e poco pi\u00f9 polare (\u03bc\u00a0=\u00a01,6\u00a0D; \u03b5r\u00a0=\u00a09,1); tuttavia, \u00e8 meno adatto per le estrazioni con fasi acquose (nelle quali lo strato diclorometanico \u00e8 invece in basso) perch\u00e9 non di rado si ottengono emulsioni non facili da separare, per cui a volte si preferisce ad esso il cloroformio. Come tanti altri solventi, l'etere dietilico viene anche usato nella produzione di sostanze illecite.\nAnestesia.\nIl primo utilizzo viene normalmente associato con l\"Etherdome\" di Boston nel Massachusetts. Il medico di origine americana Crawford Williamson Long fu il primo chirurgo a utilizzare l'etere dietilico per un'anestesia generale il giorno 30 marzo 1842, senza per\u00f2 pubblicare i risultati dei suoi studi. L'uso dell'etere dietilico come anestetico divenne noto con l'anestetizzazione compiuta da William Green Morton per un'operazione eseguita da John Collins Warren il 16 ottobre 1846. I medici britannici erano a conoscenza delle propriet\u00e0 anestetiche dell'etere gi\u00e0 nel 1840, dove era ampiamente prescritto in combinazione con l'oppio. \nA partire dal 1900 l'etere sostituisce completamente il cloroformio nelle anestesie perch\u00e9 ha un indice terapeutico pi\u00f9 favorevole. Attualmente l'etere dietilico non viene pi\u00f9 utilizzato come anestetico poich\u00e9 sono state scoperte sostanze alternative maggiormente sicure, che, al contrario dell'etere, non sono infiammabili e non presentano effetti irritanti sui pazienti. In particolare sia per queste ragioni, sia per la sua volatilit\u00e0 e il suo basso punto di infiammabilit\u00e0, l'etere dietilico viene considerato uno dei principali fattori di rischio nei laboratori.\nL'etere dietilico pu\u00f2 essere utilizzato per anestetizzare le zecche prima di rimuoverle dal corpo di un animale o di una persona. L'anestetico rilassa le zecche e impedisce loro di mantenere l'adesione del loro apparato boccale con la pelle, anche se in alcuni casi il rilassamento provoca nella zecca il rigetto del contenuto dell'apparato digerente, con conseguente maggior probabilit\u00e0 di trasmissione di agenti patogeni.\nUso voluttuario.\nGli effetti anestetici dell'etere dietilico hanno reso questa sostanza popolare anche come droga voluttuaria.\nL'etere dietilico venne messo in commercio fin dal tardo XVII secolo come \"medicinale\" per donne. Sebbene non fosse considerato appropriato che le donne fossero dedite all'alcol, potevano invece fare ricorso all'uso di potenti \"medicine\" lasciando agli uomini le bevande alcoliche. Fra questi \"medicinali\" si annoverano ad esempio le cosiddette \"Gocce di Hoffman\" (\"Hoffmann's Drops\" in inglese), composte da 3 parti di etanolo e 1 parte di etere dietilico.\nPreso direttamente l'etere dietilico d\u00e0 bruciore a livello della bocca e del cavo orale e risulta particolarmente sgradevole, tuttavia il consumo orale \u00e8 possibile quando esso viene miscelato con alcol. L'assunzione di etere \u00e8 possibile anche tramite inalazione. Quest'ultimo metodo permette di assumere quantit\u00e0 di prodotto pi\u00f9 concentrate.\nL'etere dietilico \u00e8 incluso nella lista delle sostanze utilizzabili come precursori per la sintesi di droghe da parte della \"Convenzione delle Nazioni Unite Contro il Traffico Illecito di Narcotici e Sostanze Psicotrope\" (ing. United Nations Convention Against Illicit Traffic in Narcotic Drugs and Psychotropic Substances).\nIl celebre scrittore Hunter Stockton Thompson descrisse con graffiante ironia gli effetti dell'abuso di etere nel suo celeberrimo romanzo \"Paura e disgusto a Las Vegas\", portato anche al cinema da Terry Gilliam (\"Paura e delirio a Las Vegas\" con Johnny Depp e Benicio Del Toro). Nel libro, i bizzarri protagonisti sostengono che l'etere \"ti fa comportare come l'ubriacone del villaggio di un romanzo irlandese: perdita totale di ogni elementare capacit\u00e0 motoria, vista offuscata, niente equilibrio, lingua intorpidita. La mente si rifugia nell'orrore incapace di comunicare con la colonna vertebrale, il che \u00e8 interessante perch\u00e9 ti permette di osservarti mentre ti comporti in quel modo spaventoso ma non puoi farci niente\". L'etere rappresenta una sorta di icona nel campo psicotropo tant'\u00e8 che, oltre a numerosi scrittori tra cui Guy de Maupassant, una folta schiera di musicisti ne ha descritto gli effetti squassanti.\nMetabolismo.\nIl dietil etere viene metabolizzato dal citocromo P450. \nL'etere dietilico inibisce l'alcool deidrogenasi e rallenta il metabolismo dell'etanolo. Inibisce anche il metabolismo di altri farmaci che sfruttano il metabolismo ossidativo. Ad esempio, il diazepam richiede ossidazione epatica, mentre il suo metabolita oxazepam no. \nSicurezza e stabilit\u00e0.\nL'etere dietilico \u00e8 estremamente infiammabile. I vapori di questa sostanza sono pi\u00f9 densi dell'aria e tendono ad accumularsi se il locale non \u00e8 adeguatamente aerato: anche una semplice scarica elettrostatica pu\u00f2 incendiare i vapori di etere. Tali vapori inoltre prendono fuoco in maniera esplosiva, pertanto l'uso dell'etere dietilico dovrebbe avvenire preferibilmente solo sotto una cappa aspirante.\nL'etere dietilico \u00e8 anche suscettibile alla formazione di perossidi organici. I perossidi dell'etere sono sostanze alto bollenti ed esplosive in forma secca, perci\u00f2 si raccomanda di non distillare mai l'etere dietilico fino a concentrarlo completamente, in quanto il rischio di causare un'esplosione aumenta notevolmente. La formazione di perossidi di etere ne rende la sua conservazione in bottiglia molto pericolosa, perch\u00e9 essi tendono a sublimare attorno al bordo interno del tappo e attorno al collo della bottiglia; se in quel caso la bottiglia venisse aperta, i perossidi reagirebbero in maniera esplosiva alla frizione del tappo, causando una detonazione che provocherebbe \"per simpatia\" l'esplosione della bottiglia.\nPer evitare questo, L'etere dietilico viene solitamente addizionato con BHT - 2,6-bis(1,1-dimetiletil)-4-metilfenolo, che riduce la formazione di perossidi, inoltre le bottiglie pi\u00f9 vecchie di tre mesi dovrebbero essere periodicamente sottoposte ad analisi per rilevare la presenza di perossidi. Un filo di ferro, che rilascia ioni Fe(III) catalizzando la decomposizione dei perossidi, viene talvolta aggiunto alle bottiglie di etere dietilico, cos\u00ec da preservare il solvente. Tuttavia gli ioni Fe(III) sono contemporaneamente in grado di aumentare la formazione di perossidi. Lo stoccaggio dell'etere con idrossido di sodio (NaOH) porta invece alla precipitazione della sostanza intermedia etere idroperossido. \nI perossidi di etere possono essere fortunatamente rilevati e monitorati; sia testando una piccola quantit\u00e0 di etere con una soluzione di Ioduro di Potassio e Acido Acetico,sia immergendo nell'etere una strisciolina di carta d'amido precedentemente intrisa con una soluzione di Ioduro di Potassio. Il test \u00e8 positivo quando in entrambi i metodi si verifica un cambiamento di colore: \nNel caso si usi il metodo con la soluzione di Ioduro e acido acetico si potr\u00e0 notare una formazione di un precipitato giallognolo o marrone,oppure; nel caso della strisciolina di carta d'amido,essa si tinger\u00e0 di un blu scuro.\nStoria.\nL'alchimista Raimondo Lullo viene solitamente citato come scopritore di questo composto nel 1275, sebbene non ci siano indizi dell'epoca che possano confermare questa attribuzione. La prima sintesi ebbe luogo nel 1540 a opera di Valerio Cordo, che chiam\u00f2 la sostanza \"olio dolce di vetriolo\" (\"oleum dulci vitrioli\") poich\u00e9 essa era stata originariamente ottenuta tramite distillazione di una miscela di etanolo e acido solforico (quest'ultimo noto come vetriolo all'epoca); tutt'oggi non \u00e8 raro sentirlo chiamare \"etere solforico\". Lo stesso Valerius Cordus individu\u00f2 alcune delle propriet\u00e0 medicinali dell'etere dietilico, ma fu Theophrastus Bombastus von Hohenheim, meglio noto come Paracelso, a scoprirne, nello stesso periodo, il potere analgesico. Il nome di \"etere\" venne in seguito attribuito alla sostanza nel 1730 da parte di August Siegmund Frobenius."}
{"id": "147841", "revid": "729019", "url": "https://it.wikipedia.org/wiki?curid=147841", "title": "Leone III Isaurico", "text": "L'appellativo \"Isaurico\" allude alla sua regione di provenienza (l'informazione \u00e8 peraltro controversa, come esposto in prosieguo).\nBiografia.\nAscesa al potere.\nTeofane Confessore lo chiam\u00f3 Isaurico, ma Leone nacque a Germanicea, che si trovava in Siria, per cui altri scrittori lo considerano piuttosto di origini siriache. Proveniente da una famiglia di ceto umile, sotto il primo regno di Giustiniano II fu costretto, per via della politica colonizzatrice di quel \"basileus\", a trasferirsi in Tracia con la sua famiglia. Quando, dopo essere stato deposto una prima volta nel 695, Giustiniano II prov\u00f2 a riprendersi il trono (705), Leone decise di appoggiarlo, contribuendo alla sua restaurazione. L'Imperatore, riconoscente, lo nomin\u00f2 \"spatharios\". Dopo aver dimostrato le sue capacit\u00e0 sia militari che diplomatiche in una spedizione nel Caucaso, venne nominato \"strategos\" del thema anatolico da Anastasio II.\nLeone decise di approfittare del grande potere raggiunto (il tema anatolico era uno dei pi\u00f9 grandi) per rivoltarsi contro l'Imperatore legittimo (Teodosio III) e, dopo averlo deposto, diventare imperatore. Per aver pi\u00f9 probabilit\u00e0 di riuscire in questa impresa, si alle\u00f2 con lo stratego del tema armenico, Artavasde: se lo avesse appoggiato, si sarebbe sposato con la figlia di Leone e sarebbe stato nominato \"Kuropalates\". Dopo aver concluso questa alleanza, Leone invase il tema di Opsikion e prese Nicomedia, dove fece prigioniero il figlio di Teodosio III. Giunto presso Crisopoli, ivi avvi\u00f2 le trattative con Teodosio III, il quale accett\u00f2 di abdicare cedendo il trono a Leone e di ritirarsi in un monastero a Efeso.\nEntrato a Costantinopoli il 25 marzo 717, Leone III si rec\u00f2 nella Chiesa di Santa Sofia, dove venne incoronato \"basileus\".\nRegno.\nAssedio di Costantinopoli.\nAppena eletto Imperatore, dovette affrontare la minaccia dei mussulmani, intenzionati come pi\u00f9 non mai a impossessarsi della capitale dell'Impero. Nell'agosto del 717 l'esercito e la flotta araba (composta da 120.000 uomini e 1.800 navi) era gi\u00e0 presso le mura di Costantinopoli, condotti da Maslama, il fratello del califfo Sulayman ibn Abd al-Malik. L'Imperatore decise allora di stringere un'alleanza con i Bulgari, che, resisi conto della grossa minaccia che avrebbero potuto costituire i mussulmani per il loro stato, accettarono.\nGrazie al fuoco greco, la flotta araba sub\u00ec pesanti perdite, venendo costretta a ritirarsi, mentre le imponenti mura teodosiane resistettero senza problemi ai continui assalti arabi. Il ritiro della flotta araba permise alla capitale di essere rifornita regolarmente di viveri, mentre l'inverno del 717, straordinariamente rigido, miet\u00e9 molte vittime tra i mussulmani, non abituati a quelle temperature e gi\u00e0 indeboliti da una carestia e dagli attacchi dei Bulgari, venuti in soccorso dei Bizantini.\nIl califfo prov\u00f2 a inviare rinforzi e viveri, ordinando a navi dell'Egitto e del Nord Africa piene di vettovaglie di raggiungere Costantinopoli. Tuttavia l'equipaggio cristiano della flotta trad\u00ec gli Arabi, passando dalla parte di Bisanzio, mentre l'esercito di rinforzo, proveniente dalla Siria, venne sconfitto dai Bizantini. In breve i mussulmani dovettero levare l'assedio (15 agosto 718). La sconfitta fu assai pesante dal momento che, alle perdite subite durante il fallimentare assedio, si aggiunsero, nel viaggio di ritorno, quelle cagionate da una tempesta e da un'eruzione vulcanica.\nLeone III, approfittando del successo, contrattacc\u00f2 impossessandosi di alcune zone di confine nel Caucaso ma nel 720 questi territori vennero di nuovo riconquistati dagli Arabi. Nel frattempo, per\u00f2, venuto a conoscenza dell'assedio arabo di Costantinopoli, Sergio, protospatario e stratego di Sicilia, aveva organizzato una rivolta per staccare la Sicilia dall'Impero, eleggendo imperatore Basilio, nativo di Costantinopoli, ribattezzato Tiberio. L'usurpazione non dur\u00f2 a lungo: infatti, finito l'assedio, Leone invi\u00f2 in Sicilia il cartulario Paolo, che aveva promosso patrizio e stratego di Sicilia, e quando questi entr\u00f2 a Siracusa, Sergio, non avendo forze per resistergli, cerc\u00f2 rifugio presso i Longobardi, mentre la popolazione consegnava l'usurpatore Basilio e i dignitari che lo avevano appoggiato. In seguito molti sostenitori dell'usurpatore furono decapitati o esiliati; quanto a Sergio, dietro promessa che non sarebbe stato punito, ritorn\u00f2 in Sicilia.\nL'anno successivo nacque l'erede al trono, il futuro imperatore Costantino V, soprannominato spregiativamente \"Copronimo\" (\"nome di sterco\") dai suoi nemici religiosi, perch\u00e9 si dice avesse defecato sul fonte nel corso del suo battesimo.\nPolitica interna e religiosa.\nRiorganizzazione dei temi.\nDopo la vittoria militare si dedic\u00f2 alle riforme interne dello stato, ormai precipitato in una specie di anarchia. Nel frattempo si verific\u00f2 un tentativo di riprendere il trono da parte dell'ex imperatore Artemio/Anastasio II, esiliato a Tessalonica, che cerc\u00f2 e ottenne l'appoggio sia dei Bulgari, sia del comandante dell'Opsikion e di ufficiali di spicco della capitale, tra cui il Comandante delle Mura, che gli avrebbero dovuto aprire le porte. Le lettere furono per\u00f2 svelate all'Imperatore, che pun\u00ec molto severamente i coinvolti nella congiura, decapitandoli o confiscando le loro propriet\u00e0 ed esiliandoli. L'Imperatore scrisse poi ai Bulgari, riuscendo, grazie alla sua azione diplomatica, a spingerli ad abbandonare l'usurpatore e a consegnarlo, insieme ai suoi seguaci (tra cui l'arcivescovo di Tessalonica), all'Imperatore, che ordin\u00f2 la loro decapitazione.\nRendendosi conto che l'eccessiva grandezza dei temi rendeva facile agli strateghi rivoltarsi e usurpare il trono, decise di frammentarli in temi pi\u00f9 piccoli. Suddivise il tema anatolico in due, scorporando da esso la parte occidentale, che ricevette il nome di tema dei Trachesi. Invece mantenne il tema opsiciano intatto, commettendo un grave errore: infatti alla sua morte, il suo stratego Artavasde tenter\u00e0 di usurpare il trono a Costantino V. Fu lui (o forse Anastasio II) a dividere inoltre in due il tema marittimo dei Carabisiani.\nProvvide a rappacificarsi con i popoli slavi e riorganizz\u00f2 le forze armate. Grazie a tutto questo pot\u00e9 con maggior facilit\u00e0 respingere i successivi tentativi da parte dei Saraceni di invadere l'impero nel 726 e nel 739.\nAttivit\u00e0 legislativa.\nDurante il periodo di regno introdusse numerose riforme fiscali, trasform\u00f2 i servi della gleba in una classe di piccoli proprietari terrieri e introdusse nuove norme di diritto della navigazione e di famiglia, non senza sollevare molte critiche da parte dei nobili e dell'alto clero. Proib\u00ec il culto delle immagini sacre, con due editti distinti nel 726 e 730, e nel 726 promulg\u00f2 un codice di leggi, l'Ecloga, una selezione delle pi\u00f9 importanti norme di diritto privato e penale vigenti.\nL'Ecloga, pur rifacendosi al diritto romano e in particolare al Codice di Giustiniano, apport\u00f2 alcune modifiche sostanziali quali un ampliamento dei diritti delle donne e dei bambini, la disincentivazione del divorzio e la proibizione dell'aborto e l'introduzione di mutilazioni corporali (taglio del naso, delle mani ecc.) come pene. Fu pensato per aggiornare il diritto bizantino alla situazione dell'epoca, che era cambiata rispetto a Giustiniano, ma anche per rendere le leggi pi\u00f9 accessibili dato che i libri di Giustiniano erano troppo vasti e difficilmente consultabili.\nPolitica religiosa: l'iconoclastia.\nSecondo le fonti iconodule, Leone III inizi\u00f2 a chiedersi se le calamit\u00e0 che affliggevano l'Impero non fossero dovute alla collera divina e cerc\u00f2 di conseguenza di ingraziarsi il Signore, imponendo il battesimo a Ebrei e a Montanisti (722). \u00c8 probabile che l'imperatore fosse sinceramente ispirato da un sentimento religioso che lo spingeva a tentare di ricomporre l'unit\u00e0 spirituale dell'impero, ma uno dei maggiori ostacoli alla realizzazione di quel progetto era il fatto che il cristianesimo ammetteva il culto delle immagini, che era invece escluso per gli ebrei. Constatando che queste prime leggi non erano bastate ad arrestare le calamit\u00e0 (tra cui un'eruzione nel mar Egeo), l'Imperatore inizi\u00f2 a credere che il Signore fosse in collera con i Bizantini perch\u00e9 adoravano le icone religiose, cosa contraria alla Legge di Mos\u00e8. L'opposizione alle immagini religiose era gi\u00e0 diventata piuttosto diffusa nelle regioni orientali, influenzate dalla vicinanza con i musulmani, che vietavano l'adorazione delle icone. Secondo Teofane l'Imperatore fu convinto ad adottare la sua politica iconoclastica (distruzione delle icone) da un tal Bez\u00e9r, un cristiano che, fatto schiavo dai mususlmani, rinneg\u00f2 la fede cristiana per passare a quella dei suoi padroni, e che, una volta liberato e trasferitosi a Bisanzio, riusc\u00ec a indurre nell'eresia l'Imperatore.\nNel 726, su pressione dei vescovi iconoclasti dell'Asia Minore e in seguito a un maremoto che lo convinse ancora di pi\u00f9 della correttezza della sua teoria dell'ira divina, Leone III inizi\u00f2 a battersi contro le immagini religiose, ritenendo che una simile iniziativa avrebbe risolto il principale problema della conversione degli ebrei, ma senza valutare la portata dei gravi tumulti che una tale decisione provoc\u00f2 presso la popolazione cristiana.\nInizialmente tent\u00f2 di predicare alla gente la necessit\u00e0 di distruggere le immagini, successivamente decise di distruggere un'icona religiosa raffigurante Cristo dalla porta del palazzo, scatenando una rivolta sia nella capitale che nel tema Ellade. L'esercito dell'Ellade mand\u00f2 una flotta a Costantinopoli per deporre Leone e porre sul trono l'usurpatore da loro scelto, un tal Cosma. Tuttavia, durante una battaglia con la flotta imperiale (avvenuta il 18 aprile 727), la flotta ribelle venne distrutta dal fuoco greco e l'usurpatore, catturato, venne condannato alla decapitazione. Nel frattempo in Asia Minore gli Arabi assediarono Nicea ma non riuscirono ad espugnarla, a dire di Teofane, per intercessione del Signore. Gli Arabi si ritirarono quindi con ricco bottino.\nPer quanto riguarda i rapporti con le massime autorit\u00e0 religiose, l'Imperatore si mosse con prudenza, cercando di convincere il Patriarca di Costantinopoli e il Papa ad accettare l'iconoclastia. Ma tali tentativi non ebbero effetto: entrambi infatti si mostrarono contrari e quando, forse nel 727, Papa Gregorio II ricevette l'ordine di vietare le icone religiose, si oppose strenuamente, ottenendo l'appoggio di buona parte delle truppe bizantine nell'Esarcato, che si rivoltarono all'autorit\u00e0 imperiale. Gli abitanti dell'Italia bizantina considerarono anche la possibilit\u00e0 di nominare un usurpatore e mandare una flotta a Costantinopoli per deporre l'Imperatore a loro dire eretico ma il Papa si oppose, un po' perch\u00e9 sperava che l'Imperatore si ravvedesse, un po' perch\u00e9 contava sull'aiuto dell'Imperatore per respingere i Longobardi.\nLe truppe bizantine fedeli all'Imperatore tentarono di deporre il Papa e di assassinarlo, ma tutti i loro tentativi non ebbero effetto a causa dell'opposizione delle truppe romane che appoggiavano il Papa. Scoppi\u00f2 una rivolta anche a Ravenna, nel corso della quale venne ucciso l'esarca Paolo: nel tentativo di vendicare l'esarca, fu mandata dai Bizantini una flotta a Ravenna, che per\u00f2 non riusc\u00ec nell'intento, subendo anzi una completa disfatta. Venne nominato esarca Eutichio, il quale per\u00f2 a causa del mancato appoggio dell'esercito, non pot\u00e9 instaurare l'iconoclastia in Italia e fall\u00ec anche nel tentativo di assassinare il Papa. Cercando di approfittare del caos in cui si trovava l'esarcato a causa della politica iconoclastica dell'Imperatore, i Longobardi condotti dal loro re Liutprando invasero il territorio bizantino conquistando molte citt\u00e0 dell'esarcato e della pentapoli.\nCon l'editto del 730 Leone ordin\u00f2 la distruzione di tutte le icone religiose. Contemporaneamente convoc\u00f2 un \"silentium\" (un'assemblea) a cui impose la promulgazione dell'editto. Di fronte all'insubordinazione del patriarca Germano, contrario all'iconoclastia e che si rifiutava di promulgare l'editto se non veniva convocato prima un concilio ecumenico, Leone lo destitu\u00ec e pose al suo posto un patriarca a lui fedele, tal Anastasio. Il decreto venne ancora una volta respinto dalla Chiesa di Roma e il nuovo Papa Gregorio III nel novembre 731 riun\u00ec un sinodo apposito per condannarne il comportamento.\nCome contromossa l'imperatore bizantino decise dapprima di inviare una flotta in Italia per reprimere ogni resistenza nella penisola, ma questa affond\u00f2. Successivamente confisc\u00f2 le propriet\u00e0 terriere della Chiesa Romana in Sicilia e Calabria, danneggiandola economicamente; decise inoltre di portare la Grecia ed il sud dell'Italia sotto l'egida del Patriarca di Costantinopoli. Tali misure non ebbero granch\u00e9 effetto e l'esarca non pot\u00e9 comunque applicare il decreto iconoclasta in Italia, anzi cerc\u00f2 di perseguire una politica conciliante con il Pontefice. L'Italia bizantina si trovava sempre pi\u00f9 in difficolt\u00e0: in un anno ignoto (forse nel 732) Ravenna cadde temporaneamente in mano longobarda e solo con l'aiuto di Venezia l'esarca pot\u00e9 rientrare nella capitale dell'esarcato. Nel 739/740, poi, Liutprando invase il ducato romano e si impadron\u00ec del corridoio umbro che collegava Roma con Ravenna, e fu solo per l'autorit\u00e0 del Pontefice che poi rinunci\u00f2 a queste sue conquiste.\nLeone III nel frattempo rinforz\u00f2 l'alleanza con i Cazari per utilizzarli contro gli Arabi: a tal fine fece sposare suo figlio Costantino con una delle figlie del khan cazaro, Irene (733). Nel 740 ottenne una vittoria sugli Arabi presso Akroinos, un successo che pose temporaneamente fine alle incursioni annuali degli Infedeli e fu attribuito dall'Imperatore al favore divino dopo l'instaurazione dell'iconoclastia. Al contrario un terremoto che danneggi\u00f2 Costantinopoli e dintorni nello stesso anno fu interpretato dai sostenitori delle icone come un segnale di ira divina per la politica iconoclastica. L'anno successivo l'Imperatore mor\u00ec di idropisia, anche questo interpretato dai suoi oppositori come una punizione divina.\nGli succedette sul trono il figlio Costantino V.\nLeone III nella storiografia.\nLeone III riusc\u00ec a respingere l'assedio arabo di Costantinopoli del 717-718 salvando l'Impero dalla capitolazione e fermando l'avanzata islamica verso l'Europa da Oriente, come Carlo Martello avrebbe fermato nel 732 a Poitiers l'avanzata mussulmana da Occidente. Nonostante ci\u00f2, a causa dell'iconoclastia, la vittoria ottenuta sugli Arabi fu passata sotto silenzio, e Leone III fu demonizzato, anche se in misura minore rispetto a suo figlio, dai cronisti iconoduli.\nLe cronache bizantine, redatte da iconoduli e dunque da cronisti di parte, descrivono in modo grottesco le origini umili di Leone III, in modo da screditarlo:\nIn realt\u00e0 l'origine isaurica di Leone III \u00e8 stata riconosciuta come un errore di Teofane Confessore (o dei suoi copisti), e oggi si ritiene che Leone fosse originario di Germanicea in Siria. \u00c8 possibile che i cronisti dell'epoca, essendo ostili alla dinastia di Leone III per l'introduzione dell'iconoclastia, abbiano trasformato Leone da siriano a isaurico per denigrare le origini dell'intera dinastia (definita erroneamente \"isaurica\"), dato che gli Isauri erano noti per la loro rozzezza e venivano ritenuti quasi dei \"Barbari\".\nSecondo le fonti iconodule Leone III sarebbe stato spinto a seguire una politica ecclesiastica iconoclasta per influenze ebraiche e islamiche. A suggerire un coinvolgimento degli Ebrei \u00e8 lo storico Zonara, che nella sua \"Epitome delle Storie\", narra: \nLa storia di Zonara non \u00e8 comunque credibile anche per incongruenze cronologiche: secondo Zonara l'incontro degli indovini ebrei con Leone quando \u00abera ancora un giovinetto\u00bb e la predizione che sarebbe diventato imperatore sarebbe avvenuta dopo la morte di Yazid, ma ci\u00f2 avvenne nel 724 e Leone III era gi\u00e0 imperatore, fin dal 717.\nTeofane Confessore, nella sua \"Cronaca\", parla invece di influenze islamiche: \nTeofane sostiene poi, nella frase successiva, che Leone sub\u00ec anche l'influenza negativa del vescovo di Nicoleia, Costantino, che era contrario alla venerazione delle icone. Difficile comunque stabilire quanto di vero ci sia in questi resoconti, e i motivi per cui fu introdotta l'iconoclastia: secondo diversi studiosi, \u00abnon vi sono prove di contatti tra Leone e questi riformisti iconoclasti, o di ogni loro influenza nella sua tarda politica, come del resto non vi sono evidenze di influenze ebree o arabe\u00bb. Anche l'autenticit\u00e0 della corrispondenza tra Leone e il califfo arabo Umar II riguardo ai meriti dell'Islam \u00e8 dubbia.\nSecondo Teofane, un devastante maremoto avvenuto nel 726 spinse Leone a iniziare a parlare contro la venerazione delle immagini, essendo l'Imperatore persuaso che tale catastrofe naturale fosse dovuta all'ira divina contro gli iconoduli. Da quel momento in poi Teofane e gli altri cronisti iconoduli cominciano a descrivere Leone come un tiranno, riportando presunte persecuzioni contro i veneratori delle immagini, che fin dal 726/727 \u00abpagarono la loro devozione con mutilazioni, nerbate, esilii e ammende, in particolare i personaggi pi\u00f9 nobili e stimati\u00bb. Il cronista Giorgio Monaco, che definisce Leone III una \"bestia selvaggia\", narra addirittura un aneddoto secondo cui l'Imperatore avrebbe dato fuoco di notte a una scuola ecumenica piena di libri, con insegnanti e allievi dentro, per punirli per aver rifiutato con orrore le tesi iconoclastiche. Nelle cronache iconodule Leone viene definito \u00abempio\u00bb, \u00abempio e tiranno\u00bb, \u00abprecursore dell'anticristo\u00bb, \u00abmente da Saraceno [o amico dei Saraceni]\u00bb e \u00abfuorilegge\u00bb, ovvero indegno di regnare. Il giudizio finale di Teofane \u00e8 di condanna: \nTali cronache non sono per\u00f2 oggettive e la distruzione degli scritti iconoclasti in seguito al Concilio di Nicea II del 787 non permettono di conoscere la versione opposta iconoclasta dei fatti, rendendo dunque difficile ricostruire con oggettivit\u00e0 gli avvenimenti dell'epoca.\nAlcuni studi recenti hanno addirittura ridimensionato le lotte contro le immagini avvenute sotto il regno di Leone III o il suo coinvolgimento nella controversia, sostenendo che Leone III non avrebbe proclamato un editto in materia religiosa, ma si sarebbe limitato a promulgare una legge politica che avrebbe proibito l'accapigliarsi sulla materia religiosa, obbligando entrambe le fazioni (a favore o contro le immagini) al silenzio in attesa di un concilio ecumenico. Secondo Haldon e Brubaker, non esistono fonti attendibili che dimostrino che Leone III abbia veramente promulgato un editto ordinante la rimozione delle sacre immagini: sembrerebbe smentire ci\u00f2 la testimonianza di un pellegrino occidentale che visit\u00f2 Costantinopoli e Nicea nel 727-729 senza annotare, negli scritti in cui ricorda il viaggio, alcuna persecuzione di massa o rimozioni di immagini, contraddicendo dunque le fonti iconodule; anche la lettera del patriarca Germano a Tommaso di Claudiopoli, datata dopo il supposto editto del 730, non fa un minimo accenno a persecuzioni imperiali; \u00e8 possibile che l'Imperatore abbia fatto rimuovere alcune immagini, probabilmente dai luoghi pi\u00f9 in vista, ma non vi sono evidenze che la rimozione fu sistematica; e nemmeno le monete fatte coniare dall'Imperatore danno evidenze di iconoclastia. Sembra inoltre strano che Giovanni Damasceno, in un sermone datato intorno al 750 dove elenca gli imperatori eretici, non abbia inserito Leone III nell'elenco, cosa che sembra smentire l'effettiva promulgazione di un editto. I suddetti studiosi hanno messo anche in dubbio che Leone abbia veramente distrutto la \"Chalke\" nel 726, cio\u00e8 l'immagine sul portone ritraente il volto di Cristo, sostituendola con una croce, considerandola alla stregua di un falso storico. E in ogni caso, secondo Speck, la sostituzione del volto di Cristo con una croce potrebbe anche essere motivato da ragioni diverse dall'iconoclastia come ad esempio \u00abriportare in auge il simbolo sotto il quale Costantino il Grande ed Eraclio conquistarono, o riconquistarono, vasti territori per l'Impero bizantino, ora tristemente ridotto a causa delle incursioni germaniche, slave ed arabe\u00bb. Haldon e Brubaker hanno messo anche in dubbio l'attendibilit\u00e0 del Liber Pontificalis e sostengono, come gi\u00e0 altri studiosi in passato, che le rivolte in Italia, come nell'Ellade, sarebbero dovute pi\u00f9 all'aumento della pressione fiscale che a presunte persecuzioni di iconoduli. Anche la destituzione del patriarca Germano I potrebbe essere dovuta a ragioni diverse dalla sua opposizione all'iconoclastia. Inoltre appare strano che le fonti contemporanee arabe e armene, parlando di Leone III, non facciano una minima menzione alla sua politica iconoclasta. Haldon conclude sostenendo che: \n\u00c8 possibile che gli storici successivi, ostili soprattutto a Costantino V, che appoggi\u00f2 con molto pi\u00f9 zelo del padre l'iconoclastia, abbiano successivamente diffamato tutti coloro che avessero avuto qualche contatto con Costantino V Copronimo e che lo avessero appoggiato, a partire dal padre Leone III, che nella lotta contro le immagini potrebbe essere stato moderato, se non addirittura quasi estraneo.\nLa figura di Leone \u00e8 stata recentemente rivalutata. Gi\u00e0 Edward Gibbon, nonostante fosse molto critico nei confronti dei Bizantini, scrisse su di lui: \u00abLeone III portato a quella dignit\u00e0 pericolosa, vi si tenne fermo a dispetto dell'invidia de' suoi uguali, del malumore di una fazione terribile, e degli assalti dei nemici domestici e forestieri. Anche i cattolici, bench\u00e9 esclamino contro le sue novit\u00e0 in materia di religione, son costretti a convenire, che le incominci\u00f2 con moderazione, e le condusse a termine con fermezza, e nel loro silenzio hanno rispettata la savia sua amministrazione, e i suoi puri costumi.\u00bb.\nBibliografia.\nFonti primarie\nFonti secondarie"}
{"id": "147842", "revid": "125422631", "url": "https://it.wikipedia.org/wiki?curid=147842", "title": "1,2-dicloroetano", "text": "Il 1,2-dicloroetano (o cloruro di etilene o 1,2-DCE) \u00e8 un alogenuro alchilico di formula Cl-CH2-CH2-Cl.\nA temperatura ambiente si presenta come un liquido incolore e oleoso dall'odore penetrante di solvente. \u00c8 un composto cancerogeno, molto infiammabile, nocivo ed irritante per le vie respiratorie.\nLibera nell'atmosfera acido cloridrico e fosgene durante la combustione.\nViene per lo pi\u00f9 preparato per sintesi diretta, miscelando nelle giuste proporzioni etilene e cloro gassosi; la reazione avviene a temperatura e pressione standard ed \u00e8 catalizzata dalla luce o dal cloruro ferrico.\nIl suo principale utilizzo \u00e8 come intermedio nella sintesi del cloruro di vinile, a sua volta precursore del PVC.\nVeniva chiamato in passato anche \"olio olandese\" perch\u00e9 fu sintetizzato per la prima volta nel 1794 dalla \"Gezelschap der Hollandsche Scheikundigen\" (Societ\u00e0 dei chimici olandesi), costituita dal medico Jan Rudolph Deiman, dal mercante Adriaan Paets van Troostwijk, dal chimico Anthoni Lauwerenburg e dal botanico Nicolaas Bondt.\nProduzione.\nProduzione per ossidazione diretta dell'etene catalizzata.\nNel processo di ossidazione diretta dell'etene catalizzata l'1,2-dicloroetano \u00e8 prodotto dall'etilene e dal cloro. In presenza di cloruro ferrico (FeCl3) in funzione di catalizzatore omogeneo, questi composti reagiscono producendo 1,2-dicloroetano:\nIl meccanismo di reazione consiste nelle seguenti reazioni elementari:\nGeneralmente la reazione viene condotta usando lo stesso 1,2-dicloroetano come solvente, alla sua temperatura di ebollizione.\nProduzione per ossiclorurazione.\nNel processo di ossiclorurazione l'acido cloridrico viene mescolato con ossigeno e fatto reagire con etilene in presenza di cloruro rameico come catalizzatore per produrre 1,2-dicloroetano:\nIl processo di ossiclorurazione viene spesso inserito all\u2019interno degli impianti di produzione del cloruro di vinile, in modo da recuperare l\u2019acido cloridrico prodotto nella reazione di deidroclorurazione dell\u20191,2-dicloroetano. Questi \u201cimpianti bilanciati\u201d sono molto vantaggiosi a livello economico, oltre che ambientale, poich\u00e9 permettono di dimezzare (a livello teorico) il consumo di reagente HCl o Cl2 per produrre una data quantit\u00e0 di VCM."}
{"id": "147843", "revid": "287204", "url": "https://it.wikipedia.org/wiki?curid=147843", "title": "Tetracloroetene", "text": "Il tetracloroetene (o tetracloroetilene o percloroetilene) \u00e8 un alogenuro organico. La sua struttura \u00e8 assimilabile a quella di una molecola di etene i cui quattro atomi di idrogeno sono stati sostituiti da altrettanti atomi di cloro.\nA temperatura ambiente si presenta come un liquido incolore dall'odore di cloro, pi\u00f9 denso dell'acqua. \u00c8 un composto pericoloso per l'ambiente e tossico per gli organismi acquatici (come molti alogenuri organici \u00e8 scarsamente biodegradabile). Non \u00e8 infiammabile.\nViene utilizzato nelle lavanderie a secco, come solvente per lo sgrassaggio dei metalli, nell'industria chimica e farmaceutica, nell'uso domestico.\nIn quanto solvente pu\u00f2 essere sostanza d'abuso.\nIn Italia, la legge considera i rifiuti contenenti tetracloroetene come \"rifiuti pericolosi\", tali rifiuti non devono essere smaltiti in fognatura. \nNel gennaio 2014, una concentrazione oltre i limiti legali (10 \u00b5g/l) fu riscontrata dall'ARPA Campania nelle acque dell'Alto Calore, causando la sospensione dell'erogazione dell'acqua potabile nei comuni di Montoro e di Solofra. \nEffetti sulla salute.\nLa sostanza pu\u00f2 essere assorbita dall'organismo per inalazione, per ingestione e attraverso la cute. La sostanza \u00e8 irritante per gli occhi, la pelle e il tratto respiratorio. L'esposizione al tetracloroetene pu\u00f2 infatti causare irritazioni cutanee in quanto dissolve i tessuti adiposi, e pu\u00f2 inoltre agire come depressivo del sistema nervoso centrale in caso di inalazione. Se ingerita pu\u00f2 causare malessere e provocare il vomito. L'esposizione ad alti livelli potrebbe provocare sonnolenza e perdita di coscienza. Diversi studi hanno associato l'esposizione cronica o occupazionale al tetracloroetene ad un aumentato rischio di cancro, e pertanto il composto \u00e8 stato classificato come possibile cancerogeno dall'International Agency for Research on Cancer (IARC)."}
{"id": "147844", "revid": "123098372", "url": "https://it.wikipedia.org/wiki?curid=147844", "title": "1-pentanolo", "text": "L'1-pentanolo detto anche alcool n-pentilico o alcol n-amilico (da leggere \"normal-pentilico\" e \"normal-amilico\") \u00e8 un alcol di formula CH3(CH2)4OH, uno dei possibili otto isomeri generalmente e indistintamente noti col nome di alcol amilico.\nA temperatura ambiente si presenta come un liquido incolore dall'odore caratteristico. \u00c8 un composto infiammabile, nocivo.\nIl gruppo ossidrilico (OH) \u00e8 il sito attivo di molte reazioni. L'estere formato dall'1-pentanolo e dall'acido butirrico \u00e8 il pentil butirrato, che sa di albicocca. L'estere formato da 1-pentanolo e acido acetico \u00e8 l'acetato di amile (chiamato anche pentilacetato), che sa di banana.\nNel 2014 \u00e8 stato condotto uno studio che confrontava le prestazioni delle miscele di gasolio con varie proporzioni di pentanolo come additivo. Mentre le emissioni gassose aumentavano con concentrazioni pi\u00f9 elevate di pentanolo, le emissioni di particolato diminuivano.\nIl pentanolo pu\u00f2 essere preparato mediante distillazione frazionata di fuselolo. Per ridurre l'uso di combustibili fossili, sono in corso ricerche per sviluppare metodi economici per produrre bio-pentanolo (chimicamente identico) mediante fermentazione."}
{"id": "147845", "revid": "287204", "url": "https://it.wikipedia.org/wiki?curid=147845", "title": "3-metil-1-butanolo", "text": "Il 3-metil-1-butanolo (o alcol isoamilico) \u00e8 un alcol.\nA temperatura ambiente si presenta come un liquido incolore dall'odore caratteristico. \u00c8 un composto infiammabile, nocivo.\nUn estere ottenuto da esso e dall'acido acetico \u00e8 l'acetato di isoamile.\nIn biologia molecolare \u00e8 utilizzato come agente antischiuma nel metodo di estrazione degli acidi nucleici con il metodo fenolo/cloroformio; generalmente si fa uso di una miscela V/V fenolo:cloroformio:alcool isoamilico (25:24:1)."}
{"id": "147846", "revid": "122796236", "url": "https://it.wikipedia.org/wiki?curid=147846", "title": "Alcool benzilico", "text": "L'alcool benzilico (o fenilcarbinolo; IUPAC: fenilmetanolo) \u00e8 un alcol di formula C6H5-CH2-OH, oppure Ph-CH2-OH.\nA temperatura ambiente si presenta come un liquido incolore di odore lieve caratteristico, \u00e8 presente in molti oli essenziali. \u00c8 un composto nocivo ed \u00e8 compreso nella lista degli allergeni da dichiarare obbligatoriamente in etichetta dei cosmetici e dei detergenti se presenti in concentrazione superiori a 0,01% (prodotti a risciacquo) o 0,001% (prodotti non a risciacquo)..\nHa attivit\u00e0 antibatterica ed \u00e8 uno dei conservanti \"ecologici/naturali\" accettati da BDIH ed altri enti certificatori di cosmesi naturale/biologica; l'utilizzo come conservante \u00e8 ammesso fino alla concentrazione dell'1%.\nUna lozione al 5% di alcool benzilico \u00e8 stata proposta come trattamento per la pediculosi in alternativa ai farmaci attualmente utilizzati.\nNon va confuso con il fenolo (C6H5OH).\nPresenza in natura.\nL'alcol benzilico \u00e8 prodotto naturalmente da molte piante e si trova comunemente in frutta e t\u00e8. Si trova anche in una variet\u00e0 di oli essenziali tra cui gelsomino, giacinto e ylang-ylang. Si trova anche nel castoreo delle sacche di castori.\nPreparazione.\nL'alcool benzilico \u00e8 prodotto industrialmente dal toluene tramite benzilcloruro, che viene idrolizzato:\nUn'altra via prevede l'idrogenazione della benzaldeide, un sottoprodotto dell'ossidazione del toluene in acido benzoico.\nPer usi di laboratorio, la reazione di Grignard di bromuro di fenilmagnesio (C6H5MgBr) con formaldeide e la reazione di Cannizzaro della benzaldeide danno anche alcol benzilico. Quest'ultimo fornisce anche acido benzoico, un esempio di reazione di disproporzione organica.\nReazioni.\nCome la maggior parte degli alcoli, reagisce con acidi carbossilici formando esteri. Nella sintesi organica, gli esteri benzilici sono gruppi protettivi popolari perch\u00e9 possono essere rimossi mediante lieve idrogenolisi.\nL'alcol benzilico reagisce con l'acrilonitrile per dare N-benzilacrilammide. Questo \u00e8 un esempio di una reazione di Ritter:\nUso nella nanotecnologia.\nL'alcol benzilico \u00e8 stato utilizzato come solvente dielettrico nella riconfigurazione dielettroforetica di nanofili."}
{"id": "147847", "revid": "123098442", "url": "https://it.wikipedia.org/wiki?curid=147847", "title": "2-metil-1-propanolo", "text": "Il 2-metil-1-propanolo (o alcol isobutilico) \u00e8 un alcol di formula (CH3)2CHCH2OH.\nA temperatura ambiente si presenta come un liquido incolore dall'odore alcolico. \u00c8 un composto infiammabile, irritante.\nProduzione.\nViene preparato per idroformilazione del propene a dare 2-metilpropanale, che viene successivamente purificata e idrogenata a 2-metil-1-propanolo.\n&lt;chem&gt;2 H3C-CH=CH2 + 2 CO + 2 H2 -&gt; H3C-CH2-CH2-CHO + H3C-CH(CHO)-CH3&lt;/chem&gt;\n&lt;chem&gt;H3C-CH(CHO)-CH3 + H2 -&gt; H3C-CH(CH2OH)-CH3&lt;/chem&gt;\nBiosintesi.\n\"Escherichia coli\".\n\"Escherichia coli\", \u00e8 un batterio Gram-negativo, a forma di bastoncello. L\"'E. coli\" \u00e8 il microrganismo pi\u00f9 studiato per la produzione commerciale di isobutanolo. Nella sua forma ingegnerizzata, \"E. coli\" produce i pi\u00f9 alti rendimenti di isobutanolo di qualsiasi altro microrganismo. Per migliorare l'efficienza metabolica di \"E. coli\" sono stati usati diversi metodi che hanno portato alla produzione di quantit\u00e0 maggiori di isobutanolo. \"E. coli\" \u00e8 un bio-sintetizzatore di isobutanolo ideale perch\u00e9 \u00e8 un organismo per il quale esistono diversi strumenti di manipolazione genetica, ed \u00e8 un organismo per il quale esiste un vasto corpus di letteratura scientifica. \"E. coli\" utilizza la lignocellulosa (scarto dell'agricoltura) per la sintesi dell'isobutanolo, fatto che consente di non utilizzare materiali vegetale destinati al consumo umano, aumentando la convenienza economica.\nLo svantaggio principale di \"E. coli\" \u00e8 che \u00e8 suscettibile ai batteriofagi, fatto che pu\u00f2 mettere a rischio il funzionamento dei bioreattori. Inoltre, la produzione di isobutanolo in \"E. coli\" funziona in modo ottimale a una concentrazione limitata di isobutanolo nella cellula. Per ridurre la sensibilit\u00e0 di \"E. coli\" ad alte concentrazioni, vengono generati mutanti degli enzimi coinvolti nella sintesi attraverso sistemi di mutagenesi casuale.\n\"Clostridium\".\nLa biomassa cellulosica come le pannocchie \u00e8 abbondante ed economica, ma \u00e8 difficile da utilizzare a causa delle difese naturali della pianta, che gli impediscono di essere demolita chimicamente. Inoltre la produzione di biocarburanti comporta costosi trattamenti enzimatici e di fermentazione. Per rendere possibile la conversione, i ricercatori hanno sviluppato un ceppo di \"Clostridium cellulolyticum\", un microbo che degrada la cellulosa, e potrebbe sintetizzare l'isobutanolo direttamente dalla cellulosa.\nCianobatteri.\nI cianobatteri sono un phylum dei batteri fotosintetici. I cianobatteri sono adatti per la biosintesi se vengono geneticamente modificati per produrre isobutanolo e le sue aldeidi corrispondenti.\nI cianobatteri offrono numerosi vantaggi come sintetizzatori di biocarburanti: crescono pi\u00f9 velocemente delle piante e assorbono anche la luce solare in modo pi\u00f9 efficiente delle piante. Ci\u00f2 significa che possono essere reintegrati ad una velocit\u00e0 maggiore rispetto a quella utilizzata per altri sintetizzatori di biocarburanti. I cianobatteri possono essere coltivati su terreni non utilizzati per l'agricoltura. Le fonti principali per farli crescere sono acqua e anidride carbonica. L'anidride carbonica deriva dall'atmosfera, quindi i cianobatteri non hanno bisogno di materiale vegetale per sintetizzare l'isobutanolo, evitando la necessit\u00e0 di prelevare materiale vegetale da fonti alimentari e creare una competizione tra il prezzo di cibo e carburante. I cianobatteri quindi possono essere anche utilizzati per il biorisanamento dell'atmosfera, eliminando l'anidride carbonica in eccesso.\nLo svantaggio principale \u00e8 che durante la crescita i cianobatteri sono sensibili alle condizioni ambientali. Soffrono a concentrazioni inadatte di anidride carbonica, in condizioni di luce inadeguata, o in acque con salinit\u00e0 eccessiva, sebbene molti cianobatteri siano in grado di crescere nelle acque salmastre e marine. Questi fattori sono generalmente difficili da controllare e rappresentano un grosso ostacolo alla produzione di isobutanolo da cianobatteri. I bioreattori a cianobatteri richiedono un'elevata energia per funzionare. Le culture richiedono una miscelazione costante e la raccolta dei prodotti biosintetici richiede un uso intensivo di energia. Ci\u00f2 riduce l'efficienza della produzione di isobutanolo attraverso i cianobatteri.\n\"Bacillus subtilis\".\nIl \"Bacillus subtilis\" \u00e8 un batterio gram-positivo a forma di bastoncello che offre molti dei vantaggi e degli svantaggi di \"E. coli\", ma \u00e8 meno usato perch\u00e9 non produce isobutanolo in quantit\u00e0 simili all\"'E. coli\". Il \"Bacillus subtilis\" \u00e8 in grado di produrre isobutanolo dalla lignocellulosa ed viene facilmente manipolato attraverso tecniche genetiche, al fine di portare a maggiori rese di isobutanolo in produzione.\n\"Saccharomyces cerevisiae\".\nIl \"Saccharomyces cerevisiae\", \u00e8 un lievito, che produce naturalmente isobutanolo in piccole quantit\u00e0 attraverso la viabiosintetica della valina. Le \"S. cerevisiae\" possono essere coltivate a bassi livelli di pH, che aiuta a prevenire la contaminazione dei bioreattori. S. cerevisiae non viene influenzata dai batteriofagi perch\u00e9 \u00e8 un eucariota. Per migliorare i rendimenti della sintesi di isobutanolo viene utilizzata la sovraespressione degli enzimi della via biosintetica della valina. \"S. cerevisiae\", tuttavia, \u00e8 difficile da lavorare a causa della sua biologia: essendo un eucariota, \u00e8 pi\u00f9 complesso di \"E. coli\" e \"B. subtilis\", ed \u00e8 pi\u00f9 difficile da manipolare geneticamente. Inoltre \"S. cerevisiae\" produce anche etanolo, questa capacit\u00e0 pu\u00f2 inibire la produzione di isobutanolo. \"S. cerevisiae\" non pu\u00f2 utilizzare zuccheri a cinque atomi di carbonio per produrre isobutanolo, ma utilizza materiale vegetale destinato al consumo umano.\n\"Ralstonia eutropha\".\nLa \"Ralstonia eutropha\" \u00e8 un batterio gram-negativo in grado di convertire l'energia elettrica in isobutanolo. Gli anodi sono posti in una miscela di acqua e anidride carbonica. La corrente elettrica viene fatta passare attraverso gli anodi dove l'acqua e l'anidride carbonica vengono combinati per sintetizzare l'acido formico. Una coltura di \"Ralstonia eutropha\" (composta da un ceppo tollerante all'elettricit\u00e0) viene posta all'interno della miscela e converte l'acido formico in isobutanolo che viene separato dalla miscela e pu\u00f2 essere usato come biocarburante. Questo metodo di produzione offre un modo per immagazzinare chimicamente l'energia prodotta da fonti sostenibili.\nApplicazioni.\nTrova principalmente impiego come solvente e come composto intermedio nella sintesi di altre sostanze."}
{"id": "147848", "revid": "123098337", "url": "https://it.wikipedia.org/wiki?curid=147848", "title": "1-butanolo", "text": "L'1-butanolo (o alcol n-butilico) \u00e8 un alcol primario di formula CH3(CH2)3OH.\nCaratteristiche strutturali e fisiche.\nA temperatura ambiente si presenta come un liquido incolore dall'odore alcolico. \u00c8 un composto infiammabile, nocivo, irritante, miscibile ai pi\u00f9 comuni solventi organici e leggermente miscibile con l'acqua.\nSintesi.\nDue sono le principali sintesi dell'1-butanolo, una chimica ed una biochimica. La sintesi chimica prevede l'idroformilazione del propene a dare butanale, che viene successivamente purificata e idrogenata a 1-butanolo:\nNella prima reazione il propene pu\u00f2 subire idroformilazione anche con l'altro orientamento possibile, dando 2-metil-propanale codice_3\nLa sintesi biochimica prevede la fermentazione di zucchero o amido ad opera del batterio \"Clostridium acetobutylicum\".\nApplicazioni.\nL'1-butanolo trova impiego come solvente per smalti e vernici (prevenendo l'opacizzazione della vernice trasparente quando questa asciuga in un ambiente umido), additivo in solventi usati per pulizie industriali, additivo per carburanti, eluente per la cromatografia su strato sottile e solvente per operazioni di estrazione.\n\u00c8 inoltre usato come intermedio nella sintesi di eteri ed esteri (tra cui butilacrilato e butilacetato), nelle cui reazioni di sintesi funge spesso anche da solvente.\nSi utilizza anche come fluido idraulico."}
{"id": "147849", "revid": "123098419", "url": "https://it.wikipedia.org/wiki?curid=147849", "title": "1-esadecanolo", "text": "L'1-esadecanolo (o alcol cetilico) \u00e8 un alcol.\nA temperatura ambiente si presenta come un solido ceroso da incolore a bianco e inodore.\nIl nome \"cetilico\" deriva dal latino \"cetus\", a sua volta proveniente dal greco \"\u03ba\u1fc6\u03c4\u03bf\u03c2 (ketos)\", termine che identifica un essere vivente di dimensioni enormi, dato che il composto venne ottenuto per la prima volta dal grasso di balena.\nStoria.\nL'alcol cetilico fu scoperto nel 1817 dal chimico francese Michel Chevreul, che lo ottenne per riscaldamento dello spermaceti (una sostanza cerosa ottenuta dall'olio dei capodogli) con idrossido di potassio.\nProduzione.\nCon la cessazione della caccia alle balene l'alcol cetilico non \u00e8 pi\u00f9 ottenuto dal grasso dei cetacei; viene prodotto per sintesi chimica o per estrazione da grassi vegetali quali l'olio di palma e l'olio di cocco. A questa fonte vegetale si deve anche il nome alternativo di alcol palmitilico.\nUtilizzi.\nL'alcol cetilico trova uso nell'industria cosmetica come emolliente, emulsionante o addensante nella produzione di creme e lozioni. Pu\u00f2 anche trovare impiego come lubrificante per dadi e bulloni."}
{"id": "147850", "revid": "123098459", "url": "https://it.wikipedia.org/wiki?curid=147850", "title": "1-ottanolo", "text": "L'1-ottanolo (o alcol n-ottilico) \u00e8 un alcol contenente 8 atomi di carbonio di formula CH3(CH2)7OH. A temperatura ambiente si presenta come un liquido incolore dall'odore caratteristico. \u00c8 un composto irritante. Il suo carattere idrofobo e l'immiscibilit\u00e0 con l'acqua lo rendono adatto a stabilire il coefficiente di ripartizione delle sostanze chimiche, che viene normalmente definito proprio dal rapporto tra le concentrazioni della sostanza nella fase alcolica e in quella acquosa."}
{"id": "147851", "revid": "1318658", "url": "https://it.wikipedia.org/wiki?curid=147851", "title": "2-propanolo", "text": "L'alcool isopropilico, (IUPAC propan-2-olo), o 2-propanolo \u00e8 un alcool di formula CH3CH(OH)CH3, incolore e moderatamente volatile, con un forte odore caratteristico non sgradevole se puro.\nViene spesso denominato \"isopropanolo\", sebbene tale denominazione sia espressamente citata dalla IUPAC come errata: infatti, se avesse tale nome, l'alcool isopropilico dovrebbe derivare \"dall'isopropano\", idrocarburo inesistente perch\u00e9 il propano non ha chiaramente isomeri. Tuttavia, il nome \u00e8 diffuso poich\u00e9 questo alcool \u00e8 isomero costituzionale del propanolo (n-propanolo).\nPropriet\u00e0.\nL'alcool isopropilico \u00e8 miscibile in acqua, etanolo, etere e cloroformio. \u00c8 in grado di sciogliere etilcellulosa, polivinilbutirrale, molti olii, alcaloidi, gomme e resine naturali. A differenza dell'etanolo o del metanolo, l'alcool isopropilico non \u00e8 miscibile con le soluzioni saline e pu\u00f2 essere separato da soluzioni acquose aggiungendo un sale come il cloruro di sodio. Il processo viene chiamato salting out e permette di concentrare l'alcool isopropilico in una fase distinta.\nLa miscela di acqua e alcool isopropilico abbassano il punto di fusione , che in composto al 87,7% in peso (91% vol.), forma un azeotropo con punto di ebollizione di 80,37 \u00b0C. La viscosit\u00e0 di questo alcool aumenta al diminuire della temperatura, fino a solidificare a -89 \u00b0C.\nLa assorbanza massima si trova nello spettro ultravioletto-visibile, a 205\u00a0nm.\nL'alcool isopropilico ha un sapore leggermente amaro e non \u00e8 commestibile. \nSintesi.\nL'alcool isopropilico viene prodotto dall'idratazione del propilene, attraverso due vie principali:\n1. Metodo indiretto, doppio stadio in fase liquida attraverso l'estere solforico.\nL'addizione dell'acido solforico avviene a 20\u00a0\u00b0C e 10-12 bar (H2SO4 94%) oppure a 60-65\u00a0\u00b0C e 25 bar con concentrazione acido al 70%. Successivamente diluendo con acqua si idrolizza l'estere solforico. Questo processo viene utilizzato da BP, Shell e Texaco.\n2. Metodo diretto, singolo stadio, idratazione in fase gas del propilene.\nLe tipiche condizioni operative sono 270\u00a0\u00b0C e 250 bar su catalizzatori che possono essere WO3/SiO2 con promotori di ZnO (processo ICI) oppure 175-190\u00a0\u00b0C 25-40 bar catalizzato da H3PO4 su supporti di silice. Su questo schema esistono numerose variazioni di condizioni operative tra i diversi produttori.\nUsi.\nL'alcool isopropilico \u00e8 usato comunemente come detergente, come blando disinfettante cutaneo (rubbing alcohol) al pari dell'alcol etilico denaturato, come solvente e come additivo nelle industrie e nella stampa offset nonch\u00e9 come importante intermedio per sintesi farmaceutiche e cosmetiche. Viene anche usato come additivo per carburanti, come liquido per i radiatori delle automobili e come disinfettante.\nL'alcool isopropilico trova anche impiego come additivo per particolari tipi di benzina per veicoli, perch\u00e9 permette che l'acqua eventualmente presente non si separi in una fase distinta, cosa che farebbe aspirare acqua al motore causandone lo spegnimento.\n\u00c8 anche un ottimo sgrassante che viene spesso usato per la pulizia di dispositivi ottici (lenti, obiettivi fotografici, microscopi) ed elettronici (lenti laser per CD/DVD, nastri magnetici, circuiti stampati, sensori), in quanto rispetto all'alcool etilico (etanolo) aggredisce meno i delicati rivestimenti superficiali di questi dispositivi. \u00c8 inoltre usato per pulire i monitor dei computer e come blando solvente per togliere la \"pasta termica\" dalla CPU (normalmente usato il grasso al silicone). Un altro utilizzo in campo elettronico (seppur ottico) \u00e8 nella connessione delle fibre ottiche, in quanto evaporando non lascia residui e non danneggia i piccoli componenti (nell'ordine del decimo di millimetro). \nViene ampiamente utilizzato per la detersione dei piatti di stampa 3D. \nSi usa anche per combattere le infestazioni di cocciniglie sulle piante. E viene utilizzato nei comuni detergenti lavapavimenti.\nNe viene fatto uso in istochimica per evidenziare i lipidi, ad esempio, nel tessuto adiposo. Data la sua parziale idrofobicit\u00e0 viene utilizzato per mettere in soluzione acquosa uno dei coloranti idrofobici (devono necessariamente essere idrofobici per legarsi ai lipidi, a loro volta idrofobici) della famiglia dei Sudan. Non appena il tessuto viene immerso nella soluzione il Sudan si separa dall'alcool isopropilico per andarsi a legare con i lipidi. A questo punto si \u00e8 ottenuta la colorazione desiderata.\nConservazione e tossicit\u00e0.\nL'alcool isopropilico \u00e8 altamente infiammabile, quindi va conservato e maneggiato lontano da scintille, fiamme o fonti di calore.\nIl 2-propanolo esibisce scarsa tossicit\u00e0 acuta per via orale, mentre per via inalatoria se gli animali sono esposti ad alte concentrazioni di vapori, manifestano irritazioni delle membrane mucose, atassia, prostrazione, depressione del sistema nervoso centrale e morte."}
{"id": "147852", "revid": "123098330", "url": "https://it.wikipedia.org/wiki?curid=147852", "title": "1-propanolo", "text": "L'1-propanolo o alcol n-propilico (leggi: \"alcol normal propilico\") \u00e8 un alcol di formula CH3CH2CH2OH.\nA temperatura ambiente si presenta come un liquido incolore dall'odore alcolico. \u00c8 un composto molto infiammabile, irritante, che trova uso come solvente nell'industria farmaceutica e nelle preparazioni di resine e di esteri della cellulosa. In natura si forma in piccole quantit\u00e0 in molti processi di fermentazione.\nFu scoperto nel 1853 da Chancel, che lo ottenne per distillazione del \"fusel\u00f6l\".\nDal punto di vista chimico, subisce le normali reazioni degli alcoli primari, pu\u00f2 essere quindi convertito in alogenuro alchilico (ad esempio con iodio e fosforo rosso d\u00e0 l'1-iodopropano, con tricloruro di fosforo e cloruro di zinco come catalizzatore d\u00e0 l'1-cloropropano), reagisce con gli acidi carbossilici in presenza di acido solforico come catalizzatore a dare i corrispondenti esteri, la sua ossidazione con bicromato di potassio e acido solforico d\u00e0 propionaldeide in basse rese (meglio ricorrere ad ossidanti pi\u00f9 blandi), la sua ossidazione con acido cromico o altri ossidanti energici produce acido propionico.\nL'1-propanolo viene prodotto industrialmente per idrogenazione catalitica della propionaldeide, questa \u00e8 a sua volta ottenuta dall'idroformilazione dell'etilene con ossido di carbonio e idrogeno in presenza di un catalizzatore di cobalto ottacarbonile o di un complesso del rodio\nIn laboratorio pu\u00f2 essere ottenuto per trattamento dell'1-iodopropano con ossido di argento umido."}
{"id": "147853", "revid": "122004426", "url": "https://it.wikipedia.org/wiki?curid=147853", "title": "N-idrossiurea", "text": "La \"N\"-idrossiurea o HDU \u00e8 un derivato dell'urea, solubile in acqua, ottenuto per l'azione di blandi ossidanti sulla sua molecola; oppure \u00e8 ottenuta per reazione a caldo del cianato di sodio (NaOCN) con l'idrossilammina (NH2OH). \nFarmacologia.\n\u00c8 un composto chimico cancerogeno ed un inibitore della sintesi del DNA \"in vivo\". Ci\u00f2 avviene per la comune capacit\u00e0 del suo gruppo idrossilamminico (-NHOH) di interferire con ioni metallici posizionati nel sito catalitico di certi enzimi.\nUno di questi \u00e8 la ribonucleotide-difosfato reduttasi (RDPR), enzima chiave che converte i ribonucleotidi (pronti per la sintesi dell'RNA) in desossi-ribonucleotidi, le unit\u00e0 utilizzate nella sintesi del DNA. La RDPR, infatti, contiene atomi di ferro nel suo sito catalitico; tramite interazione chelante con gli ioni ferro trivalente, l'HDU impedisce il transito di elettroni (equivalenti riducenti) necessari per generare i desossi-derivati delle basi azotate. Le cellule vengono cos\u00ec bloccate nella fase S (ciclante o di sintesi nucleica) e vengono uccise per incapacit\u00e0 a completare il ciclo cellulare.\nTuttavia \u00e8 stato spesso riportato, in studi in vitro con cellule tumorali, come l'HDU fosse capace di indurre il differenziamento dei blasti maligni, ma nessuna spiegazione molecolare \u00e8 stata mai fornita. Il meccanismo \u00e8 stato scoperto all'inizio di questo decennio. Agendo similarmente come per la RDPR, il gruppo -NHOH fa da chelante per un'altra categoria di enzimi nucleari chiamati istone deacetilasi (HDACs; ne esistono circa 10 isoforme), che controllano l'espressione genica tramite la rimozione di gruppi acetile degli istoni associati al DNA. Le HDACs contengono un atomo di zinco essenziale alla catalisi; l\"HDU lo rende semplicemente incapace di modificare il substrato. Tramite questo meccanismo l'HDU promuove l'espressione del proto-oncogene c-Jun necessario alla proliferazione cellulare (vedere ref. bibl.).\nEsiste potenzialmente un terzo meccanismo con cui l'HDU risulta citotossica o mutagena ed \u00e8 stato scoperto casualmente qualche anno fa. L'HDU pu\u00f2 fungere da substrato dell'enzima intracellulare catalasi (enzima coinvolto nella detossificazione dell'acqua ossigenata derivata dal metabolismo ossidativo). In presenza di perossido di idrogeno, la catalasi scinde anche la molecola dell'HDU generando monossido di azoto (\u00b7N=O) e la sua controparte non radicalica chiamata nitrossile (H-N=O). A livello intracellulare, queste due specie chimiche possono inattivare molte proteine che usano i residui dell'amminoacido cisteina nel loro sito catalitico (ad esempio molti enzimi anti-ossidanti). Come risultato, le cellule muoiono per eccesso di stress ossidativo che non pu\u00f2 essere contrastato, dato che le maggiori proteine anti-ossidanti sono inattivate.\nUsi clinici.\nL'HDU trova principale impiego nelle seguenti patologie:\nI pi\u00f9 comuni effetti collaterali sono la leucopenia (diminuzione delle cellule immunitarie), che di solito si attenua entro alcuni giorni dalla sospensione, la megaloblastosi (precursori midollari delle piastrine in circolo) ed una certa tossicit\u00e0 gastrointestinale. La terapia cronica pu\u00f2 portare a delle modificazioni cutanee permanenti (soprattutto inscurimento ed una certa atrofia).\nQueste sue caratterisctiche ne fanno di sicuro il farmaco anti-tumorale con il pi\u00f9 alto profilo di sicurezza, maneggevolezza e tollerabilit\u00e0."}
{"id": "147854", "revid": "767487", "url": "https://it.wikipedia.org/wiki?curid=147854", "title": "Solfato di alluminio e ammonio", "text": "Il solfato di alluminio e ammonio \u00e8 un sale misto di ammonio e alluminio dell'acido solforico, che si trova prevalentemente in forma di solfato di alluminio e di ammonio dodecaidrato\nA temperatura ambiente si presenta come un solido incolore e inodore."}
{"id": "147855", "revid": "74801", "url": "https://it.wikipedia.org/wiki?curid=147855", "title": "Allume di cromo", "text": "Il solfato doppio di cromo e potassio, pi\u00f9 noto come allume di cromo \u00e8 un sale misto di cromo e potassio dell'acido solforico. La sua formula chimica \u00e8 KCr(SO) e si trova comunemente nella forma di sale dodecaidrato KCr(SO)\u00b712 HO\nProduzione e propriet\u00e0.\nL'allume di cromo \u00e8 prodotto da sali di cromato o dalle leghe di ferrocromo.\nSoluzioni acquose concentrate di dicromato di potassio possono essere sintetizzate, di solito con anidride solforosa, ma anche con alcoli o formaldeide, in presenza di acido solforico a temperatura &lt;.\nIn alternativa e meno comunemente, le leghe di ferro possono essere dissolte in acido solforico e, dopo l'aggiunta del solfato ferroso e del solfato di potassio, l'allume di cromo cristallizza.\nA temperatura ambiente si presenta come un solido di colore violetto intenso, inodore.\nUsi.\nL'allume di cromo \u00e8 usato nella concia del cuoio. Come il cromo, stabilizza la pelle e ne incolla le fibre all'interno. Tuttavia, questa applicazione \u00e8 obsoleta perch\u00e9 \u00e8 preferito il semplice cromo solfato.\nIn fotografia \u00e8 usato nella produzione delle emulsioni e, talvolta, nei bagni di fissaggio, poich\u00e9 indurisce la , alzandone il punto di fusione. Il massimo indurimento si ottiene quando l'emulsione ha un pH di circa 4."}
{"id": "147856", "revid": "1543377", "url": "https://it.wikipedia.org/wiki?curid=147856", "title": "Allume di potassio", "text": "Il solfato doppio di alluminio e potassio dodecaidrato o potassio-allume pi\u00f9 noto come allume di potassio e allume di rocca \u00e8 un sale misto di alluminio e potassio dell'acido solforico e a temperatura ambiente si presenta come un solido incolore ed inodore.\nSin dall'antichit\u00e0 era usato per lavarsi le ferite e in numerose attivit\u00e0 produttive e in vari settori. Nelle industrie tessili era usato come fissante per colori, il suo uso era quindi basilare nella tintura della lana, nella realizzazione delle miniature su pergamena e nella concia delle pelli. Serviva poi alla produzione del vetro ed in medicina era usato come emostatico.\nNel Medioevo era un prodotto di importanza strategica, di cui la Repubblica di Genova possedeva il monopolio grazie alla colonia di Focea in Anatolia che disponeva di grandi riserve minerarie di questo prodotto, che veniva esportato principalmente nelle Fiandre e a Firenze per la lavorazione dei tessuti. La produzione dell'allume avveniva per arroventamento e successiva dissoluzione in acqua dell'alunite, un solfato basico di potassio ed alluminio che si trova in natura.\nAttualmente \u00e8 usato come deodorante per il corpo particolarmente economico ed efficace, nonch\u00e9 come rimedio contro il cattivo odore dei piedi.\nIn Italia vi sono importanti giacimenti nei Monti della Tolfa, scoperti nel 1462 da Giovanni di Castro presso l'attuale comune di Allumiere e rimasti in uso con alterne vicende fino al 1941. Altre cave di allume si trovano a Montioni, nei pressi di Follonica dove \u00e8 presente anche una cava di manganese.\nIl termine \"allume\" si riferisce a solfati doppi di un metallo monovalente e di un metallo trivalente (es. l'alluminio o il cromo, suo ione vicariante) dodecaidrati. Questo \u00e8 un allume potassico, da non confondere con \"cristallo di potassio\"; infatti quest'ultimo in natura non esiste: il potassio in natura si trova solo sotto forma di sali.\nNell'Isola di Vulcano (Eolie), nella citt\u00e0 metropolitana di Messina, esisteva una specifica \"Grotta dell'Allume\". Vi si estraeva l'allume e lo si commerciava con tutta Europa. L'allume veniva gi\u00e0 estratto all'epoca dei Romani ed era esportato in anfore che si sono ritrovate fin nei pressi dell'Inghilterra. Ci\u00f2 in quanto l'allume estratto era una sostanza rara e ricercata; un potentissimo emostatico, nonch\u00e9 ottimo per la concia delle pelli. \nIn prossimit\u00e0 della parete della Grotta \u00e8 stato rinvenuto un minerale, la magnesioaubertite (Mg, Cu)Al(SO4)2Cl\u2022 14H2O.\nAcquerello.\nL'allume di rocca \u00e8 utile nella tecnica pittorica dell'acquerello per imbibire la carta prima di lavorare con i colori, la superficie cos\u00ec trattata \u00e8 pi\u00f9 uniforme e, assorbendo meno il colore, intensifica l'effetto pittorico a macchia tipico di questa tecnica.\nUso domestico.\nNell'uso domestico l'allume di rocca, oltre che come deodorante personale naturale anallergico ed emostatico, \u00e8 utilizzato anche come assorbi-odori in frigorifero e si trova in vendita sia sotto forma di polvere bianca, simile al sale fino da cucina, che come cristallo smussato. \u00c8 molto usato anche come dopobarba per le sue capacit\u00e0 astringenti ed emostatiche.\nSi pu\u00f2 facilmente produrre un cristallo di allume partendo dalla polvere disciolta in soluzione satura in acqua, solitamente calda, nella quale viene immerso, una volta che la temperatura \u00e8 calata leggermente, un piccolo cristallo (germe o seme di cristallizzazione) mantenuto sospeso mediante un sottile filo nel centro della soluzione messa a riposare in un barattolo in un luogo tranquillo per 2 o 3 settimane. Si ottiene un cristallo con caratteristica forma a piramidi doppie (ottaedri) o combinazioni varie ed incomplete di queste forme. Inoltre pu\u00f2 essere usato per rendere ignifugo un qualsiasi tessuto."}
{"id": "147857", "revid": "1543377", "url": "https://it.wikipedia.org/wiki?curid=147857", "title": "Ossido di alluminio", "text": "L'ossido di alluminio (o allumina) \u00e8 l'ossido ceramico dell'alluminio caratterizzato da formula chimica Al2O3. Questo materiale, all'apparenza molto fragile e poco utilizzabile, risulta invece fondamentale in campo industriale, per le sue propriet\u00e0 quali la resistenza agli acidi, la scarsa conducibilit\u00e0 termica o alto isolamento termico, e la scarsa conducibilit\u00e0 elettrica, ed \u00e8 anche catalizzatore d'interesse industriale.\nViene utilizzato in moltissimi campi, quali l'industria dei laterizi, dei refrattari e delle ceramiche, l'elettronica e la meccanica, oltre a essere usato nella biomedica come materiale di innesto. \u00c8 la base di alcuni minerali come rubino e zaffiro, che si differenziano a seconda delle impurezze metalliche presenti nel reticolo cristallino. A temperatura ambiente si presenta come un solido bianco inodore. Dal punto di vista elettrico \u00e8 un isolante. Viene utilizzato nella crescita epitassiale di dispositivi elettronici come substrato, considerando il buon \"matching\" reticolare che consente con alcuni dei semiconduttori pi\u00f9 utilizzati.\nForme polimorfe.\nL'allumina pu\u00f2 presentarsi nelle seguenti forme polimorfe, le quali si differenziano principalmente per la loro struttura cristallina:\n\u03b1-allumina.\nLa forma pi\u00f9 stabile di Al2O3, \u03b1-allumina, \u00e8 un materiale durissimo e refrattario. Nella forma minerale \u00e8 nota come corindone e, fra le pietre preziose, come zaffiro; la colorazione azzurra di quest'ultimo si deve a una transizione di trasferimento di carica dall'impurezza Fe2+ a quella Ti4+.\nIl rubino \u00e8 allumina \u03b1 nella quale una minuscola percentuale di Al3+ \u00e8 sostituita da Cr3+. Il Cr(III) assume una colorazione rossa, dovuta alle transizioni elettroniche degli elettroni presenti negli orbitali d-d dello ione cromo.\n\u03b2-allumina.\nLa \u03b2-allumina \u00e8 una particolare forma polimorfa dell'allumina che permette il passaggio di ioni all'interno della propria struttura cristallina; grazie a questa sua caratteristica, viene utilizzata come elettrolita all'interno di celle elettrolitiche o galvaniche.\nProduzione.\nLa produzione di alluminio metallico parte dalla produzione di allumina, che viene comunemente ricavata industrialmente tramite il processo Bayer a partire dal minerale bauxite in un processo che coinvolge l'Idrossido di sodio per alzare il pH della soluzione e sfrutta il comportamento anfotero dell'alluminio.\nProduzione casalinga\nSciogliere la pellicola di alluminio in acido cloridrico per ottenere cloruro di alluminio che poi va fatto reagire con bicarbonato di sodio o carbonato di sodio. Successivamente basta filtrare il tutto per ottenere idrossido di alluminio, poi si ottiene l'ossido di alluminio riscaldando l'idrossido a . \nPropriet\u00e0 chimico-fisiche.\nI campi di utilizzo dell'allumina sono molteplici, grazie a una serie di propriet\u00e0 chimico-fisiche che rendono tale materiale adatto per svariate applicazioni.\nLe caratteristiche principali dell'allumina sono:\nTra le caratteristiche negative sono una non elevata resistenza meccanica e una bassa resistenza agli shock termici.\nDanni ambientali.\nIl 4 ottobre 2010 alle ore 12:25 il villaggio ungherese di Kolont\u00e1r \u00e8 stato distrutto da un'inondazione di circa un milione di metri cubi di fanghi color ruggine ad alta concentrazione di allumina. Il cedimento di una vasca di contenimento degli scarti di lavorazione della MAL, una fabbrica di alluminio nel vicino paese di Ajka, ha inondato l'intera zona coprendo un'area di e il bacino del fiume Marcal, in cui il livello di pH si \u00e8 alzato fino a 13. Nel fiume sono state versate ingenti quantit\u00e0 di acidi per evitare che il disastro colpisse il Danubio, di cui il Marcal \u00e8 un affluente. Nella catastrofe ecologica, la pi\u00f9 grande della storia ungherese, hanno perso la vita nove persone e ne sono state ferite un centinaio. Il danno principale \u00e8 tuttavia quello all'ecosistema: nel suolo sono state riscontrate, assieme all'allumina, che di per s\u00e9 stessa non \u00e8 un materiale tossico o particolarmente nocivo, alte concentrazioni di materiali debolmente radioattivi, piombo, cadmio, arsenico, mercurio e nitrati."}
{"id": "147858", "revid": "2175", "url": "https://it.wikipedia.org/wiki?curid=147858", "title": "Diidrogeno fosfato d'ammonio", "text": ""}
{"id": "147859", "revid": "1915706", "url": "https://it.wikipedia.org/wiki?curid=147859", "title": "Fluoruro di lantanio", "text": "Il fluoruro di lantanio \u00e8 il sale di lantanio dell'acido fluoridrico.\nA temperatura ambiente si presenta come un solido da bianco a giallo inodore.\nUsi.\nIn potenziometria, il fluoruro di lantanio \u00e8 utilizzato negli elettrodi a membrana cristallina sensibili agli ioni F-: questi apparecchi non possono essere costruiti con la usuale membrana a vetro in quanto i fluoruri tendono a idrolizzare e a trasformarsi in acido fluoridrico, capace di trasformare il vetro in SiF4 (4HF + SiO2 =&gt; SiF4 + 2H2O). Il cristallo inorganico di LaF3 viene drogato anche con europio (presente per circa lo 0,3%) in modo da creare il movimento dei fluoruri. Vengono usati questi sali esotici in quanto lantanio ed europio sono atomi molto grossi, aventi quindi una nube elettronica facilmente deformabile. Un elettrodo a fluoruro di lantanio \u00e8 in grado di rilevare concentrazioni di fluoruri non pi\u00f9 basse di 10-6 M. Sotto questa soglia, LaF3 si scioglie e passa nella soluzione da analizzare, alterandone il titolo di fluoruri originario."}
{"id": "147860", "revid": "123399558", "url": "https://it.wikipedia.org/wiki?curid=147860", "title": "Bicromato d'ammonio", "text": "Il dicromato d'ammonio (o pirocromato d'ammonio) \u00e8 un sale d'ammonio dell'acido bicromico.\nA temperatura ambiente si presenta come un solido arancione inodore. \u00c8 un composto cancerogeno, mutageno, molto tossico, irritante, pericoloso per l'ambiente.\nSi decompone per riscaldamento."}
{"id": "147861", "revid": "363629", "url": "https://it.wikipedia.org/wiki?curid=147861", "title": "Bicarbonato d'ammonio", "text": "Il bicarbonato d'ammonio (o idrogenocarbonato d'ammonio) \u00e8 un sale acido dell'ammoniaca e dell'acido carbonico.\nPropriet\u00e0.\nA temperatura ambiente si presenta come un solido incolore dall'odore lieve di ammoniaca. Si decompone a temperature superiori a 35\u00a0\u00b0C producendo fumi di ammoniaca. Reagisce velocemente con acidi, basi forti e forti ossidanti.\nApplicazioni.\nViene utilizzato nell'industria alimentare come agente lievitante nella preparazione di dolciumi o come regolatore di acidit\u00e0 (ha sigla E503) e viene usato anche negli estintori e come agente di rigonfiamento in materiali plastici porosi."}
{"id": "147862", "revid": "287204", "url": "https://it.wikipedia.org/wiki?curid=147862", "title": "Carbammato d'ammonio", "text": "Il carbammato d'ammonio \u00e8 il sale di ammonio dell'acido carbammico.\nA temperatura ambiente si presenta come un solido incolore dall'odore di ammoniaca. \u00c8 un composto nocivo.\nIl carbammato d'ammonio \u00e8 un importante intermedio nella sintesi dell'urea. L'urea viene sintetizzata industrialmente sfruttando il \"processo Bosch-Meiser\" che si fonda sulla sintesi del carbammato d'ammonio, a partire da biossido di carbonio e ammoniaca, e sulla successiva reazione di decomposizione del carbammato che fornisce urea e acqua:"}
{"id": "147863", "revid": "148107", "url": "https://it.wikipedia.org/wiki?curid=147863", "title": "Carbonato d'ammonio", "text": "Il carbonato di ammonio \u00e8 un sale con la formula chimica (NH4)2CO3. Poich\u00e9 si degrada rapidamente in ammoniaca gassosa e anidride carbonica per riscaldamento, viene utilizzato come agente lievitante e anche come sale odoroso. \u00c8 anche noto come ammoniaca da fornaio ed \u00e8 stato un predecessore dei pi\u00f9 moderni agenti lievitanti come il bicarbonato di sodio e il lievito in polvere. \u00c8 un componente di ci\u00f2 che un tempo era noto come \"sal volatile\" e sale di hartshorn, e produce un odore pungente quando viene cotto. Cristallizza preferenzialmente nella forma biidrata (NH4)2CO3\u00b72H2O.\nProduzione.\nIl carbonato di ammonio viene prodotto combinando anidride carbonica e ammoniaca acquosa. Nel 1997 ne sono state prodotte circa 80.000 ton/anno.\n\u00c8 noto un monoidrato ortorombico, chiamato bicarbonato d'ammonio. Cristallizza in una soluzione di ammoniaca esposta in un'atmosfera ricca di anidride carbonica.\nDecomposizione.\nIl carbonato di ammonio si decompone lentamente a temperatura e pressione standard attraverso due percorsi. Pertanto, qualsiasi campione inizialmente puro di carbonato di ammonio diventer\u00e0 presto una miscela che include vari sottoprodotti.\nIl carbonato di ammonio pu\u00f2 decomporsi spontaneamente in bicarbonato di ammonio e ammoniaca:\nche si decompongono ulteriormente in anidride carbonica, acqua e un'altra molecola di ammoniaca:\nUsi.\nAgente lievitante.\nIl carbonato di ammonio pu\u00f2 essere utilizzato come agente lievitante nelle ricette tradizionali, in particolare quelle del Nord Europa e della Scandinavia (come gli Speculoos, i Tunnbr\u00f6d o i Lebkuchen). Era il precursore del lievito in polvere pi\u00f9 comunemente usato di oggi. A differenza di altri lieviti, questo lievito chimico preserva la forma e permette di ottenere un prodotto finale friabile. \nOriginariamente realizzato con corno di cervo macinato e chiamato hartshorn, oggi \u00e8 chiamato \"ammoniaca del fornaio\". \u00c8 preparato per sublimazione di una miscela di solfato di ammonio e carbonato di calcio e si presenta come una polvere bianca o una massa dura, bianca o traslucida. Agisce come un agente lievitante attivato dal calore e si scompone in anidride carbonica (lievitante), ammoniaca (che deve dissiparsi) e acqua. A volte \u00e8 combinato con bicarbonato di sodio per imitare un lievito in polvere a doppia azione e per aiutare a mascherare l'odore di ammoniaca. \nServe anche come regolatore di acidit\u00e0 e possiede il numero E E503. Pu\u00f2 essere sostituito con lievito in polvere, ma ci\u00f2 pu\u00f2 influire sia sul gusto che sulla consistenza del prodotto finito. L'ammoniaca del fornaio dovrebbe essere utilizzata per creare prodotti da forno secchi sottili come cracker e biscotti; ci\u00f2 consente al forte odore di ammoniaca di fuoriuscire. Non dovrebbe essere usato per preparare prodotti da forno umidi come le torte poich\u00e9 l'ammoniaca \u00e8 idrofila e lascer\u00e0 un forte sapore amaro.\nIl suo utilizzo come agente lievitante, con relative controversie, risale a secoli fa:\nMedicina.\nIl carbonato d'ammonio \u00e8 comunemente noto per il suo utilizzo, in passato, nei sali impiegati in ambito medico e domestico per curare le persone afflitte da sintomi di svenimento: il carbonato d'ammonio rilascia ammoniaca gassosa, che tramite l'irritazione delle mucose del naso e dei polmoni stimola un riflesso d'inalazione che a sua volta stimola i muscoli controllanti il respiro a contrarsi pi\u00f9 rapidamente. Lo svenimento pu\u00f2 essere causato da un'eccessiva attivit\u00e0 parasimpatica e vagale, che rallenta il battito cardiaco e la perfusione del cervello; l'effetto irritante \u00e8 sfruttato per contrastare questi effetti vagali/parasimpatici e quindi lo svenimento. Particolare cautela deve essere adottata nell'uso di questi sali, perch\u00e9 gli effetti irritanti dell'ammoniaca possono ripercuotersi sulla salute.\n\u00c8 usato come emetico e in alcuni casi come sciroppo per la tosse. Si trova anche nei prodotti del tabacco senza fumo, e viene utilizzato in soluzione acquosa come detergente per obiettivi fotografici.\nAltri usi.\nViene anche usato per attirare le larve delle mele, per monitorare la diffusione dell'infestazione e per regolare i confini dell'area di quarantena delle larve delle mele.\nIl carbonato di ammonio \u00e8 stato adattato, assieme ai suddetti sali, al ruolo di stimolante nelle competizioni atletiche (come sollevamento pesi e \"hockey\" su ghiaccio) per \"svegliare\" i competitori, in modo che potessero esprimere al meglio le loro capacit\u00e0. Nel 2005, Michael Strahan stim\u00f2 che tra il 70 e l'80% dei giocatori della \"National Football League\" utilizzassero i sali a base di carbonato di ammonio come stimolanti. "}
{"id": "147864", "revid": "2173588", "url": "https://it.wikipedia.org/wiki?curid=147864", "title": "Cromato d'ammonio", "text": "Il cromato d'ammonio \u00e8 il sale d'ammonio dell'acido cromico.\nA temperatura ambiente si presenta come un solido giallo quasi inodore. \u00c8 un composto cancerogeno, pericoloso per l'ambiente."}
{"id": "147865", "revid": "110157", "url": "https://it.wikipedia.org/wiki?curid=147865", "title": "Citrato di diammonio", "text": "Il citrato di diammonio (o citrato d'ammonio bibasico) \u00e8 un sale di ammonio dell'acido citrico.\nA temperatura ambiente si presenta come un solido bianco inodore."}
{"id": "147866", "revid": "1915706", "url": "https://it.wikipedia.org/wiki?curid=147866", "title": "Idrogenodifluoruro d'ammonio", "text": "L'idrogenodifluoruro d'ammonio (o bifluoruro d'ammonio o difluoruro d'ammonio e idrogeno) \u00e8 un sale di ammonio del dimero dell'acido fluoridrico. A temperatura ambiente si presenta come un solido bianco dall'odore pungente. \u00c8 un composto tossico, corrosivo."}
{"id": "147868", "revid": "1915706", "url": "https://it.wikipedia.org/wiki?curid=147868", "title": "Ioduro d'ammonio", "text": "Lo ioduro d'ammonio \u00e8 il sale d'ammonio dell'acido iodidrico.\nA temperatura ambiente si presenta come un solido bianco inodore."}
{"id": "147869", "revid": "2173588", "url": "https://it.wikipedia.org/wiki?curid=147869", "title": "Eptamolibdato d'ammonio", "text": "L'eptamolibdato d'ammonio \u00e8 un sale complesso di ammonio e molibdeno.\nA temperatura ambiente si presenta come un solido bianco inodore, lievemente irritante. Cristallizza come tetraidrato, pertanto la formula completa \u00e8 (NH4)6Mo7O24 \u00b7 4H2O.\nViene utilizzato come reagente per l'analisi dei fosfati, in quanto reagisce con essi in soluzione acida, catalizzato da potassio antimonil tartrato, per formare dodecamolibdofosfato d'ammonio insolubile, che presenta una colorazione giallina; il molibdofosfato d'ammonio pu\u00f2 a sua volta pu\u00f2 essere trasformato, mediante opportuno riducente (acido ascorbico, formalina), a blu di molibdeno (di composizione non chiara) la quale colorazione bluastra risulta percepibile anche a concentrazioni molto basse.\nL'intensit\u00e0 del colore blu (in termini di assorbanza) che il campione sviluppa \u00e8 proporzionale alla quantit\u00e0 di ione fosfato che vi era presente."}
{"id": "147870", "revid": "1335892", "url": "https://it.wikipedia.org/wiki?curid=147870", "title": "In nuce", "text": "La locuzione latina in nuce (tradotta letteralmente, \"in una noce\") significa \"in embrione\", \"in abbozzo\", \"in progetto\" o ancora \"detto in breve\", \"in poche parole\".\nViene modernamente usata, nel campo accademico, quale sinonimo di \"in sintesi\", con riferimento all'esposizione di un concetto che contenga concisamente gli elementi fondanti di una dottrina. \nSpecialmente in campo artistico o letterario, l'espressione \"in nuce\" \u00e8 generalmente riferita ad opere ancora allo stato embrionale, foriere di futuri sviluppi e ampliamenti, che possono portare ad un organismo parzialmente o fortemente diverso dall'originario.\nIn campo editoriale, vengono definiti \"in nuce\" i numeri sperimentali di una pubblicazione ancora non autonoma o non fissata nella sua veste grafica o nella sua linea d'argomento. Per estensione, l'espressione \"in nuce\" viene altres\u00ec usata nell'indicare i primi esemplari di un prodotto concepito per la costruzione in serie che, pur avendo superato lo stadio di prototipo, rappresentano l'iniziale contatto con l'utilizzatore finale, dal quale potranno essere desunti gli accorgimenti e le modifiche da adottare per una sua pi\u00f9 ampia diffusione."}
{"id": "147871", "revid": "287204", "url": "https://it.wikipedia.org/wiki?curid=147871", "title": "Ossalato di diammonio", "text": "L'ossalato di diammonio (o ossalato d'ammonio) \u00e8 un sale di ammonio dell'acido ossalico con formula di struttura condensata (NH4)2C2O4.\nA temperatura ambiente si presenta come un solido bianco inodore. \u00c8 un composto nocivo.\nIl CNR sta sperimentandone l'uso nel restauro conservativo di monumenti, ad esempio per Santa Maria delle Grazie di Milano, a Piazza Armerina in Sicilia, per la statua di Icaro in Piazzale della Vittoria a Forl\u00ec."}
{"id": "147872", "revid": "287204", "url": "https://it.wikipedia.org/wiki?curid=147872", "title": "Perossidisolfato d'ammonio", "text": "Il perossidisolfato d'ammonio (o persolfato d'ammonio) \u00e8 un sale di ammonio dell'acido perossidisolforico.\nA temperatura ambiente si presenta come un solido bianco inodore, altamente solubile in acqua, molto pi\u00f9 del relativo sale di potassio. \u00c8 un composto nocivo, irritante.\n\u00c8 un forte agente ossidante che viene utilizzato nella chimica dei polimeri, come agente eccitante e come agente di pulizia e decolorazione.\nLa sua dissoluzione in acqua \u00e8 un processo endotermico.\nPreparazione.\nIl persolfato di ammonio viene preparato mediante elettrolisi di una soluzione concentrata a freddo di solfato di ammonio o bisolfato di ammonio in acido solforico ad alta densit\u00e0 di corrente. Il metodo \u00e8 stato descritto per la prima volta da Hugh Marshall.\nUsi.\nCome agente ossidante e fonte di radicali, APS trova molte applicazioni commerciali.\nI sali di solfato sono utilizzati principalmente come iniziatori radicali nella polimerizzazione di alcuni alcheni. I polimeri importanti dal punto di vista commerciale preparati usando persolfati includono gomma SBR e politetrafluoroetilene. In soluzione, il dianione si dissocia per dare radicali:\nIl radicale solfato si addiziona all'alchene per dare un radicale estere solfato. Viene anche usato insieme alla tetrametiletilendiammina per catalizzare la polimerizzazione dell'acrilammide nella produzione di un gel di poliacrilammide, quindi importante per SDS-PAGE e western blot.\nPer le sue potenti propriet\u00e0 ossidanti viene utilizzato per incidere il rame nella costruzione di circuiti stampati in alternativa al di cloruro ferrico. Questa propriet\u00e0 \u00e8 stata scoperta molti anni fa nel 1908 da John William Turrentine, che us\u00f2 una soluzione diluita di persolfato di ammonio per incidere il rame. Turrentine pes\u00f2 spirali di rame prima di posizionarle nella soluzione di persolfato di ammonio per un'ora. Dopo un'ora, pes\u00f2 nuovamente le spirali registrando la quantit\u00e0 disciolta. Questo esperimento \u00e8 stato esteso ad altri metalli come nichel, cadmio e ferro, che hanno prodotto risultati simili. L'equazione di ossidazione \u00e8 quindi:\nIl persolfato di ammonio \u00e8 un ingrediente standard negli sbiancanti per capelli.\nI persolfati sono usati come ossidanti nella chimica organica. Ad esempio, nella reazione di Minisci.\nSicurezza.\nLa polvere dispersa nell'aria contenente ammonio persolfato pu\u00f2 essere irritante per gli occhi, il naso, la gola, i polmoni e la pelle al contatto. L'esposizione a livelli elevati di polvere pu\u00f2 causare difficolt\u00e0 respiratorie.\n\u00c8 stato notato che i sali di persolfato sono una delle principali cause di effetti asmatici nelle donne. Inoltre, si \u00e8 ritenuto che l'esposizione al persolfato di ammonio posa causare effetti asmatici nei parrucchieri e negli addetti alla reception che lavorano nel settore dell'acconciatura e che questi effetti siano causati dall'ossidazione dei residui di cisteina e di metionina."}
{"id": "147873", "revid": "339392", "url": "https://it.wikipedia.org/wiki?curid=147873", "title": "Idrogenofosfato di diammonio", "text": ""}
{"id": "147874", "revid": "1543377", "url": "https://it.wikipedia.org/wiki?curid=147874", "title": "Tiosolfato d'ammonio", "text": "Il tiosolfato d'ammonio \u00e8 un sale inorganico d'ammonio dell'acido tiosolforico.\nA temperatura ambiente si presenta come un solido cristallino bianco, avente odore di ammoniaca.\nEsso si scioglie rapidamente e completamente in acqua, mentre \u00e8 poco solubile in acetone e insolubile in etanolo e etere dietilico.\nPreparazione.\nIl tiosolfato d'ammonio pu\u00f2 essere ottenuto:\nPropriet\u00e0.\nIl tiosolfato d'ammonio si decompone a temperatura superiore a 150 \u00b0C, sviluppando ossidi di zolfo, ammoniaca, ossidi di azoto.\nUso del tiosolfato di ammonio.\nUtilizzo in agricoltura.\nIl tiosolfato d'ammonio \u00e8 utilizzato in agricoltura come fertilizzante in grado di fornire alle piante azoto ammoniacale.\nInoltre, il tiosolfato d'ammonio, in formulazione adatta, \u00e8 usato per il diradamento dei fiori delle pomacee e delle drupacee. Infatti il tiosolfato di ammonio brucia i fiori aperti non fecondati. Dalle ricerche condotte dal Centro di Consulenza (Beratungsring) dell'Alto Adige, i prodotti commerciali contenenti tiosolfato di ammonio pi\u00f9 adatti allo scopo sono GER ATS e Azos 300, perch\u00e9 bruciano i fiori non fecondati aperti senza bruciare le foglie e le altre parti verdi delle piante trattate. Il diradamento, nel melo, \u00e8 una pratica fondamentale per ottenere produzioni di qualit\u00e0. Il problema del diradamento \u00e8 particolarmente importante nella variet\u00e0 di mele Fuji sulla quale non sono efficaci, o sono scarsamente efficaci, altri diradanti.\nUtilizzo in fotografia.\nIl tiosolfato di ammonio \u00e8 anche un componente dei fissaggi fotografici e radiografici \"rapidi\". Infatti, i fissatori a base di tiosolfato d'ammonio agiscono pi\u00f9 rapidamente dei fissatori a base di tiosolfato di sodio.\nNei fissatori concentrati, il tiosolfato d'ammonio \u00e8 in soluzione al 40-45%; in quelli pronti all'uso, \u00e8 in soluzione al 10-15%.\nAltri utilizzi industriali.\nIl tiosolfato d'ammonio \u00e8 utilizzato anche nell'estrazione di oro e argento, in presenza di rame come catalizzatore, in un processo ecocompatibile alternativo a quello maggiormente utilizzato che impiega lo ione cianuro.\nInoltre il tiosolfato d'Ammonio, viene utilizzato nella reazione tra idrossido di sodio e alluminio, per evitare il surriscaldamento della reazione.\nPer l'elevato costo, si tende ad estrarre il tiosolfato di ammonio dal tabacco, infondendolo, prima di aggiungere il resto dei reagenti.\nInoltre, come indicato da alcune ricerche, pu\u00f2 essere utilizzato nella termodistruzione di rifiuti, come additivo a miscele di carbone-rifiuti, per ridurre la formazione di diossine e furani."}
{"id": "147875", "revid": "1452073", "url": "https://it.wikipedia.org/wiki?curid=147875", "title": "Solfato d'ammonio", "text": "Il solfato d'ammonio \u00e8 un sale di ammonio dell'acido solforico. Viene prodotto industrialmente per reazione diretta fra acido solforico e ammoniaca.\nA temperatura ambiente si presenta come un solido biancastro-incolore inodore. Esso viene utilizzato nell'industria chimica ed anche come fertilizzante in agricoltura.\nUsi.\nL'uso principale del solfato di ammonio \u00e8 come fertilizzante per terreni alcalini. Nel terreno lo ione ammonio viene rilasciato e forma una piccola quantit\u00e0 di acido, abbassando il pH del terreno, e apportando l'azoto essenziale per la crescita delle piante. Lo svantaggio principale per l'uso del solfato di ammonio \u00e8 il basso contenuto di azoto rispetto al nitrato d'ammonio.\nViene anche usato come coadiuvante per insetticidi solubili in acqua, erbicidi, e fungicidi. In queste formulazioni funziona per legare i cationi ferro e calcio che sono presenti sia in acqua e nelle cellule vegetali.\nUso di laboratorio.\nIn biochimica, il solfato di ammonio \u00e8 utilizzato per purificare le proteine tramite precipitazione selettiva; questo sale \u00e8 estremamente solubile in acqua e quindi pu\u00f2 rendere le soluzioni molto concentrate, in grado di effettuare un \"salting out\" delle proteine, provocando la loro precipitazione.\nNell'analisi della gomma, alcuni acidi grassi volatili vengono analizzati mediante precipitazione della gomma con una soluzione di solfato di ammonio al 35%, che lascia un liquido trasparente da cui gli acidi grassi volatili sono rigenerati con acido solforico e quindi distillati a vapore. La precipitazione selettiva con solfato di ammonio quindi, di fronte alla consueta tecnica di precipitazione che utilizza acido acetico, non interferisce con la determinazione degli acidi grassi volatili.\nUso come additivo alimentare.\nIl solfato di ammonio si considera generalmente riconosciuto come additivo alimentare sicuro (GRAS, \"generally recognized as safe\") dalla statunitense Food and Drug Administration (FDA), e l'Unione europea lo ha indicato con il numero E: E517. \u00c8 usato come un regolatore di acidit\u00e0 in farine e pane.\nAltri usi.\nViene utilizzato su piccola scala per la preparazione di altri sali di ammonio, specialmente ammonio persolfato.\nUna soluzione satura di solfato di ammonio in acqua pesante (D2O) \u00e8 usato come uno standard esterno nella spettroscopia NMR dello zolfo (33S) ponendo il suo chemical shift a 0 ppm.\nIl solfato di ammonio \u00e8 stato utilizzato anche in composizioni ritardanti di fiamma poich\u00e9 agisce molto similmente al fosfato di diammonio. Come un ritardante di fiamma, aumenta la temperatura di combustione del materiale, diminuisce la velocit\u00e0 di perdita di peso, e provoca un aumento della produzione di residui o char.\nViene anche usato come conservante del legno, ma a causa della sua natura igroscopica, questo uso \u00e8 stato ampiamente interrotto a causa di problemi associati con la corrosione dei metalli e altre problematiche associate.\nPreparazione.\nIl solfato di ammonio \u00e8 realizzato trattando ammoniaca con acido solforico:\nUna miscela di gas di ammoniaca e vapore acqueo viene introdotta in un reattore contenente una soluzione satura di solfato di ammonio e circa da 2 a 4% di acido solforico a 60 \u00b0C. L'acido solforico concentrato viene aggiunto per mantenere la soluzione acida, e di mantenere il suo livello di acido libero. Il calore di reazione mantiene la temperatura del reattore costante a 60 \u00b0C. Il solfato di ammonio secco in polvere pu\u00f2 essere formato spruzzando acido solforico in una camera di reazione caricata con ammoniaca gassosa. Il calore di reazione evapora tutta l'acqua presente nel sistema, formando un sale polveroso.\nIl solfato di ammonio \u00e8 anche prodotto dal gesso (CaSO4 \u00b7 2H2O). Il gesso finemente suddiviso viene aggiunto ad una soluzione di carbonato di ammonio, quindi Il carbonato di calcio precipita lasciando il solfato di ammonio nella soluzione.\nIl solfato d'ammonio \u00e8 anche presente nel minerale mascagnite nelle fumarole vulcaniche.\nAltre propriet\u00e0.\nIl solfato di ammonio diventa ferroelettrico a temperature inferiori a -49,5 \u00b0C. A temperatura ambiente cristallizza nel sistema ortorombico, con dimensioni delle celle di a = 7,729 \u00c5, b=10.560 \u00c5, C=5,951 \u00c5. Quando raffreddati nello stato ferrorelettrico, la simmetria del cristallo cambia al gruppo spaziale Pna21. \nReattivit\u00e0.\nIl solfato di ammonio si decompone al di sopra dei 250 \u00b0C, portando alla formazione di bisolfato di ammonio. Riscaldamento a temperature pi\u00f9 elevate si provoca la decomposizione in ammoniaca, azoto, biossido di zolfo, e acqua.\nPer riscaldamento in ambiente basico libera ammoniaca, che pu\u00f2 essere evidenziata con il reattivo di Nessler che produce una colorazione rosso/arancione (con precipitato se la concentrazione dell'ammoniaca \u00e8 elevata). Saggio qualitativo: introdurre in una provetta una goccia di soluzione acquosa di solfato di ammonio e tre gocce di soluzione di soda caustica (idrossido di sodio 2:5 4M). Avvicinare alla soluzione il fondo di una provetta bagnato con il reattivo di Nessler, scaldare a bagnomaria e verificare lo sviluppo del colore rosso arancione. Limite di sensibilit\u00e0 1 ppm\nIn acqua si scioglie fino a circa 5.7 moli/L (infatti pesa 132 g/mol ed ha una solubilit\u00e0 di 754g/L) e dissocia una mole di ione solfato e due moli di ioni ammonio ogni mole di sale sciolto. \nEssendo il solfato di ammonio un sale di un acido forte (H2SO4) e base debole (NH3), le sue soluzioni sono acide; Il pH di una soluzione 0,1 M \u00e8 5,5.\nIn soluzione acquosa le reazioni sono quelli degli ioni NH4+ e SO4-2. Ad esempio, all'aggiunta di cloruro di bario precipita il solfato di bario insolubile. Il filtrato per evaporazione produce cloruro di ammonio.\nL'ammonio NH4+ viene ossidato in ambiente acido dall'acqua regia, dal cloro, dal bromo e in ambiente basico dall'ipoclorito e dal permanganato. \nNell'ambiente, esempio suolo in presenza di umidit\u00e0 e/o in acqua, essendo in equilibrio chimico con l'ammoniaca, pu\u00f2 essere ossidato biologicamente dai batteri aerobici producendo nitriti e nitrati. Pertanto il solfato di ammonio disperso nell'ambiente non \u00e8 inerte ma \u00e8 responsabile, come tante altre sostanze fertilizzanti, dell'eutrofizzazione delle acque.\nL'ammonio \u00e8 in equilibrio con l'ammoniaca nel terreno e la loro reciproca concentrazione dipende dal pH e dalla temperatura[11]\nEsso forma molti sali doppi (solfati di ammonio metallico) quando la sua soluzione viene miscelata con soluzioni equimolari di solfati metallici e si evapora lentamente il tutto. Con ioni metallici trivalenti, sono formate allumi come il solfato di ammonio ferrico.solfati metallici doppi includono il cobalto ammonio solfato, il solfato ferroso di ammonio, il nichel ammonio solfato che sono conosciuti come i sali di Tutton e infine il cerio ammonio solfato. Solfati doppi anidri d'ammonio si ritrovano anche nella famiglia delle Langbeiniti."}
{"id": "147876", "revid": "287204", "url": "https://it.wikipedia.org/wiki?curid=147876", "title": "Tiocianato d'ammonio", "text": "Il tiocianato d'ammonio (o solfocianuro d'ammonio) \u00e8 il sale di ammonio dell'acido tiocianico.\nA temperatura ambiente si presenta come un solido bianco inodore. \u00c8 un composto nocivo."}
{"id": "147877", "revid": "701660", "url": "https://it.wikipedia.org/wiki?curid=147877", "title": "Fluoruro d'ammonio", "text": "Il fluoruro d'ammonio \u00e8 il sale di ammonio dell'acido fluoridrico.\nA temperatura ambiente si presenta come un solido bianco dall'odore di ammoniaca. \u00c8 un composto tossico."}
{"id": "147878", "revid": "287204", "url": "https://it.wikipedia.org/wiki?curid=147878", "title": "In vivo", "text": "La locuzione latina in vivo, tradotta letteralmente, significa \"nel vivente\".\nLa locuzione \u00e8 usata per indicare fenomeni biologici riprodotti in un organismo vivente e non in provetta.\nAl contrario, se il fenomeno biologico si riproduce in provetta, si dice \"in vitro\", mentre se si riproduce in una simulazione matematica al computer si dice \"in silico\". In poche parole, il termine in vivo viene usato per cellule \"vive\", facenti parte di un organismo vivente; mentre il termine \"in vitro\" viene utilizzato per cellule di una coltura in laboratorio.\nNella ricerca scientifica, l'osservazione di fenomeni \"in vivo\" \u00e8 spesso ritenuta pi\u00f9 attinente alla realt\u00e0 fattuale rispetto alle riproduzioni \"in vitro\", sebbene queste ultime siano altrettanto utili perch\u00e9 permettono di analizzare un fenomeno singolo, isolandolo dal contesto che potrebbe creare un rumore di fondo troppo elevato per poter distinguere il fenomeno in maniera chiara."}
{"id": "147880", "revid": "436907", "url": "https://it.wikipedia.org/wiki?curid=147880", "title": "In silico", "text": "La locuzione latina in silico, tradotta letteralmente, significa \"nel silicio\".\nLa locuzione, comparsa di recente in letteratura scientifica, \u00e8 usata per indicare fenomeni di natura chimico biologica riprodotti in una simulazione matematica al computer, invece che in provetta o in un essere vivente. Infatti il silicio \u00e8 la sostanza di cui sono fatti i componenti elettronici dei computer, anche se il concetto di simulazione matematica non ha niente a che fare con il silicio. Al contrario, se il fenomeno si riproduce in provetta, si dice \"in vitro\", mentre se si riproduce in un essere vivente, si dice \"in vivo\".\nBisogna comunque precisare che le simulazioni di fenomeni che coinvolgono in particolare macromolecole biologiche (proteine, acidi nucleici, polisaccaridi), realizzate \"in silico\", presentano delle limitazioni dovute alle inevitabili ipotesi e semplificazioni adottate (data la complessit\u00e0 dei sistemi simulati) nel modello fisico-matematico utilizzato per la simulazione.\nApplicazioni.\nIl ruolo di una indagine in silico \u00e8 essenzialmente duplice, in primo luogo consente di poter interpretare con maggiore livello di dettaglio le conoscenze che possono derivare da un'indagine sperimentale mediante l'applicazione dei pi\u00f9 moderni metodi di calcolo; dall'altra si possono indagare le propriet\u00e0 (ad es. assorbimento e/o emissione nell'UV-Vis) di una serie ampia di molecole che possono essere considerate validi candidati per svariate applicazioni tecnologiche (es. smart materials o nuovi farmaci). I principali vantaggi di uno screening molecolare in silico rispetto ad uno screening sperimentale sono la possibilit\u00e0 di sfruttare la velocit\u00e0 e l'economicit\u00e0 di tale approccio soprattutto nella fase della raccolta dei dati, in quanto il numero di molecole su cui indagare pu\u00f2 essere esteso alle decine o alle migliaia di omologhi senza doverli opportunamente sinterizzare in laboratorio per misurarne le loro caratteristiche. In questo modo, la simulazione dei dati in silico consente di restringere il numero di molecole da sintetizzare per le applicazioni in modo considerevole in quanto ci si pu\u00f2 concentrare su quelle che, dallo screening computazionale, hanno dato i risultati pi\u00f9 vicini a quelli desiderati per le applicazioni che si intendono fare, con notevoli benefici in termini di costo e di tempo.\nLe applicazioni \"in silico\" nella ricerca scientifica sono ovviamente il frutto della recente informatizzazione in numerosi settori della scienza. In biologia hanno assunto un'importanza fondamentale le basi di dati che contengono i dati di sequenziamento del DNA e i livelli di espressione genica di un gene. Non bisogna dimenticare, ad esempio, che i sistemi biologici (biomolecole, membrane, organelli cellulari ecc.) sono immersi in acqua (solvente) e che il solvente influenza in maniera non trascurabile l'organizzazione strutturale e la termodinamica (aspetto energetico) dei sistemi in esso dispersi. I recenti sviluppi delle risorse di calcolo hanno consentito simulazioni di macromolecole, in particolare di natura biologica, sempre pi\u00f9 raffinate, consentendo di simulare le interazioni con il solvente ad esempio mediante l'utilizzo del modello del continuo polarizzabile (PCM).\nInoltre sono stati creati numerosi programmi informatici per l'analisi e l'interpretazione di dati sperimentali. La ricerca \"in silico\" consiste dunque anche nell'uso di tali programmi e raccolte di dati allo scopo di ricavare nuove informazioni dalla comparazione, interpretazione, analisi ed interconnessione dei dati."}
{"id": "147885", "revid": "1428919", "url": "https://it.wikipedia.org/wiki?curid=147885", "title": "Elaeis guineensis", "text": "Elaeis guineensis \u00e8 una pianta della famiglia delle Arecacee (sottofamiglia Arecoideae, trib\u00f9 Cocoseae, sottotrib\u00f9 Elaeidinae).\n\u00c8 comunemente chiamata palma da olio per via della polpa del suo frutto ricco di grassi che la rende una delle piante pi\u00f9 rilevanti da un punto di vista economico. Il nome con cui \u00e8 pi\u00f9 conosciuto il suo frutto \u00e8 \"dend\u00e8\", di derivazione portoghese, o \"dendem\".\nDescrizione.\nQuesta palma raggiunge i 10 metri di altezza, con fusto del diametro di 30\u201350\u00a0cm.\nLe foglie, pennate, sono lunghe sino a 5 m.\nI frutti sono drupe di colore dal rosso al nero.\nDistribuzione e habitat.\n\"Elaeis guineensis\" \u00e8 originaria di una vasta zona dell'Africa occidentale che si affaccia sul golfo di Guinea, da cui deriva il suo epiteto specifico. \u00c8 presente anche in ristrette aree dell'Africa orientale e dell'Africa australe.\nOggi \u00e8 diffusa e coltivata in vaste zone tropicali anche del continente americano e soprattutto del Sud-est asiatico.\nUsi.\nDal mesocarpo dei frutti si ricava un denso olio di colore rosso, dai semi invece si ricava un olio semisolido (burroso) noto come palmisto.\nProblemi legati alla coltivazione.\nUno dei maggiori problemi causati dalla coltivazione intensiva di questa pianta, realizzata per il 90% in paesi come Malesia e Indonesia, \u00e8 il disboscamento del cuore verde dell'isola di Sumatra. In particolare, oltre agli inestimabili danni ambientali, il disboscamento comporta la riduzione dell'ambiente naturale di animali come oranghi, tigri, leopardi nebulosi ed elefanti, ridotti negli ultimi decenni a poche centinaia di esemplari per specie. \nAvversit\u00e0.\n\"Elaeis guineensis\" \u00e8 una delle numerose specie di palma che possono essere parassitate dal punteruolo rosso delle palme (\"Rhynchophorus ferrugineus\")."}
{"id": "147890", "revid": "1429175", "url": "https://it.wikipedia.org/wiki?curid=147890", "title": "Olio di palma", "text": "L'olio del frutto della palma e l'olio di semi di palma (quest'ultimo detto anche olio di palmisto) sono degli oli vegetali, prevalentemente costituiti da trigliceridi con alte concentrazioni di acidi grassi saturi, ricavati dalle palme da olio, principalmente \"Elaeis guineensis\" ma anche da \"Elaeis oleifera\", \"Attalea maripa\" e \"Attaela speciosa\".\nL'uso dell'olio di palma \u00e8 cresciuto nel corso della seconda met\u00e0 del XX secolo, tanto da farlo divenire un ingrediente di uso diffuso dell'industria alimentare, nella quale sono andati a sostituire, per il basso costo e per le sue caratteristiche, altri grassi di uso tradizionale nei continenti a clima temperato, quali Europa e Nord America. Costituenti spesso fondamentali di molti prodotti alimentari, gli oli di palma, insieme a farina e zuccheri semplici, possono essere uno dei tre ingredienti prevalenti in molte creme, dolci e di produzione industriale nei paesi importatori del prodotto, mentre, in forma non raffinata, \u00e8 un tradizionale ingrediente di uso domestico nei paesi dell'Africa occidentale subsahariana.\nSono materia prima nella formulazione di molti saponi, polveri detergenti, prodotti per la cura della persona; per questi utilizzi vengono spesso usati i saponi di sodio o potassio e gli esteri semplici dei suoi acidi grassi come il palmitato di isopropile. Hanno trovato un nuovo controverso uso come combustibile di fonte agroenergetica.\nDal frutto della palma da olio si ricavano olio di palma (ottenuto dal frutto) e olio di palmisto (estratto dai suoi semi): entrambi sono solidi o semi-solidi a temperatura ambiente, ma con un processo di frazionamento si possono separare in componente liquida (olio di palma bifrazionato, usato per la frittura) e solida.\nPur impegnando nel 2014 solo il 5,5% dei terreni coltivati per la produzione olearia mondiale, gli oli ricavati dalla palma rappresentano oltre il 32% della produzione mondiale di oli e grassi.\nLa fornitura e distribuzione annua su scala mondiale (secondo dati disponibili a febbraio 2016) si attesta su 66,22 milioni di tonnellate per l'olio di palma e 7,33 milioni di tonnellate per l'olio di palmisto.\nStoria.\nL'olio di palma \u00e8 sempre stato molto usato nei paesi dell'Africa occidentale come olio alimentare. I mercanti europei che commerciavano in quei luoghi talvolta lo importavano in Europa, ma poich\u00e9 l'olio era abbondante ed economico, l'olio di palma rimase raro fuori dall'Africa occidentale. Nella regione di Ashanti, schiavi di stato furono usati per impiantare vaste piantagioni di palme da olio, mentre nel vicino Dahomey (l'attuale Benin) re Ghezo, nel 1856, approv\u00f2 una legge che vietava ai suoi sudditi di tagliare palme da olio.\nLa palma da olio fu introdotta nel 1848 dagli olandesi nell'isola di Giava, e nel 1910 in Malaysia dallo scozzese William Sime e dal banchiere inglese Henry Darby. Le prime piantagioni furono istituite e gestite soprattutto da britannici come Sime Darby. A partire dagli anni sessanta il governo promosse un grande piano di coltivazione della palma da olio con lo scopo di combattere la povert\u00e0. A ciascun colono venivano assegnati circa 4 ettari di terra da coltivare con palma da olio o gomma, e 20 anni per ripagare il debito.\nLe grandi societ\u00e0 di coltivazione rimasero quotate nella Borsa di Londra finch\u00e9 il governo malese non promosse la loro nazionalizzazione negli anni '60 e '70.\nL'olio di palma in seguito divenne un prodotto molto commerciato dai mercanti britannici per il suo uso come lubrificante per le macchine della rivoluzione industriale, e come materia prima per prodotti a base di sapone come il Sunlight della Lever Brothers (a partire dal 1884) e il sapone statunitense Palmolive.\nIn Malesia, paese dove si produce il 39% della produzione mondiale di olio di palma, ha sede uno dei pi\u00f9 importanti centri di ricerca sugli oli e grassi di palma al mondo, il Palm Oil Research Institute of Malaysia (Porim), fondato da B. C. Shekhar.\nDue differenti prodotti della palma.\nOlio di palma (dalla polpa del frutto, senza semi, della pianta).\nI frutti della palma, facilmente deperibili, dopo il raccolto vengono sterilizzati tramite il vapore, in seguito \"vengono snocciolati\" per separarli dalla polpa e cotti, premuti e filtrati. \nL'olio che se ne ricava \u00e8 di colore rossastro per via dell'alto contenuto di beta-carotene, solido a temperatura ambiente e ha un odore caratteristico; il sapore pu\u00f2 essere dolciastro. \nDopo un ulteriore processo di raffinazione pu\u00f2 assumere un colore bianco giallino. \n\u00c8 usato come olio alimentare, per farne margarina e come ingrediente di molti cibi lavorati, specie nell'industria alimentare ed \u00e8 uno dei pochi oli vegetali con un contenuto relativamente alto di grassi saturi (come anche l'olio di cocco) e, quindi, semi-solido a temperatura ambiente.\nOlio di palmisto (dai semi del frutto, senza polpa, della pianta).\nI semi, una volta \"separati dal frutto\" nella fase di produzione dell'olio di palma, vengono essiccati e macinati; quindi vengono premuti per ricavarne un blocco solido che contiene un'elevata percentuale di acido laurico, in modo analogo all'olio di cocco. \nIl prodotto \"non raffinato\" ha un colore giallo-brunastro che dopo la raffinazione diventa bianco-giallastro: l'olio di palmisto fonde ad una temperatura di 26\u00b0-28\u00a0\u00b0C; da esso si ricavano dei grassi particolari utilizzati nell'industria dolciaria per le glasse, la canditura e le farciture a base di cacao.\nProduzione.\nLa palma da olio \u00e8 la pianta olearia pi\u00f9 efficiente, producendo pi\u00f9 olio per pi\u00f9 anni impegnando minor terreno. La produttivit\u00e0 per ettaro all'anno \u00e8 di circa 4,5 tonnellate di olio per ettaro, La palma produce frutti dal terza anno dopo l'impianto in campo, e prosegue per circa 25 anni. Due tipi di olio si ottengono dal frutto della palma da olio: olio di palma dal mesocarpo e olio di palmisto dal nocciolo. I grappoli dei frutti sono raccolti regolarmente durante tutto l'anno, seguendo gli standard di raccolta stabiliti dalle piantagioni. Vengono poi trasportati ai frantoi di palma dove l'olio di palma e di palmisto sono estratti con processi di estrazione meccanica e fisica. La qualit\u00e0 e la resa dell'olio dipende da un'attenta raccolta dei frutti allo stadio ottimale di maturazione, dalla minima manipolazione dei frutti durante il trasporto e dalla lavorazione durante l'estrazione dell'olio.\nL'olio di palma \u00e8 il primo olio vegetale in quantit\u00e0 e valore prodotto a livello globale. La produzione dell'olio di palma ha superato quella dell'olio di soia nel 2006. \u00c8 anche l'olio scambiato in quantit\u00e0 maggiore, rappresentando il 44% di tutte le esportazioni di olio e grassi. Questi volumi sono in continua crescita. Produzione e le esportazioni sono dominate dai paesi del sud est asiatico. Molti altri i paesi producono livelli inferiori di olio di palma (Tabella 1.9). L'olio di palma viene consumato molti paesi e questo materiale \u00e8 importante per soddisfare la rapida crescita richieste dei paesi in via di sviluppo con popolazione in aumento e aumento personale reddito. I principali importatori sono India, UE, Cina e Pakistan.\nComposizione.\nIn tutti gli oli vegetali la composizione pu\u00f2 variare in funzione della coltivazione (pianta), delle condizioni ambientali (variabilit\u00e0 temporali), della raccolta, della lavorazione e del metodo di analisi. \nEsistono diversi oli di palma e palmisto, con diversa distribuzione di acidi grassi, ottenuti e selezionabili artificialmente prevalentemente per frazionamento. \nDi questi, i principali sono: \nLegenda: concentrazioni tipiche in % w/w sul totale di acidi grassi, valori riportati nel Codex Alimentarius\nLa distribuzione di acidi grassi dell'olio di palmisto \u00e8 relativamente simile a quella dell'olio di cocco, di cui per\u00f2 pu\u00f2 esserne un surrogato, visto il \"minor costo\". \nLa distribuzione di acidi grassi ed il punto di fusione della stearina di palmisto la rendono idonea come surrogato del burro di cacao. \nL'olio di palma \u00e8 una delle principali fonti naturali di carotenoidi e tocotrienolo, un membro della famiglia della vitamina E; contiene inoltre quantit\u00e0 elevate di vitamina K e magnesio.\nChimica e lavorazione.\nL'olio di palma e l'olio di palmisto sono trigliceridi: acidi grassi esterificati con glicerolo. Entrambi contengono un'alta quantit\u00e0 di acidi grassi saturi, circa il 50 e 80% rispettivamente. \nL'olio di palma d\u00e0 il nome all'acido palmitico (acido grasso saturo con 16 atomi di carbonio), suo principale componente, ma contiene anche acido oleico monoinsaturo, mentre l'olio di palmisto contiene \"soprattutto\" acido laurico.\nDa questi oli per l'industria chimica con processi di interesterificazione, idrolisi, saponificazione, possono essere prodotti acidi grassi ed alcoli grassi, con glicerolo come sottoprodotto. \nGli acidi grassi pi\u00f9 richiesti sono acido laurico e miristico per l'industria dei tensioattivi.\nGli oli di palma e palmisto sono prodotti nei mulini e mediante raffinazione; prima si procede al frazionamento, con processi di cristallizzazione e separazione per ottenere stearina solida e oleina liquida; quindi con un'ulteriore raffinazione per liquefazione si rimuovono le impurit\u00e0 e si ottiene l'olio filtrato. \nQuindi attraverso un processo di decolorazione (con argilla smectica, carbone attivo o silice) eventualmente preceduta da decerazione e neutralizzazione degli acidi grassi liberi, si toglie il colore, prevalentemente dovuto ai carotenoidi. \nIn un ulteriore processo con vapore sotto vuoto viene deodorato formando olio di palma sbiancato e deodorato (in inglese \"refined bleached deodorized palm oil\" o RBDPO). Le sostanze estratte per chemoassorbimento o \"stripping\" durante i processi di decolorazione e deodorazione (carotenoidi, tocoli, squalene ecc.) possono essere purificate e fornite all'industria alimentare, cosmetica e farmaceutica.\nL'olio di palma sbiancato e deodorato \u00e8 il prodotto oleoso di base che pu\u00f2 essere venduto nel mercato globale delle materie prime, prevalentemente per la produzione di oli o grassi alimentari o di sapone. \nMolte compagnie lo separano ulteriormente in oleina e stearina di palma, per adeguarne la viscosit\u00e0 e punto di fusione ai diversi utilizzi.\nL'olio di palma e di palmisto possono essere utilizzati come ingredienti cosmetici; i loro nomi INCI pi\u00f9 utilizzati sono rispettivamente: \" ed \"\"; inoltre le frazioni ad alto punto di fusione, le stearine, possono chiamarsi: \".\nNello sviluppo della cosmesi industriale l'olio di palma ed i suoi derivati hanno avuto un ruolo fondamentale per la produzione di saponi, tensioattivi ed emollienti.\nAnche nel settore della Difesa l'olio di palma, per il suo basso costo, ha trovato un \"particolare\" impiego: il famoso fluido infiammabile denominato \"Napalm\" prende proprio il nome dalla contrazione dagli acidi naftenico e palmitico, suoi principali costituenti insieme a benzina (o benzolo) e polvere d'alluminio.\nOlio di palma combustibile.\nLa palma \u00e8 usata anche nella produzione di biodiesel, o come olio di palma poco raffinato miscelato con gasolio convenzionale, oppure lavorato mediante transesterificazione per produrre un estere di metile dell'olio di palma che rispetta le norme EN 14214, con glicerolo come sottoprodotto.\nIl procedimento usato varia a seconda della nazione e delle esigenze dei mercati di esportazione. Si stanno anche sperimentando, anche se in piccole quantit\u00e0, processi produttivi di biocarburante di seconda generazione.\nOlio di palma e ambiente.\nPur essendo in teoria una fonte di energia rinnovabile, il carburante da olio di palma \u00e8 osteggiato da diverse associazioni ambientaliste (per esempio Greenpeace e Friends of the Earth) a causa degli effetti collaterali della sua produzione, che includono la necessit\u00e0 di convertire alla coltivazione di palme aree ecologicamente importanti come zone di foresta pluviale o aree precedentemente adibite alla produzione di altri alimenti. Inoltre, la monocoltura di palme da olio pu\u00f2 produrre considerevoli emissioni di carbonio; in Indonesia e Papua Nuova Guinea, per esempio, il terreno per la coltivazione \u00e8 stato preparato spesso drenando e dando alle fiamme aree di foresta palustre e torbiera, con un conseguente rilevante danno ambientale, ed \u00e8 stato valutato che anche in seguito a questi fenomeni l'Indonesia sia diventata il terzo emettitore mondiale di gas serra; inoltre la deforestazione minaccia d'estinzione gli oranghi, diffusi solo in quelle aree. Secondo il rapporto congiunto della Banca Mondiale e del Governo britannico, il solo settore forestale indonesiano sarebbe responsabile del rilascio in atmosfera di 2,563 MtCO2e (\"Metric Tonne (ton) Carbon Dioxide Equivalent\").\nSecondo il Rapporto quinquennale FAO sulle foreste del 2007, la sola Indonesia perde un milione di ettari all'anno di foreste pluviali. La United States Environmental Protection Agency (EPA) ha escluso il biodiesel da olio di palma dai combustibili ecologici, proprio perch\u00e9 l'impronta di carbonio derivante dalla sua produzione non permette la riduzione del 20% richiesta per le emissioni dei biocarburanti: l'olio di palma ha costi ambientali elevatissimi alla produzione.\nAnche in Africa la palma da olio inizia ad espandersi nelle regioni forestali, minacciando importanti ecosistemi; questo \u00e8 il caso per esempio della Costa d'Avorio, dell'Uganda e del Camerun.\nOlio di palma e salute.\nGli oli di palma e di palmisto sono ingredienti alimentari molto comuni nelle regioni di produzione. In Europa e Nord America progressivamente dalla seconda met\u00e0 del XX secolo, per motivi commerciali, si sono diffusi nell'industria alimentare come succedanei di altri ingredienti pi\u00f9 costosi. La sostituzione \u00e8 stata resa possibile da un analogo comportamento organolettico e produttivo.\nIn particolare, pur se comparabili ad altri grassi per alcuni parametri, come il grado di saturazione (analogo ad esempio al burro con circa il 50% di saturazione), sono differenti per altri, come la lunghezza delle catene degli acidi grassi (differente ad esempio dal burro, che \u00e8 ricco di volatili a corta catena da cui il termine butirrico, C4), o la posizione sostituente sul glicerolo, parametri che ne modificano il percorso metabolico nell'uso alimentare. Gli acidi grassi a corta e media catena, solubili in acqua, si assorbono infatti a livello intestinale per proseguire nel fegato il processo metabolico, senza passare dalla fase di chilomicroni e dalle vie linfatiche dei grassi pi\u00f9 pesanti.\nIl grande uso dell'olio di palma nell'industria alimentare del resto del mondo si spiega quindi col suo basso costo, che lo rende uno degli oli vegetali o alimentari pi\u00f9 economici sul mercato, e coi nuovi mercati emersi negli USA, stimolati da una ricerca di alternative agli acidi grassi trans dopo che la Food and Drug Administration ha imposto di mostrare la quantit\u00e0 di acidi grassi trans contenuti in ogni porzione servita.\n, come il Belgio, alla fine del 2013, hanno consigliato un dell'olio di palma.\nCon l'entrata in vigore del Regolamento UE 1169/2011, dal 2015 \u00e8 obbligatorio indicare in chiaro, nelle etichette degli alimenti prodotti nell'Unione europea, la specifica origine di oli e grassi vegetali e, di conseguenza, l'utilizzo anche dell'olio di palma.\nIl consumo di olio di palma rosso avrebbe maggiori benefici per la salute dell'olio di palma raffinato (incolore), in quanto la raffinazione senza decolorazione preserverebbe molte sostanze benefiche che esso contiene:\nDi queste, le pi\u00f9 significative sono i carotenoidi, presenti anche allo 0,08% negli oli di palma rosso rubino. Di questi oltre l'80% sono \u03b1 e \u03b2 carotene, quindi possono svolgere una attivit\u00e0 provitaminica verso la vitamina A.\nMolte ricerche hanno riscontrato come l'assunzione alimentare di olio di palma rosso possa contrastare la carenza di vitamina A.\nL'olio di palma viene applicato, tra l'altro, sulle ferite per facilitarne la guarigione, grazie alle caratteristiche dell'olio; inoltre, si ritiene che l'olio di palma non raffinato, come anche l'olio di cocco, possa avere effetti antimicrobici, ma le ricerche non lo confermano in modo chiaro.\nEffetti su colesterolemia, ipertrigliceridemia e fattori di rischio cardiovascolare, genotossico e cancerogeno.\nIl CSPI (Center for Science in the Public Interest), citando ricerche e meta-analisi, afferma che l'olio di palma aumenta i fattori di rischio cardiovascolare.\nDa molti anni \u00e8 stato accertato che i principali acidi grassi che alzano il livello di colesterolo, aumentando i rischi di coronaropatia, sono gli acidi grassi saturi con 12 atomi di carbonio (acido laurico), 14 atomi di carbonio (acido miristico) e 16 atomi di carbonio (acido palmitico).\nRicerche statunitensi ed europee confermano lo studio dell'OMS; in particolare, l'associazione non-profit statunitense American Heart Association elenca l'olio di palma fra i grassi saturi dei quali consiglia di limitare l'uso a coloro che devono ridurre il livello di colesterolo.\nIn risposta allo studio dell'OMS, il Comitato di promozione dell'olio di palma malese (Malaysian Palm Oil Promotion Council) ha sostenuto che non ci sono prove scientifiche sufficienti per elaborare linee guida globali sul consumo di olio di palma e ha citato uno studio cinese che, avendo comparato lardo, olio di palma, olio di soia e olio di arachidi, i primi due con un alto contenuto di grassi saturi, generalmente considerati poco salutari, sostiene che l'olio di palma aumenti il livello di colesterolo \"buono\" (HDL) riducendo il colesterolo \"cattivo\" (LDL) e che l'olio di palma sia meglio dei grassi trans, grassi che (nei paesi dove non sono regolamentati) sarebbero comunemente scelti come suoi sostituti in diverse produzioni alimentari; queste affermazioni sono sostenute da uno studio precedente su vari oli e salute cardiovascolare.\nTuttavia, uno studio del dipartimento di Scienza e Medicina agricola, alimentare e nutrizionale dell'Universit\u00e0 dell'Alberta ha mostrato che sebbene l'acido palmitico non abbia effetti ipercolesterolemici qualora l'assunzione di acido linoleico sia superiore al 4,5 % dell'energia, se la dieta contiene acidi grassi trans allora il colesterolo \"cattivo\" (LDL) aumenta e quello \"buono\" (HDL) diminuisce; inoltre, gli studi a sostegno del Comitato di promozione dell'olio di palma malese sono limitati agli effetti dell'olio di palma sulla colesterolemia e in parte sui trigliceridi.\nL'industria dell'olio di palma sottolinea che gli oli di palma contengano grandi quantit\u00e0 di acido oleico (\u00e8 il secondo, col 38,7%, nell'olio di oliva l'acido oleico \u00e8 il 55-83%), acido grasso protettivo, e, in contrapposizione a quanto noto in medicina e dietetica, sostiene che l'acido palmitico influisce sui livelli di colesterolo in modo molto simile all'acido oleico; afferma, inoltre, che gli acidi monoinsaturi come l'acido oleico sono tanto efficaci quanto gli acidi grassi polinsaturi (come l'acido alfa-linoleico) nel ridurre il livello di colesterolo \"cattivo\".\nNel 2013 Fattore e Fanelli dell'Istituto Mario Negri pubblicano una rassegna sulla letteratura scientifica inerente alle prove di correlazione tra olio di palma ed effetti negativi sulla salute, evidenziando come ci siano pochi studi che analizzino gli effetti negativi dell'olio in s\u00e9 e che principalmente gli effetti negativi delineati dagli studi esistenti riguardino il relativamente alto livello di acidi grassi saturi presenti nell'olio, in particolare l'acido palmitico, che sono stati correlati all'aumento di problematiche coronariche e all'insorgenza di alcuni tumori; tuttavia, indicano come alcuni recenti studi sull'argomento riconsiderino il ruolo negativo degli acidi grassi saturi nella dieta come fattore di rischio cardiovascolare, individuando non solo il tipo di grasso, ma anche che la struttura dei trigliceridi giochi un ruolo fondamentale nella colesterolemia. Per quanto riguarda la possibile insorgenza di tumori a causa dell'assunzione di olio di palma, gli studi sono scarsi e non vi sono prove convincenti.\nA settembre 2015 l'Istituto Superiore di Sanit\u00e0 conclude un suo parere tecnico scientifico sull'olio di palma affermando: \"non ci sono evidenze dirette nella letteratura scientifica che l'olio di palma, come fonte di acidi grassi saturi, abbia un effetto diverso sul rischio cardiovascolare rispetto agli altri grassi con simile composizione percentuale di grassi saturi e mono/poliinsaturi, quali, ad esempio, il burro\" e aggiunge: \"Il suo consumo non \u00e8 correlato all'aumento di fattori di rischio per malattie cardiovascolari nei soggetti normo-colesterolemici, normopeso, giovani e che assumano contemporaneamente le quantit\u00e0 adeguate di polinsaturi\".\nA maggio 2016 una nota dell'Autorit\u00e0 europea per la sicurezza alimentare riporta che gli oli vegetali raffinati ad alte temperature, come l'olio di palma, possono contenere tre sostanze tossiche. Questo rapporto rileva come le sostanze tossiche si formino nel processo di raffinazione ad alte temperature (200\u00a0\u00b0C) degli oli vegetali. Le sostanze in questione sono: estere glicidico degli acidi grassi (GE), 3-monocloropropandiolo (3-MCPD), 2-monocloropropandiolo (2-MCPD) e loro esteri degli acidi grassi. Ci sono evidenze sufficienti che il glicidolo, precursore del GE sia genotossico e cancerogeno. Il problema riguarderebbe anche altri oli vegetali e margarine (in gran parte derivate da olii di palma), ma l'olio di palma ne conterrebbe di pi\u00f9. La disamina del gruppo ha messo in luce che i livelli di GE negli oli e grassi di palma si sono dimezzati tra il 2010 e il 2015, grazie alle misure volontarie adottate dai produttori. Ci\u00f2 ha contribuito a un calo importante dell'esposizione dei consumatori a dette sostanze. Per i consumatori di tre anni di et\u00e0 e oltre, margarine e 'dolci e torte' sono risultati essere le principali fonti di esposizione a queste sostanze."}
{"id": "147892", "revid": "2519", "url": "https://it.wikipedia.org/wiki?curid=147892", "title": "Palma da olio", "text": ""}
{"id": "147897", "revid": "112788825", "url": "https://it.wikipedia.org/wiki?curid=147897", "title": "Lingue finnovolgaiche", "text": "Le lingue finnovolgaiche sono un gruppo linguistico che insieme alle lingue permiche costituisce il gruppo delle lingue finnopermiche della famiglia linguistica uralica.\nClassificazione delle lingue.\nLe lingue finnovolgaiche si possono classificare in tre gruppi: le lingue mari, mordvine e finnolapponi. Il gruppo include anche tre lingue estinte che non si possono classificare con precisione. Le lingue finnovolgaiche si classificano nel modo seguente:\nVolgaico\nFinnosami o Finnolappone "}
{"id": "147902", "revid": "1632387", "url": "https://it.wikipedia.org/wiki?curid=147902", "title": "Nazario Sauro", "text": "Nativo dell'Istria, all'epoca territorio dell'Impero austro-ungarico e pertanto suo cittadino, si arruol\u00f2 durante la Prima guerra mondiale nella Regia Marina italiana raggiungendo il grado di tenente di vascello e fu catturato nel luglio 1916 durante una missione. Condannato da una corte imperiale per alto tradimento, venne giustiziato a Pola il 10 agosto dello stesso anno e per tale motivo insignito di medaglia d'oro al valor militare alla memoria. Fu tra le figure pi\u00f9 importanti dell'irredentismo italiano e massimo rappresentante di quello istriano.\nBiografia.\nOrigini e formazione.\nNacque a Capodistria - quando l'Istria era ancora parte dell'Austria-Ungheria - da Giacomo, marittimo di ascendenza romane, e Anna Depangher, che apparteneva a una delle famiglie di pi\u00f9 antica ascendenza capodistriana, e che lo form\u00f2 ed educ\u00f2 allo spirito patriottico italiano. Nazario frequent\u00f2 le scuole elementari con buoni risultati e tent\u00f2 in seguito, per volere del padre, gli studi ginnasiali, ma non era quella la sua vera passione, che si rivel\u00f2 invece il mare; passava molto del suo tempo su una barca a vela o su una lancia a remi dello storico \"Circolo Canottieri Libertas\" di Capodistria (che diventer\u00e0 una vera fucina di irredentisti e la cui sede, il Casotto, verr\u00e0 bruciata dalla polizia austriaca nel 1915).\nIl suo carattere particolarmente ribelle e gli scarsi risultati scolastici spinsero cos\u00ec il padre a ritirarlo da scuola e a portarlo con s\u00e9 a bordo delle navi. Inizi\u00f2 molto giovane l'attivit\u00e0 di marinaio, che lo port\u00f2 all'et\u00e0 di vent'anni al suo primo comando su una nave mercantile. All'et\u00e0 di 24 anni s'iscrisse alla scuola Nautica di Trieste, ove ottenne il diploma di capitano marittimo di grande cabotaggio.\nLa carriera nella marina.\nDopo essere stato al servizio di varie societ\u00e0 di navigazione, tra cui la Societ\u00e0 Austro-Americana dei Fratelli Cosulich, la Societ\u00e0 Istria-Trieste e il Lloyd Austriaco, nel 1910 pass\u00f2 al servizio della Societ\u00e0 cittadina di navigazione a vapore di Capodistria, che dopo la guerra sar\u00e0 rinominata Compagnia di navigazione Capodistriana. Nella sua vita di ufficiale marittimo, Sauro comand\u00f2 diversi piroscafi passeggeri e da carico, tra i quali il \"Vittor Pisani\", il \"Cassiopea\", il \"Carpaccio\" (di propriet\u00e0 della famiglia Sauro), l\"'Oltra\", il \"Capodistria\", il \"Quieto\" e soprattutto il piroscafo \"San Giusto\" (che dopo la guerra cambier\u00e0 nome in \"Nazario Sauro\"), che faceva la spola tra Capodistria e Trieste.\nCon il \"Capodistria\" effettuava spesso trasporti di carbon fossile e bauxite, facendo la spola tra il bacino del fiume Ausa e Trieste, Ravenna, Ancona, Chioggia o Bari. Durante le navigazioni nel mare Adriatico inizi\u00f2 a prendere i primi contatti con altri irredentisti e a studiare e annotare ogni angolo della costa, i fondali, le insenature, le isole e le terre del Quarnaro e della Dalmazia, comprese le coste albanesi. Le navigazioni costiere e l'ingresso nei porti dell'Istria e della costa dalmata gli consentirono anche di raccogliere preziose informazioni sulle difese militari che l'Austria aveva realizzato e che stava predisponendo per prepararsi alla guerra, a protezione dei propri porti e lungo le coste. Egli era convinto che, prima o poi, avrebbe trovato l'occasione di mettere queste preziose informazioni a disposizione della Marina italiana.\nLe idee politiche.\nNazario Sauro, di fede democratica e repubblicana, usciva da una famiglia di tradizioni popolari e nella sua prima giovent\u00f9 fu vicino al socialismo, perch\u00e9 il suo animo semplice e buono e la piet\u00e0 verso le classi meno favorite dalla sorte lo attiravano per naturale inclinazione verso questa tendenza politica. Pi\u00f9 tardi si stacc\u00f2 dal socialismo internazionalista (essendo questo contrario alla guerra contro l'Austria-Ungheria) e si accost\u00f2, perch\u00e9 meglio corrispondente ai suoi ideali politici, alla democrazia sociale di stampo mazziniano, che vedeva nella guerra non solo una soluzione nazionale per le terre istriane e trentine, ma la possibilit\u00e0 di pi\u00f9 ampi sviluppi democratici, convinto che dal conflitto mondiale sarebbe uscita un'Europa di nazioni libere e indipendenti.\nLontano dalle posizioni di nazionalismo imperialista, impersonate da Ruggero Timeus, egli era vicino a quel volontarismo mazziniano e repubblicano che ebbe nelle sue file Scipio Slataper, i fratelli Giani e Carlo Stuparich, Gabriele Foschiatti e Giuseppe Pagano: gli ultimi due avrebbero concluso la loro vita, trent'anni pi\u00f9 tardi, in un campo di concentramento nazista. \u00c8 sempre in quegli anni che Sauro alimenter\u00e0 e consolider\u00e0 il suo spirito idealistico e la sua visione di unit\u00e0 d'Italia, che avrebbe dovuto comprendere anche le terre d'Istria e della Dalmazia, oltre a Trento. Il sentimento patriottico di Sauro si former\u00e0 anche grazie agli insegnamenti della famiglia, in particolare della madre.\nL'attivit\u00e0 cospirativa in Albania.\nTra il 1908 e il 1913 Nazario Sauro, in conformit\u00e0 al principio mazziniano dell'indipendenza di tutti i popoli, svolse un'intensa attivit\u00e0 clandestina a favore dell'Albania, guidando diverse spedizioni clandestine d'ingenti quantitativi di armi e munizioni destinate agli insorti di quel Paese, retto nel periodo da un governo provvisorio albanese, che aspiravano ad affrancarsi dal dominio ottomano e dall'influenza austriaca. Per svolgere queste attivit\u00e0 clandestine, Sauro ricorse a diverse unit\u00e0 navali a vela, in particolare il trabaccolo Tacito, che gli fornivano amici fidati, tra cui l'armatore Costante Camali. In quegli anni moltissimi profughi albanesi affluirono a Trieste che, per la sua particolare posizione geografica e politica, divenne luogo di incontro di tutti gli agitatori e i pretendenti al trono di Albania.\nGli albanesi consideravano Sauro un amico fidato e sicuro, lo cercavano, gli chiedevano consigli; intorno a lui si era formato un quartier generale e Sauro li incontrava quando vi giungeva giornalmente con il piroscafo San Giusto. Nei circoli dei patrioti albanesi, Sauro era popolarissimo, tanto che un influente albanese, il giurista e politico Terenzio Tocci, ebbe a dire... \u00abUn nome, quello di Sauro, che i veri albanesi non dovranno mai dimenticare\u00bb. Tanto si appassion\u00f2 alla causa albanese, da dare il nome di Albania a una delle sue due figlie, ultima di cinque figli, a tutti i quali Sauro dette nomi patriottici e di libert\u00e0: Nino (da Nino Bixio), Libero, Anita (da Anita Garibaldi) e Italo.\nIl trasferimento in Italia.\nMolte furono le occasioni in cui Sauro manifest\u00f2 la sua contrariet\u00e0 all'occupazione asburgica del suolo istriano e l'avversit\u00e0 della polizia austriaca verso ogni manifestazione di italianit\u00e0. Il 21 agosto 1913 furono emanati dal governatore di Trieste i \u00abdecreti Hohenlohe\u00bb, che imponevano alle societ\u00e0 e agli enti pubblici locali di licenziare gli impiegati italiani che non fossero sudditi austriaci.\nSauro, non potendo accettare questo programma di cancellazione dell'italianit\u00e0 della Venezia Giulia, entr\u00f2 immediatamente in conflitto sia col governo marittimo di Trieste, sia con la compagnia di navigazione ove lavorava, continuando ad assumere e imbarcare sul piroscafo San Giusto solo marittimi italiani. Non si assoggett\u00f2 mai a quella \u201clegge anti-italiana\u201d, n\u00e9 si pieg\u00f2 alle forti pressioni dell'autorit\u00e0 portuale triestina. Per tener testa a questa, dovette pi\u00f9 volte subire multe e richiami, fino a che le autorit\u00e0 austriache, stanche delle sue attivit\u00e0 contrarie all'Impero, nel maggio 1914 lo fecero dimettere dalla Societ\u00e0 di Navigazione dove era impiegato.\nEssendo scoppiata la prima guerra mondiale il 28 luglio del 1914, Sauro, che manifestava apertamente e da sempre sentimenti italiani, lasci\u00f2 pertanto Capodistria il 2 settembre 1914 e in ferrovia raggiunse Venezia, dove insieme con altri esuli sostenne l'entrata in guerra dell'Italia contro l'Austria-Ungheria. Egli si pose cos\u00ec, in anticipo rispetto alla politica estera italiana ancora prudente e neutrale, nella duplice posizione sia di cospiratore \u2013 sempre pronto a proporre e partecipare ad azioni di \u00absbarco alla Pisacane\u00bb in territorio giuliano-dalmato \u2013 sia di informatore; quest'ultima posizione era molto rischiosa a causa del suo essere suddito austriaco: se fosse stato catturato e riconosciuto quando andava a Trieste clandestinamente, da solo o con il figlio, per portare passaporti falsi o per raccogliere informazioni militari sull'Austria, per lui sarebbe stata la forca.\nPer questa attivit\u00e0 impieg\u00f2 anche il figlio Nino, che dal primo momento del loro trasferimento a Venezia incominci\u00f2 a portare clandestinamente passaporti falsi presso il Consolato d'Italia a Trieste: travestito da mozzo si nascondeva nelle stive dei piroscafi che facevano la spola tra Venezia e Trieste. Per questa attivit\u00e0, il re d'Italia conferir\u00e0 a Nino Sauro nel 1921 la medaglia d'argento al valor militare con la seguente motivazione: \u00abEducato dal padre a forti sensi di Patria, non ancora dodicenne, sfidando il pericolo di inesorabili repressioni poliziesche portava a compimento con ardire e sagacia, superiori alla sua et\u00e0, importanti missioni a Trieste e contribuiva efficacemente alla preparazione della guerra e della Vittoria\u00bb (Venezia-Trieste, settembre 1914-marzo 1915). A seguito del terremoto che colp\u00ec la regione della Marsica il 13 gennaio 1915, Sauro fu tra i primi a partire per dare conforto e soccorso ai superstiti. Una lapide a lui dedicata \u00e8 esposta dall'8 febbraio 1931 presso il Palazzo municipale di Avezzano e un'altra in via dei Serpenti a Roma.\nL'arruolamento nella Regia Marina.\nCon l'entrata in guerra dell'Italia, Sauro si arruol\u00f2 volontario nella Regia Marina, dove ottenne il grado di tenente di vascello di complemento (23 maggio 1915). Fu destinato alla Piazza Militare Marittima di Venezia e nelle missioni oper\u00f2 spesso con il nome di copertura di Nicol\u00f2 Sambo, allo scopo di eludere eventuali sospetti della sua reale identit\u00e0 in caso di cattura. Nei primi mesi propose diversi progetti di azione in territorio istriano; egli intu\u00ec, col suo fare e proporre azioni e \u00absbarchi alla Pisacane\u00bb, uno stile di combattimento che precorse i tempi, anticipando i corpi speciali e gli assaltatori della Marina di cui oggigiorno si avvalgono le forze armate moderne. Le sue idee in fatto di strategia militare non andavano per\u00f2 d'accordo con le strategie militari italiane dell'epoca, sia per mare sia per terra, ancora arroccate su un sistema di guerra di posizione e di logorante temporeggiamento.\nLa sua mente fervida non si esaur\u00ec nel progettare e proporre azioni di forza e di sabotaggio, ma si produsse anche in progetti tecnico-militari. Ide\u00f2 e progett\u00f2, per uso bellico, una boa-vedetta-sommergibile di dimensioni tali da poter ospitare due persone per parecchi giorni, che sarebbe stata adibita, e impiegata da lui stesso, come posto di osservazione e segnalazione dei movimenti della flotta nemica davanti al porto di Pola. La boa, di forma ovoidale, aveva tutti i congegni di un moderno sommergibile per immergersi ed emergere a volont\u00e0 ed era provvista di periscopio. Per mezzo di ancora e catena avrebbe dovuto mantenersi in una posizione fissa e stabilita, rendendo facile alle torpediniere italiane ritrovarla e rimorchiarla alla base allo scadere della missione.\nIn 14 mesi di attivit\u00e0 Sauro comp\u00ec oltre sessanta missioni. All'inizio del conflitto fu impiegato come pilota pratico a bordo di piccole siluranti e torpediniere in azioni e missioni lungo le coste istriane e nei canali della Dalmazia per la posa di mine e per creare sbarramenti davanti ai porti austriaci o lungo le rotte costiere istriane e dalmate, che utilizzavano le navi austro-ungariche quando dovevano affrontare il mare aperto. Ma, gi\u00e0 allo scadere del primo anno di guerra, il nuovo comandante delle operazioni in Adriatico, ammiraglio Paolo Thaon di Revel, cambi\u00f2 strategia e impose un attivismo maggiore alle navi e ai sommergibili italiani, impiegandoli sempre pi\u00f9 spesso in azioni di forza nei porti austriaci. Fu cos\u00ec che Sauro verr\u00e0 imbarcato su navi e sommergibili in azioni di forzamento dei porti e delle basi militari nemiche di Trieste, Sistiana, Monfalcone, Pirano, Parenzo e Fiume.\nNell'azione di Parenzo (avvenuta all'alba del 12 giugno 1916), che doveva portare al bombardamento delle aviorimesse dalle quali partivano gli idrovolanti in direzione Venezia, Sauro era imbarcato sul cacciatorpediniere \"Zeffiro\" (al comando di Costanzo Ciano), che entr\u00f2 nel porto austriaco, ormeggiandosi grazie all'aiuto che venne dato da tre sentinelle austriache, cui Sauro si era rivolto in lingua veneta (la lingua di servizio della marina austro-ungarica) per agevolare le operazioni di ormeggio della nave italiana; da uno dei tre gendarmi che fu catturato (gli altri due riuscirono a scappare e a dare l'allarme, anche se tardivamente), Sauro riusc\u00ec a farsi indicare l'ubicazione degli hangar.\nL'azione di fuoco italiana che ne segu\u00ec port\u00f2 alla distruzione dei velivoli e delle aviorimesse. I comandi militari italiani si avvalsero di Sauro anche per interrogare i prigionieri austriaci, dai quali riusciva a ricavare notizie sulle operazioni che l'Austria stava organizzando contro il territorio italiano. Con i sommergibili esegu\u00ec diverse missioni di guerra: sullo Jalea, ad agosto 1915, e sul sommergibile Pullino (4 luglio 1916), col quale attu\u00f2 una ricognizione offensiva nel golfo di Fiume che port\u00f2 al danneggiamento di un mercantile austriaco, il San Marco. L'azione condotta con il sommergibile Atropo (3 e 4 giugno 1916) condusse all'affondamento del piroscafo Albanien, adibito a trasporto truppe, materiale bellico e viveri.\nLa cattura, la condanna e la morte.\nIl 30 luglio 1916, in qualit\u00e0 di ufficiale di rotta, si imbarc\u00f2 a Venezia sul sommergibile \"Giacinto Pullino\", al comando del tenente di vascello Ubaldo degli Uberti, con il quale avrebbe dovuto effettuare un'incursione su Fiume, ma l'unit\u00e0, spostata improvvisamente dalla corrente, and\u00f2 a incagliarsi sullo scoglio della Galiola, all'imbocco del golfo del Quarnaro. Risultati vani tutti i tentativi di disincaglio, distrutti i cifrari di bordo e le apparecchiature e predisposta per l'autoaffondamento, l'unit\u00e0 fu abbandonata dall'equipaggio e Sauro, allontanatosi volontariamente da solo su un battellino, venne intercettato dal cacciatorpediniere \"Satellit\" e fatto prigioniero.\nAlla cattura segu\u00ec il processo nel tribunale della Marina austriaca di Pola. Dopo aver dichiarato la falsa identit\u00e0 di Nicol\u00f2 Sambo, Sauro venne riconosciuto dai concittadini Giovanni Riccobon, Giovanni Schiavon, dal cognato Luigi Steff\u00e8, maresciallo della Guardia di Finanza austriaca. Infine, il confronto drammatico con la madre che, pur di salvarlo dalla forca, neg\u00f2 di conoscerlo (Anna Sauro Depangher morir\u00e0 di crepacuore nel 1919). La condanna alla pena di morte per alto tradimento, tramite impiccagione, fu eseguita nelle carceri militari di Pola il 10 agosto 1916.\nIn Italia si venne a sapere della morte di Sauro solo 18 giorni dopo, il 28 agosto: alla famiglia, che viveva a Venezia, la notizia fu portata da un certo Silvio Stringari, mazziniano, repubblicano, giornalista e redattore del \"Gazzettino\", cui Sauro aveva affidato nel maggio 1915 due lettere, una diretta alla moglie Nina e l'altra ai figli, con la promessa che in caso di morte le avrebbe consegnate alla famiglia.\nGabriele D'Annunzio, quando seppe dell'impiccagione di Nazario Sauro e venne a conoscenza del contenuto delle lettere, chiam\u00f2 Stringari dicendogli: \u00abL'ho incomodata ma sono certo di essere perdonato quando ella sappia che si tratta del glorioso Nazario Sauro, che prescelse lei a depositario delle due mirabili lettere-testamento, destinate una alla moglie e una al figlio Nino. Io intendo illustrare ed esaltare la figura del Martire\u00bb. Le due lettere originali sono conservate presso il Museo centrale del Risorgimento al Vittoriano a Roma (nella sala del museo dedicata alla prima guerra mondiale, una grande epigrafe in marmo riporta il testo della lettera che Sauro indirizz\u00f2 al figlio Nino).\nLa sepoltura al Tempio votivo del Lido di Venezia.\nDopo l'esecuzione, avvenuta alle 19:45, il corpo di Nazario Sauro fu sotterrato di notte e in maniera segreta dagli austriaci in area sconsacrata nei pressi del cimitero militare. Solo al termine della guerra la Marina italiana riusc\u00ec a sapere il luogo ove era stato sepolto e provvide a riesumarne la salma (10 gennaio 1919) e alla sepoltura, in forma solenne, avvenuta il successivo 26 gennaio nel cimitero di Marina di San Policarpo a Pola. In quell'occasione, il capo di stato maggiore della Marina, grande ammiraglio Duca del Mare Paolo Thaon di Revel, emise il seguente ordine del giorno:\nL'impiccagione di Sauro ebbe subito, ancora a guerra in corso, un'eco internazionale contraria alla politica di casa d'Austria. Nel merito, lo storico Charles Upson Clark, professore di storia alla Columbia University di New York, ebbe a scrivere: \u00abC'\u00e8 una nobile serie di personalit\u00e0 italiane provenienti dall'Istria, la cui gemma \u00e8 Nazario Sauro di Capodistria, il fedele marinaio che allo scoppio della guerra don\u00f2 all'Italia la sua conoscenza delle coste e dei porti istriani, e contro cui l'Austria diede libero sfogo alla propria vendetta, come aveva fatto con Cesare Battisti, gi\u00e0 deputato di Trento\u00bb.\nDopo la fine del secondo conflitto mondiale l'Istria passer\u00e0 sotto la giurisdizione della Jugoslavia e Pola, come gran parte della Venezia-Giulia, dovr\u00e0 essere forzatamente lasciata dagli italiani. Anche la bara di Sauro, avvolta nel tricolore, lascer\u00e0 Pola a bordo della motonave \"Toscana\", in direzione Venezia, seguendo la sorte di migliaia di esuli. Con lui vennero imbarcate sulla stessa nave anche le spoglie del volontario polese Giovanni Grion (ufficiale dei bersaglieri caduto sull'altopiano di Asiago il 16 giugno 1916) e di sua madre, nonch\u00e9 le ceneri del guardiamarina Sergio Fasulo e del marinaio radiotelegrafista Garibaldi Trolis, periti al largo di Pola nell'affondamento del sommergibile \"F 14\". L'esumazione e traslazione della salma di Sauro dal cimitero militare fu coordinata dall'Associazione Partigiani Italiani di Pola. Dal 9 marzo del 1947 Nazario Sauro riposa nel Tempio votivo (famedio) del Lido di Venezia.\nOnorificenze.\nAl termine del primo anno di guerra, durante il quale comp\u00ec 49 missioni, Sauro ottenne la medaglia d'argento al valor militare e gli fu conferita l'onorificenza di Cavaliere della Corona d'Italia.\nLa medaglia d'oro al valor militare alla memoria gli fu conferita \"motu proprio\" dal re Vittorio Emanuele III con decreto del 20 gennaio 1919 e consegnata alla madre di Sauro, a Pola, il 26 gennaio 1919 in occasione della esumazione della salma e successiva sepoltura nel cimitero marina."}
{"id": "147903", "revid": "1711941", "url": "https://it.wikipedia.org/wiki?curid=147903", "title": "Mouloud Mammeri", "text": "Biografia.\nMouloud Mammeri, nato a Taourit Mimoune, un piccolo borgo dell'alta Cabilia il 28 dicembre 1917, \u00e8 considerato uno dei fondatori della letteratura maghrebina francofona, assieme a Mohammed Dib, Mouloud Feraoun, Ahmed Sefrioui e Albert Memmi. Compie i suoi studi di lettere, interrotti dalla seconda guerra mondiale, tra Algeri e Parigi, dove nel 1947 ottenne la qualifica di professore che gli permise di insegnare in diversi licei di Algeri fino al 1957. Dovette abbandonare il suo paese a causa della guerra d'Algeria e si trasfer\u00ec in Marocco, da dove ritorn\u00f2 nel 1962, all'indomani dell'indipendenza. \nAd Algeri, dal 1969 al 1980, diresse il Centro di Ricerche Antropologiche, Preistoriche ed Etnografiche (C.R.A.P.E.) e nel 1982 fond\u00f2 il Centro di Studio e di Ricerche Amazigh. Per tutti gli anni sessanta e settanta insegn\u00f2 antropologia e lingua berbera all'universit\u00e0 di Algeri, tenendo i corsi gratuitamente quando queste discipline, considerate eredit\u00e0 del regime coloniale, non erano riconosciute tra gli insegnamenti universitari. \nNel 1985 fond\u00f2 a Parigi, insieme all'antropologa Tassadit Yacine, la rivista di studi berberi Awal (\"La parola\").\nNel 1988 il suo lavoro venne riconosciuto con il conferimento del dottorato \"Honoris Causa\" all'universit\u00e0 della Sorbona. Il 25 febbraio 1989 mor\u00ec in un incidente stradale.\nDopo la sua morte numerose istituzioni culturali vennero intitolate al suo nome, tra queste: l'universit\u00e0 di Tizi Ouzou (quella in cui gli fu impedito di tenere una conferenza nel 1980), la casa della cultura di Tizi Ouzou, il Premio letterario \"Mouloud Mammeri\" per opere letterarie in lingua berbera.\nOpere.\nMouloud Mammeri scrisse numerosi romanzi, racconti, testi teatrali e opere di critica letteraria, oltre che traduzioni dal berbero e saggi di linguistica e grammatica berbera. I temi pi\u00f9 ricorrenti delle sue opere comprendono l'alienazione linguistica e culturale, il conflitto generazionale (che diventa dicotomia tra la tradizione e la modernit\u00e0) e l'inserimento o l'esclusione del singolo all'interno della comunit\u00e0, e della comunit\u00e0 all'interno della Storia. La trilogia costituita da \"La collina dimenticata\" (1952), \"Il sonno del giusto\" (1955) e \"La traversata\" (1982), romanzi ambientati nel villaggio di Tasga, descrivono la situazione dell'Algeria tra la fine della prima e l'inizio della seconda guerra mondiale. \"L'oppio e il bastone\" (1965) racconta invece la guerra d'Algeria. Molto importanti furono i suoi lavori in berbero e sul berbero per la rinascita culturale berbera in Cabilia. Le sue opere pi\u00f9 importanti sono: \"Poesie cabile antiche\" (contenente opere risalenti anche al XV secolo e tramandate oralmente da una catena di \"amusnaw\", dotti, di cui suo padre era l'ultimo esponente), \"Gli Isefra di Si Mohand\", contenenti la raccolta pi\u00f9 completa di testi del poeta boh\u00e9mien cabilo Si Mohand ou-Mhand (1848 circa-1905), e \"Inna-yas Ccix Muhand\", raccolta, interamente in berbero, di detti e fatti del mistico cabilo Cheikh Mohand ou-Lhocine (morto nel 1901). Al di fuori della Cabilia, molto importante dal punto di vista antropologico la sua raccolta di \"Ahellil del Gourara\", che ha fatto conoscere al mondo gli ahellil, un importante genere poetico e musicale tipico di un gruppo di oasi della regione del Gourara. Importante il suo impegno anche a fini didattici, con la produzione di \"Tajerrumt\", la prima grammatica di berbero in berbero, e la collaborazione ad un gruppo di ricerca che pubblic\u00f2 l\"'Amawal\", il primo dizionario di neologismi berberi. Il rifiuto, da parte del governo algerino, di consentire a Mouloud Mammeri di tenere una conferenza sulle poesie cabile antiche provoc\u00f2, nel 1980, una protesta studentesca che venne duramente repressa, il che diede il via ad una nuova stagione di rivendicazioni culturali ma anche politiche e democratiche da parte delle regioni berberofone dell'Algeria (\"Tafsut\", la Primavera berbera: 20 aprile 1980)."}
{"id": "147906", "revid": "4507", "url": "https://it.wikipedia.org/wiki?curid=147906", "title": "Phil De Lara", "text": ""}
{"id": "147908", "revid": "287204", "url": "https://it.wikipedia.org/wiki?curid=147908", "title": "Phil DeLara", "text": "Phil DeLara incominci\u00f2 a fare l'animatore alla Warner Bros. negli anni trenta e a disegnare fumetti Disney all'inizio degli anni cinquanta alla Western Publishing. \u00c8 noto soprattutto per le sue storie di Cip e Ciop, ma lavor\u00f2 spesso anche su Archimede e Pippo.\nArtista versatile, dopo il periodo Disney Phil DeLara si trasfer\u00ec alla Warner Bros. e alla Hanna &amp; Barbera, su altri personaggi come i Flintstones, Speedy Gonzales e Daffy Duck.\nPer alcuni anni lavor\u00f2 anche ai cartoni animati di Chuck Jones.\nDisegn\u00f2 fino al 1973."}
{"id": "147912", "revid": "2056951", "url": "https://it.wikipedia.org/wiki?curid=147912", "title": "Quarnaro", "text": "Il Quarnaro o Quarnero (in croato \"Kvarner\" o \"Kvarnerski zaljev\") \u00e8 un braccio di mare del Mare Adriatico settentrionale che separa l'Istria dalle isole di Cherso e Lussino, che sono due isole dell'arcipelago delle Isole Quarnerine. Del Quarnaro fanno parte anche il canale di Faresina e il golfo della citt\u00e0 di Fiume. \nIl termine \u00e8 di origine incerta e anticamente era detto Carnaro. Nel corso dei secoli ha assunto un significato pi\u00f9 esteso divenendo una regione geografica vera e propria e indicando anche tutte le terre emerse che vi si affacciano, quindi le isole di Cherso e Lussino, le isole minori e la citt\u00e0 di Fiume, che \u00e8 la pi\u00f9 importante di questa regione, con il suo entroterra. \nIl Quarnaro non va confuso con il Quarnerolo, che \u00e8 un altro braccio di mare che invece separa le isole di Cherso e Lussino da quelle di Veglia, Arbe e Pago, le prime due delle quali completano l'arcipelago delle isole Quarnerine.\nDescrizione.\nNell'uso comune il termine \"Quarnaro\" (e i suoi derivati) pu\u00f2 assumere un significato pi\u00f9 esteso e indicare tutto il bacino delimitato dalla penisola istriana e dalla riviera liburnica nord-orientale, affacciata sul canale della Morlacca e inteso quindi non solo come specchio d'acqua, ma come vera e propria regione geografica che include sia le acque che le terre emerse che le circondano.\nLe acque del Quarnaro si distinguono per la loro cospicua profondit\u00e0 che consente alla citt\u00e0 di Fiume, che \u00e8 situata nella parte pi\u00f9 settentrionale della sua baia, di avere un porto marittimo che pu\u00f2 ospitare anche navi Capesize, ovvero quelle navi le cui dimensioni non permettono il loro passaggio n\u00e9 per il canale di Panama n\u00e9 per quello di Suez (di fatto il termine \"capesize\" \u00e8 sinonimo di \"illimitato\").\nGeografia.\nIl Quarnaro, pi\u00f9 che un golfo o un canale, \u00e8 letteralmente un tratto di mare a forma di imbuto che si stringe tra l'Istria e due delle isole Quarnerine (Cherso e Lussino) e comunicante a nord con il golfo di Fiume (\"Rijeka\"), sua citt\u00e0 pi\u00f9 importante, mediante il canale di Faresina, che fa parte anch'esso del Quarnaro. \nNel Quarnaro non sfociano fiumi di rilievo ma solamente brevi corsi d'acqua. Il pi\u00f9 importante \u00e8 il fiume Eneo, che da il nome alla citt\u00e0 di Fiume e che \u00e8 lungo circa 18\u00a0km nascendo alle pendici del colle Ki\u010dej (606\u00a0m), una collina dell'entroterra di Fiume, a 323\u00a0metri di quota e sfociando nel golfo di Fiume tagliano in due la citt\u00e0. Ha un carattere fortemente influenzato dalle precipitazioni tant'\u00e8 che assomiglia, pi\u00f9 che a un fiume, a una fiumara.\nIl Quarnaro non va confuso con il Quarnerolo, che \u00e8 un altro braccio di mare che separa le isole di Cherso e Lussino da quelle pi\u00f9 orientali di Veglia, Arbe e Pago, le prime due delle quali completano l'arcipelago delle isole Quarnerine. Del Quarnaro fanno parte anche il canale di Faresina e il golfo della citt\u00e0 di Fiume.\nIn alcuni testi o mappe geografiche il Quarnaro \u00e8 inteso invece in senso pi\u00f9 ampio e viene fatto estendere oltre la punta settentrionale di Cherso fino a comprendere l'intero golfo di Fiume, quindi comprendendo anche l'area geografica che altri autori chiamano \"Quarnerolo\". \nIl suo limite meridionale, che ha un'ampiezza di 15\u00a0miglia, \u00e8 determinato dalla linea immaginaria che congiunge capo Promontore con punta Art, detta anche punta Poglie (\"rt Nart\"), che si trova sul lato occidentale di Unie. Il canale \u00e8 dominato da forti correnti e dal vento di bora che ne rendono difficile la navigazione.\nNelle acque interne del Quarnero, che corrisponde al braccio di mare tra l'Istria, suo confine occidentale, e le isole di Cherso e di Lussino, suo confine orientale, si trovano le isole:\nL'area di mare che appartiene al Quarnaro ha una profondit\u00e0 mediamente pi\u00f9 alta di quella della restante parte dell'Adriatico settentrionale. La profondit\u00e0 media del Quarnaro \u00e8 infatti di circa 30-60 m. I fondali, che sono caratterizzati da vaste aree fangose, sono generalmente ripidi e rocciosi.\nStoria.\nFin dall'antichit\u00e0 il Quarnaro, indicato in latino come \"Sinus Flanaticus\", \"Sinus Liburnicus\", \"Sinus Polaticus\" e \"Sinus Carnarius\", \u00e8 stato considerato il limite estremo della regione geografica italiana: in epoca augustea vi terminava la \"Regio X Venetia et Histria\", mentre celebri sono i versi di Dante (\"Inferno\", IX, 114):\nIl Quarnaro ha fatto per secoli fatto parte dei domini marittimi della Repubblica di Venezia, il cosiddetto \"Stato da Mar\", nonostante alcune citt\u00e0 fossero, perlomeno inizialmente, in mano ai pirati uscocchi. \nTra il 1615 e il 1617, con la Guerra di Gradisca, che avvenne tra Venezia e l'Arciducato d'Austria, ci fu la cacciata degli uscocchi da Segna e da tutto il Quarnaro, parte del quale divenne parte dello \"Stato da Mar\" della Repubblica di Venezia.\nIl Quarnaro fu uno dei simboli della lotta irredentista italiana. In seguito alla Beffa di Buccari Gabriele d'Annunzio dedic\u00f2 una poesia al Quarnaro, pubblicata nel 1918 e intitolata \"La canzone del Quarnaro\". \nLo stesso D'Annunzio, proclamando l'8 settembre 1920 un'entit\u00e0 statuale autonoma nella citt\u00e0 di Fiume, le dette il nome di Reggenza italiana del Carnaro dotandola della cosiddetta Carta del Carnaro, ovvero di una costituzione di stampo corporativista. \nAlla Reggenza italiana del Carnaro, la cui premessa fu l'Impresa di Fiume, successe, il 30 dicembre 1920, lo Stato libero di Fiume, citt\u00e0-stato annessa il 22 febbraio 1924 all'Italia. \nCome conseguenza del passaggio dell'intero Quarnaro all'Italia, il 22 febbraio stesso, fu istituita la provincia italiana di Fiume, che fu anche conosciuta con il nome di \"provincia del Carnaro\". Fu soppressa il 10 febbraio 1947 a causa del Trattato di Parigi, che sanc\u00ec il passaggio del Quarnaro alla Jugoslavia vista la sconfitta dell'Italia nella seconda guerra mondiale.\nL'ex provincia italiana di Fiume comprendeva 13 comuni, tutti appartenenti al Quarnaro:\nFra i comuni fiumani la localit\u00e0 con la pi\u00f9 alta percentuale di popolazione italiana era Laurana, seguita dalla frazione Volosca del comune di Abbazia. Negli altri comuni non istriani, pur accanto ad una presenza italiana, la maggioranza etnica era croata. Faceva eccezione il gi\u00e0 citato comune di Abbazia, dove non esisteva una maggioranza etnica ma erano massicciamente presenti italiani, croati, sloveni e in piccola parte tedeschi. \nIl capoluogo provinciale aveva, nel suo nucleo urbano, una maggioranza etnica italiana di circa l'ottanta per cento, come risulta dal censimento nazionale italiano del 1936, mentre nei suoi sobborghi e dintorni, rimasti per lo pi\u00f9 al Regno di Jugoslavia, la maggioranza etnica era croata. Fiume, in particolare, contava circa 50.000 abitanti di madre lingua italiana e 13.000 abitanti di madre lingua croata.\nEtnie.\nLa maggior parte della popolazione quarnerina \u00e8 croata. Nel Quarnaro esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La percentuale di italiani presenti nelle isole di Cherso e Lussino nel 1948 corrispondeva al 43,12% della popolazione totale, mentre nella citt\u00e0 quarnerina di Fiume gli italiani erano la maggioranza relativa nel comune (48,61% nel 1910, prima della sua annessione all'Italia), e oltre alla cospicua comunit\u00e0 croata (25,95% nello stesso anno), vi era anche una discreta minoranza ungherese (13,03%). Gli italiani a Fiume salirono, nel 1925, un anno dopo alla sua annessione all'Italia, al 70,7% della popolazione totale. La presenza di italiani autoctoni nel Quarnaro \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\"."}
{"id": "147913", "revid": "287204", "url": "https://it.wikipedia.org/wiki?curid=147913", "title": "Hubert Parry", "text": "La sua opera pi\u00f9 conosciuta \u00e8 probabilmente \"Jerusalem\", basata sul poema di William Blake.\nBiografia.\nNato a Bournemouth, Hampshire, e cresciuto a Highnam Court, Gloucestershire, era il figlio di un artista non professionista. Fu educato al college di Eton e all'Exeter College, Oxford.\nStudi\u00f2 con lo scrittore inglese Henry Hugo Pierson a Stoccarda e con William Sterndale Bennett e con il pianista Edward Dannreuther a Londra. I suoi primi lavori importanti risalgono al 1880: si tratta di un concerto per pianoforte e orchestra e di una corale per il \"Prometheus Unbound\" (\"Prometeo liberato\") di Shelley.\nLa prima messa in scena di quest'ultimo \u00e8 spesso stata citata per segnare l'inizio di una \"rinascita\" nella musica classica inglese. Parry ebbe grande successo al suo tempo e l'ode \"Blest Pair of Sirens\" (1887) lo rende il maggiore compositore corale inglese dei suoi giorni. Quelle di maggior successo di una lunga serie di opere simili erano l\"Ode on Saint Cecilia's Day\" (1889), gli oratori \"Judith\" (1888) e \"Job\" (1892), il salmo \"De Profundis\" (1891) e \"The Pied Piper of Hamelin\" (1905). I suoi lavori orchestrali di questo periodo includono quattro sinfonie, l\"Overture to an Unwritten Tragedy\" (1893) e l\"Elegy for Brahms\" (1897).\nParry entr\u00f2 a far parte del Royal College of Music nel 1884 e fu nominato suo direttore nel 1894, incarico che mantenne fino alla sua morte. Nel 1900 successe a John Stainer come professore di musica all'Universit\u00e0 di Oxford. I suoi lavori successivi comprendono una serie di sei \"ethical cantatas\", lavori sperimentali con cui sperava di rimpiazzare le forme tradizionali di oratorio e di cantata. Esse in genere non riscossero successo tra il pubblico dell'epoca, sebbene Elgar avesse ammirato \"The Vision of Life\" (1907) e \"The Soul's Ransom\" (1906); hanno avuto diverse rappresentazioni moderne. Parry rassegn\u00f2 il suo incarico a Oxford su consiglio dei medici nel 1908 e nell'ultimo decennio della sua vita produsse alcune delle sue opere migliori, tra cui la \"Symphonic Fantasia '1912'\" (chiamata anche \"Sinfonia n. 5\"), l\"Ode on the Nativity\" (1912), \"Jerusalem\" (1916) e le \"Songs of Farewell\" (1916 \u2013 1918).\nInfluenzato principalmente da compositori come Bach e Brahms, Parry svilupp\u00f2 un potente stile diatonico, che a sua volta influenz\u00f2 futuri compositori inglesi come Elgar e Vaughan Williams. Il suo pieno sviluppo come compositore fu quasi certamente ostacolato dall'immensa quantit\u00e0 di lavoro che intraprese, ma la sua energia e il suo carisma, per non dire delle sue capacit\u00e0 come insegnante e amministratore, lo aiutarono a mettere l'arte della musica al centro della vita culturale Inglese. Collabor\u00f2 con il poeta Robert Bridges e fu responsabile di molti testi sulla musica, compresi \"The Evolution of the Art of Music\" (1896), il terzo volume dell\"Oxford History of Music\" (1907) e uno studio su Bach (1909).\nMor\u00ec nel 1918, vittima dell'influenza spagnola."}
{"id": "147916", "revid": "1305772", "url": "https://it.wikipedia.org/wiki?curid=147916", "title": "Ho\u010de-Slivnica", "text": "Ho\u010de-Slivnica (in tedesco \"K\u00f6tsch, Schleinitz\") \u00e8 un comune di 10.866 abitanti della Slovenia nord-orientale. \nDurante il dominio asburgico sia Ho\u010de sia Slivnica pri Mariboru furono comuni autonomi.\nLocalit\u00e0.\nIl comune di Ho\u010de - Slivnica \u00e8 diviso in 13 insediamenti (\"naselja\"):"}
{"id": "147917", "revid": "1305772", "url": "https://it.wikipedia.org/wiki?curid=147917", "title": "Kiss", "text": ""}
{"id": "147919", "revid": "24989", "url": "https://it.wikipedia.org/wiki?curid=147919", "title": "Hodo\u0161", "text": "Hodo\u0161 (in ungherese Hodos o anche \"\u0150rihodos\", in tedesco \"Hodosch\") \u00e8 un comune di 356 abitanti la cui popolazione appartiene in maggioranza al gruppo linguistico ungherese della Slovenia nord-orientale.\n\u00c8 un comune ufficialmente bilingue sloveno ungherese. Dalla Stazione di Hodo\u0161/Hodos partono alcuni treni diretti a Lubiana, Budapest e Zalaegerszeg. Importante \u00e8 il treno rapido 247 Citadella che collega Budapest con Lubiana via Sz\u00e9kesf\u00e9h\u00e9rvar, V\u00e9szprem, Ajka, Zalaegerszeg, Oriszentpeter (la prima stazione in territorio ungherese), Hodo\u0161/Hodos, Murska Sobota, Ptuj, Celje e Zidani Most"}
{"id": "147920", "revid": "1401415", "url": "https://it.wikipedia.org/wiki?curid=147920", "title": "Rinaldo", "text": "Origine e diffusione.\n\u00c8 composto dalle radici germaniche \"ragin\" (\"consiglio\") e \"wald\" (\"potere\", \"dominio\"). La forma germanica \"Raginald\" e quella norrena \"Ragnvaldr\", tra di esse imparentate, hanno dato vita a diverse tradizioni linguistiche, dalle quali discendono le numerose forme attuali del nome.\n\"Raginald\" venne latinizzato in \"Reginaldus\", da cui l'italiano Reginaldo e l'inglese \"Reginald\". Il nome germanico \u00e8 tuttavia attestato anche in una gran variet\u00e0 di altre forme: fra i normanni era molto popolare e si trovava come \"Reinald\", \"Reinold\" o varianti analoghe, che essi importarono in Inghilterra con la conquista dove and\u00f2 a mescolarsi a rare forme norrene o anglosassoni gi\u00e0 presenti sull'isola; nella forma \"Reynold\" (o analoghe) era assai diffuso in epoca medievale, rarificandosi dopo il XV secolo. Varianti di questo tipo furono inoltre latinizzate in \"Rainaldus\" (o simili), da cui l'italiano odierno Rinaldo.\nPer quanto concerne il norreno \"Ragnvaldr\", esso non solo sopravvive nel moderno nome scandinavo \"Ragnvald\", ma \u00e8 passato anche in lingue gaeliche come lo scozzese e l'irlandese nella forma \"Raghnall\", grazie a coloni e invasori scandinavi: il nome scozzese \u00e8 stato anglicizzato come \"Ronald\", che nel XX secolo cominci\u00f2 ad essere usata al di fuori della Scozia, sia in inglese sia in altre lingue, come nel caso del portoghese \"Ronaldo\". Da Rinaldo deriva il cognome italiano Rinaldi (con le sue numerose variazioni).\nOnomastico.\nVari santi e beati hanno portato questo nome o le sue varianti; l'onomastico pu\u00f2 essere festeggiato in memoria di uno qualsiasi di loro, alle date seguenti:"}
{"id": "147922", "revid": "767487", "url": "https://it.wikipedia.org/wiki?curid=147922", "title": "Horjul", "text": "Horjul (in italiano \"Oriulo\") \u00e8 un comune di 2.742 abitanti della Slovenia occidentale.\nDal 1941 al 1943, durante l'occupazione, ha fatto parte della Provincia Italiana di Lubiana."}
{"id": "147923", "revid": "1318658", "url": "https://it.wikipedia.org/wiki?curid=147923", "title": "Lago Tanganica", "text": "Il lago Tanganica (o Tanganyka) \u00e8 uno dei grandi laghi dell'Africa orientale. \u00c8 il secondo lago pi\u00f9 profondo del pianeta dopo il lago Bajkal, ed anche il secondo per volume, sempre dopo il lago Bajkal. Si trova al confine tra Tanzania, Repubblica Democratica del Congo, Burundi e Zambia. Le prime due si dividono quasi equamente l'80% della territorialit\u00e0 delle acque. \nCaratteristiche.\n\u00c8 situato all'interno di una delle grandi fosse della Rift Valley, le cui pareti montagnose ne costituiscono i confini, gran parte della costa \u00e8 costituita da ripide scarpate. Ha una forma stretta e allungata, e si estende per 677\u00a0km in direzione nord-sud con una larghezza media di 50\u00a0km. \nLe sue dimensioni lo rendono il sesto lago pi\u00f9 esteso al mondo; precisamente \u00e8 il secondo lago africano per estensione dopo il lago Vittoria, e il pi\u00f9 profondo in assoluto di tutto il continente. \u00c8 il lago d'acqua dolce pi\u00f9 lungo del mondo (misurando lungo la linea mediana). Copre un'area di 32.600\u00a0km\u00b2, ha uno sviluppo costiero di 1.828\u00a0km, una profondit\u00e0 media di 570 metri, e una profondit\u00e0 massima di 1.433 metri. Si stima che contenga una quantit\u00e0 d'acqua pari a 19.000\u00a0km\u00b3, essendo quindi il secondo lago d'acqua dolce del mondo per volume dopo il Bajkal. Il bacino idrografico del lago copre una superficie di 220.000\u00a0km\u00b2.\nIl lago ha due immissari principali: il fiume Rusizi, che entra da nord dal lago Kivu, e il fiume Malagarasi, che \u00e8 il secondo fiume pi\u00f9 grande della Tanzania, ed entra nel lago Tanganika da est. Il fiume Lukuga \u00e8 l'emissario che a sua volta riversa le sue acque nel fiume Congo. L'enorme profondit\u00e0 e la posizione tropicale del lago impediscono un ricambio dell'acqua, facendo s\u00ec che la parte pi\u00f9 profonda del lago consista principalmente di acqua anossica, cio\u00e8 priva di ossigeno.\nIl lago fu visitato per la prima volta dagli europei nel 1858 dagli esploratori Richard Burton e John Speke, che lo incontrarono durante una spedizione finalizzata alla ricerca della sorgente del Nilo. Speke continu\u00f2 la spedizione per poi effettivamente trovare la sorgente, il lago Vittoria. Fino al 1961 il lago Tanganika divideva i territori belgi (Congo Belga e Ruanda-Urundi) dai territori britannici (Tanganika e Rhodesia Settentrionale).\nLa fauna.\nI rettili.\nTra le specie presenti nel Lago Tanganica vi sono il coccodrillo del Nilo, diverse specie di testuggini (\"Pelusios rhodesianus\", \"Pelusios sinuatus\", \"Pelusios subniger\", quest'ultima presente nelle lagune intorno al lago) Tra i serpenti \u00e8 presente il cobra d'acqua anulato (\"Naja annulata\"), una specie a rischio che si nutre di pesce e si trova solo sulle rive rocciose del lago Tanganica.\nI pesci.\nIl lago ospita almeno 300 specie di pesci della famiglia dei Ciclidi e altre 150 specie non-ciclidi, la maggior parte delle quali vive vicino al fondo del lago (zona bentonica). La speciazione dei ciclidi nel lago ha creato specie adattate ai vari ambienti. I \"ciclidi-ghiozzo\" (generi \"Eretmodus\" e \"Tanganicodus\"), ad esempio, si sono adattati alla vita nelle acque basse vicino alla costa, interessate da forte moto ondoso, sviluppando una morfologia simile a quella mostrata da alcuni Gobiidae e Blenniidae marini.\nTuttavia, la pi\u00f9 grande biomassa di pesce vive al largo (zona pelagica), ed \u00e8 dominata da sei specie, due della famiglia delle sardine e quattro della famiglia dei \"Lates\" (specie simili al persico del Nilo). Il 98% delle specie di ciclidi del Tanganica sono endemiche del lago. Questo alto tasso di endemismo lo si ritrova anche in numerose specie di invertebrati, specialmente molluschi, granchi, sanguisughe, etc.\nL'economia.\nLa fauna ittica nel lago Tanganica \u00e8 una risorsa primaria di sostentamento per le popolazioni locali. Allo stato attuale ci sono circa 45.000 persone coinvolte nell'industria della pesca, i quali operano da circa 800 siti diversi. Pi\u00f9 di un milione di persone dipendono dai pescatori, e il pesce del lago Tanganica pu\u00f2 essere trovato nei mercati di tutta l'Africa dell'Est. Il commercio del pesce \u00e8 iniziato a met\u00e0 degli anni 50 del 1900 ed ha avuto un impatto estremamente pesante sulla vita delle specie pelagiche, nel 1995 furono pescate 180.000 tonnellate di pesce. Molte sono le industrie peschifere che negli anni 80 conobbero una grande espansione, ma che successivamente hanno dovuto chiudere.\nCuriosit\u00e0.\nIl lago, nella zona settentrionale del versante del Ruzizi, \u00e8 noto per la presenza di un gigantesco coccodrillo che avrebbe divorato pi\u00f9 di 300 persone e che i locali hanno ribattezzato \"Gustave\". Tale presenza ha ispirato il film del 2007 \"Paura primordiale\"."}
{"id": "147924", "revid": "120315977", "url": "https://it.wikipedia.org/wiki?curid=147924", "title": "Premi Oscar 1980", "text": "La 52\u00aa edizione della cerimonia di premiazione degli Oscar si \u00e8 tenuta il 14 aprile 1980 a Los Angeles, al \"Dorothy Chandler Pavilion\", condotta dal noto presentatore americano Johnny Carson.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nAd Alec Guinness per i progressi nell'arte della recitazione sullo schermo attraverso una serie di memorabili e superlative interpretazioni.\nAd Hal Elias per la dedizione e l'importante servizio reso all'\"Academy\".\nPremio umanitario Jean Hersholt.\nA Robert Benjamin\nPremio alla memoria Irving G. Thalberg.\nA Ray Stark"}
{"id": "147925", "revid": "113470701", "url": "https://it.wikipedia.org/wiki?curid=147925", "title": "Transrapid", "text": "Transrapid \u00e8 un treno monorotaia a levitazione magnetica tedesco adatto sia al trasporto passeggeri che al trasporto di merci.\nBasati su un brevetto del 1934, i progetti per l'attuale Transrapid iniziarono nel 1969. La linea di test, costruita su un percorso che corre a circa 8 metri dal suolo, si trova a Emsland in Germania ed \u00e8 stata completata nel 1987.\nNel 1989 il Transrapid ha stabilito un primo record di velocit\u00e0 toccando i 436 km/h; attualmente ha superato anche il traguardo dei 500\u00a0km/h.\nIl progetto \u00e8 sviluppato e venduto dalla \"Transrapid International GmbH &amp; Co. KG\", una joint venture della Siemens AG e della ThyssenKrupp.\nConsiderazioni economiche ed ambientali.\nIl Transrapid \u00e8 pi\u00f9 efficiente di un treno convenzionale dal punto di vista energetico e inoltre risulta essere anche molto pi\u00f9 silenzioso delle soluzioni tradizionali. Ci\u00f2 \u00e8 dovuto all'assenza dell'attrito fra treno e rotaia (sebbene nei treni ad alta velocit\u00e0 buona parte dell'energia venga dissipata per vincere l'attrito dell'aria, dato che questo cresce con il quadrato della velocit\u00e0). Inoltre questi treni hanno una maggiore capacit\u00e0 di superare pendenze, rispetto a quella dei treni comuni, risultando particolarmente adatti per zone montagnose. Le infrastrutture necessarie possono essere ricavate da quelle esistenti dato che questa tipologia ferroviaria non necessita di particolari accorgimenti. La costruzione dei binari, per\u00f2, \u00e8 pi\u00f9 costosa di quelli destinati all'uso comune.\nTecnologia.\nIl Transrapid usa la tecnologia a sospensione elettromagnetica (EMS).\nIl motore lineare sincrono utilizzato dal Transrapid viene utilizzato per muovere il treno e per frenarlo. Funziona come un motore rotativo elettrico in cui lo statore \u00e8 stato aperto e disteso lungo la rotaia. All'interno delle bobine le correnti alternate generano un campo magnetico che muove il treno senza contatto fisico con la rotaia. Ogni rotaia \u00e8 in grado di portare treni in un solo senso, rendendo gli scontri fra treni che viaggiano in senso opposto impossibili e limitando la possibilit\u00e0 di collisione ad eventuali tamponamenti.\nIl sistema maglev non ha assi di trasmissione, ruote o pantografo. Il treno non rotola bens\u00ec l\u00e8vita. Il sistema elettronico garantisce che la distanza dalla rotaia rimanga costante (10 millimetri). Per stazionare sopra la rotaia il maglev richiede meno energia di quella richiesta dal sistema di aria condizionata del treno. Il sistema di livellamento e tutta l'elettronica a bordo vengono alimentate dalle oscillazioni armoniche del campo magnetico dello statore lineare. Queste oscillazioni non possono essere utilizzate come sistema di propulsione. In caso di mancata alimentazione della rotaia il Transrapid utilizza le batterie di riserva installate a bordo della motrice per mantenere il treno in levitazione e muoverlo.\nIl sistema di trasporto in Germania.\nIl Transrapid originariamente era uno dei competitori per lo sviluppo del nuovo trasporto pubblico ad alta velocit\u00e0 in Germania. Un altro competitore era l'InterCity Express (ICE). Il sistema ICE vinse ed infatti venne adottato in tutta la Germania. Si argoment\u00f2 che ICE poteva viaggiare sulla rete esistente (non alle velocit\u00e0 massime, per stazioni vicine spesso risultano pi\u00f9 rapidi i treni dei pendolari). Ma lo sviluppo del Transrapid non venne abbandonato essendo evidente la sua superiorit\u00e0 rispetto all'ICE (anche se si decise di non utilizzarlo estesamente in Germania).\nTuttavia negli anni novanta vi furono delle intense discussioni in Germania sulla utilit\u00e0 e sulla necessit\u00e0 di costruire linee Transrapid. Sebbene superiore al treno convenzionale il Transrapid venne considerato troppo costoso, dato che le compagnie che lo avevano sviluppato avevano contato sulle sovvenzioni del governo federale. La controversia verteva sull'eticit\u00e0 d'investire soldi pubblici in costruzioni commerciali. I progetti di una linea Berlino-Amburgo sono stati annullati dato che i legislatori non sono stati convinti del fatto che il progetto sarebbe mai potuto diventare conveniente. I governanti hanno deciso, in un periodo di ristrettezze economiche, di non finanziare quel progetto anche se era evidente che una linea funzionante in Germania avrebbe favorito la vendita della tecnologia all'estero.\nCosti di costruzione.\nCostruire una linea maglev \u00e8 pi\u00f9 economico che costruire una linea convenzionale ad alta velocit\u00e0 dato che i maggiori componenti sono prodotti prefabbricati ed assemblati in loco, non necessitando di tutti gli accorgimenti necessari ad una linea ad alta velocit\u00e0, ottenendo cos\u00ec il risultato di un costo inferiore mediamente tra il 20 ed il 50% rispetto ad una linea ad alta velocit\u00e0. Di contro un locomotore maglev \u00e8 molto pi\u00f9 costoso di un locomotore classico e in sostanza i costi di costruzione complessivi o si equivalgono o rendono il maglev pi\u00f9 costoso.\nCosti di mantenimento.\nSebbene il maglev costi di pi\u00f9 nella costruzione delle infrastrutture, consente di risparmiare in costi di esercizio e di manutenzione essendo il metodo di trasporto pi\u00f9 efficiente di un treno standard. Bisogna notare che non esistono applicazioni reali che permettano di stimare i costi di manutenzione e esercizio. Le attuali considerazioni si basano su simulazioni basate sul progetto della linea di Shanghai.\nTrasporto in Cina.\nL'unico successo commerciale si ebbe nel 2000 quando il governo Cinese ordin\u00f2 la costruzione di una linea Transrapid per collegare Shanghai allo Shanghai Pudong International Airport. La linea venne inaugurata nel 2002. I viaggi regolari iniziarono nel marzo del 2002. . Questo era dovuto all'alto costo del biglietto e alla relativa distanza del terminale di arrivo dal centro della citt\u00e0. Attualmente il costo del biglietto ordinario \u00e8 50 Renminbi (6\u20ac).\nIl progetto della linea di Shanghai va inteso come un progetto nato per creare una linea dimostrativa allo \"stato dell'arte\" della tecnologia tedesca del maglev. Il relativo alto costo del biglietto viene proporzionato all'alta velocit\u00e0 del mezzo (430\u00a0km/h) e all'alto comfort dei passeggeri. Secondo molti il governo Cinese era pi\u00f9 interessato al trasferimento della tecnologia che all'effettivo successo della linea. Nonostante tutto, la linea in termini di sicurezza, affidabilit\u00e0 e velocit\u00e0 dimostra che il sistema maglev Transrapid \u00e8 adatto per applicazioni commerciali in tutto il mondo.\nI produttori del Transrapid hanno seriamente sperato di ottenere una nuova commessa in Cina per la linea che dovrebbe collegare Shanghai e Pechino. Sono rimasti molto delusi quando il governo Cinese ha deciso di scegliere il progetto giapponese \"Shinkansen\". La Siemens sperava almeno di riuscire a vendere il treno ICE. Il Transrapid \u00e8 un progetto in collaborazione mentre il treno ICE \u00e8 un progetto totalmente di propriet\u00e0 della Siemens. La disapprovazione pubblica per il progetto della linea ha rimandato la costruzione della linea ad un futuro migliore.\nNel novembre 2004 sono iniziati dei colloqui per estendere la linea Transrapid da Shanghai a Hangzhou, una tratta da 180\u00a0km. Attualmente il treno impiega 2 ore e mezza, il maglev dovrebbe coprire quella tratta in 27 minuti.\nNuovi progetti in Germania.\nUna tratta Transrapid per collegare la capitale della Baviera, Monaco, all'Aeroporto internazionale era in progettazione. Questa linea doveva ridurre l'attuale tempo di percorrenza via treno da 40 a 10 minuti. Nel marzo del 2008 il progetto fu scartato a causa dei costi elevati.\nNuovi progetti nel Regno Unito.\nIl Transrapid viene considerato dal governo del Regno Unito come possibile mezzo per realizzare una linea ad alta velocit\u00e0 tra Londra e Glasgow. \nIncidenti.\nIl 22 settembre del 2006 a Osnabr\u00fcck (Germania), un grave incidente ha coinvolto il Transrapid, che, durante un viaggio sperimentale con passeggeri volontari a bordo, \u00e8 piombato a 200\u00a0km/h su una motrice di servizio ferma per lavori di manutenzione sulla monorotaia, uccidendo 23 persone e ferendone 10.\nNei media.\nNella serie poliziesca L'ispettore Derrick nella quarta stagione andata in onda in Germania nel 1977, nel sesto episodio uno dei protagonisti \u00e8 un ingegnere che lavora al progetto Transrapid 04. Si vede il protagonista alla guida del mezzo di trasporto ripreso all'interno in funzione e anche all'arrivo in una stazione di prova."}
{"id": "147926", "revid": "1404372", "url": "https://it.wikipedia.org/wiki?curid=147926", "title": "Mikoyan-Gurevich MiG-21", "text": "Il Mikoyan Gurevich\" \"MiG-21 (in cirillico \u041c\u0438\u043a\u043e\u044f\u043d\u0430 \u0438 \u0413\u0443\u0440\u0435\u0432\u0438\u0447\u0430 \u041c\u0438\u0413-21, nome in codice NATO Fishbed) \u00e8 un aereo da caccia monomotore ad ala a delta sviluppato dalla Mikoyan Gurevich negli anni cinquanta.\nSimbolo della guerra fredda ed impiegato principalmente dall'aeronautica militare dell'Unione Sovietica, il \"MiG-21\" \u00e8 stato utilizzato da oltre 60 nazioni, ed \u00e8 tutt'ora in servizio in numerosi paesi. Con oltre esemplari costruiti, \u00e8 l'aereo supersonico pi\u00f9 prodotto della storia dell'aviazione.\nStoria del progetto.\nI primi progetti.\nLa perseveranza dei progettisti aeronautici sovietici nel voler colmare il divario tecnologico con l'Occidente, aiutati da una ben concepita politica di commesse della Frontovaya Aviatsiya (aviazione frontale), l'aviazione tattica sovietica, ha prodotto aeroplani relativamente semplici, ma solidi e di facile manutenzione (anche se non in tutti i casi), in grado di operare da alcune delle piste pi\u00f9 primitive del mondo. Alla fine del 1953, l'amministrazione principale dell'aviazione sovietica (VVS) eman\u00f2 una specifica per un caccia completamente nuovo, con le massime prestazioni possibili ed incorporante tutte le lezioni apprese in Corea. Lo TsAGI, istituto centrale di aeroidrodinamica, concep\u00ec due buone configurazioni, entrambe con una presa d'aria sul muso, ma differenti per il fatto che una aveva una snella ala a freccia, come quella del MiG-19, e l'altra un'ala a delta, entrambe con una freccia alare di 57\u00b0 o 58\u00b0. L'ufficio tecnico di Pavel Sukhoj utilizz\u00f2 le due configurazioni su grandi caccia potenziati dal grosso motore Lyul'ka AL-7F, quello a delta fu sviluppato come intercettore ognitempo (Su-9) e quello con ala a freccia era previsto come caccia diurno (ma fu poi prodotto come Su-7B per missioni d'attacco al suolo). L'OKB MiG utilizz\u00f2 le due configurazioni per sviluppare aerei di due formati, il pi\u00f9 grosso dei quali rest\u00f2 un progetto che fu sviluppato successivamente. Il formato pi\u00f9 piccolo era propulso dal vecchio Mikulin AM-5 ed era chiamato Ye-1 (viene utilizzata la traslitterazione anglosassone, pi\u00f9 frequente in letteratura, precisamente nell'alfabeto cirillico \u0415-1, dall'iniziale della parola \u0435\u0434\u0438\u043d\u0438\u0446\u0430, \"edinica\", unit\u00e0), con ala a freccia. Quando fu disponibile il Mikulin AM-9Ye, da 3.250\u00a0kg di spinta, venne montato sul prototipo successivo lo Ye-2. Dal nuovo Tumanskij R-11, invece, fu propulso lo Ye-2A ed entrambe le configurazioni furono provate con i due diversi tipi di ala. Lo Ye-2 (designato Faceplate dalla NATO) effettu\u00f2 il primo volo il 14 febbraio 1954 (secondo Kondratev nel 1953) con Grigorj Aleksandrovi\u010d Sedov ai comandi e tutta l'attenzione di Mikoyan. Alla fine gli fu preferito il pi\u00f9 brillante Ye-4, con ala a delta, dal quale venne sviluppato lo Ye-5 che vol\u00f2 nel 1958.\nPer completezza riportiamo che lo Ye-3 era una copia in scala maggiore dello Ye-2. Non vol\u00f2 subito a causa del fatto che non aveva pronto un motore, mentre l'OKB Sukhoj aveva gi\u00e0 pronto quello che divenne il Su-7 (con ala a freccia) ed il Su-9 (ala a delta). Venne costruito in due varianti, lo Ye-3U, cacciabombardiere, e lo Ye-3P, intercettore, ma questi velivoli vennero battuti nelle prove di volo dal Su-7 e dal Su-9. Venne poi costruito anche lo Ye-75F con un motore Lyul'ka, radar \"Uragan\" e missili AA-3 Anab. Venne anche costruita la serie degli Ye-150 alla quale si rimanda.\nVenne dato il permesso allo OKB MiG di costruire delle varianti dello Ye-2, dal quale nacque cos\u00ec lo Ye-50. Questo era praticamente identico allo Ye-2 eccetto per il fatto che aveva un motore a razzo ZhRD S-155, oltre a quello principale, che era alimentato da una pompa che prelevava cherosene dai serbatoi principali e RFNA (\"red fuming nitric acid\", acido nitrico rosso fumante) da un serbatoio esterno particolarmente protetto. Il razzo era alloggiato sotto alla deriva. Furono costruiti tre prototipi dello Ye-50 e Valentin Moukhin vol\u00f2 con il primo di questi nel giugno del 1955. Qualche tempo dopo, durante le prove, il turbogetto si incendi\u00f2 in atterraggio e Moukhin rest\u00f2 leggermente ferito quando precipit\u00f2 a pochi metri dalla pista.\nMentre Moukhin recuperava, Aleksej Petrovi\u010d Vasin fu assegnato allo Ye-50/2, che era virtualmente identico al primo. Il 17 giugno 1957 questo aeroplano raggiunse Mach 2,33 in volo livellato, mentre in un'altra occasione Vasin riusc\u00ec ad arrivare a 25\u00a0600\u00a0m di quota. Normalmente il razzo che coadiuvava il motore era acceso a 9000\u00a0m, ma nell'inverno del 1957 Vasin lo accese gi\u00e0 al decollo per impressionare il maresciallo \u017dukov. Vasin divenne Eroe dell'Unione Sovietica per il progetto Ye-50, il quale fu abbandonato nel 1958 con l'ultimo Ye-50/3 con pochi cambiamenti alla presa dinamica, alla fusoliera ed alla deriva. L'eredit\u00e0 dello Ye-50 fu per\u00f2 ripresa dallo Ye-60 di cui si parler\u00e0 pi\u00f9 avanti.\nAgli inizi del 1956 il motore R-11S era finalmente disponibile e venne montato sullo Ye-2A con cui vol\u00f2 Grigorij Sedov il 22 marzo del 1956. Come lo Ye-2 aveva ali a freccia, simili a quelle del MiG-19, ma in scala ridotta, due piani di coda con freccia di 45\u00b0, due cannoni NR-30 (lo Ye-50 ne aveva tre) e, una novit\u00e0 per l'epoca, un cupolino in plexiglas che si apriva alzando la parte anteriore. La parte retrostante era incernierata al seggiolino del pilota, cosicch\u00e9, se il pilota si fosse espulso, il cupolino avrebbe fatto da protezione e da parabrezza. La presa d'aria sembrava come quella dello Ye-2, malgrado il motore richiedesse un flusso d'aria maggiore. Le due differenze riscontrabili ad occhio nudo erano la piastra antiscorrimento (una paratia montata sul dorso dell'ala che, impedendo lo scorrimento dello strato limite, creava dei vortici che lo rimescolavano energizzandolo) montata su ciascuna delle due semiali, allineate con le estremit\u00e0 degli elevoni (piani di coda interamente mobili) e le prese d'aria a periscopio del sistema di raffreddamento del motore, montate in fusoliera vicino ai piani di coda. La velocit\u00e0 massima che lo Ye-2A raggiunse fu di 1900\u00a0km/h o Mach 1,79.\nIl MiG OKB alla fine fece volare lo Ye-4/1 il 16 giugno del 1956 con Grigorij Sedov ai comandi. Eccetto che per l'ala, questo caccia era uguale allo Ye-2, incluso il motore R-9Ye. Questo naturalmente precludeva il fatto che potesse superare Mach 2,0 come sperato, ma le prestazioni furono anche peggiori del previsto, la velocit\u00e0 massima era pi\u00f9 bassa di quella del MiG-19 di serie.\nI tentativi di migliorare la macchina si prolungarono per due settimane al termine delle quali sia lo Ye-4/1 che lo Ye-4/2 volarono di nuovo. Lo Ye-4/2 aveva ben tre paratie antiscorrimento, le cui dimensioni e geometria vennero cambiate almeno quattro volte. Nel 1957 il grosso del problema della resistenza aerodinamica sembr\u00f2 risolto modificando l'area intorno all'ugello di scarico.\nIl 24 giugno del 1956 sia lo Ye-2A che lo Ye-4/1 fecero un passaggio ad alta velocit\u00e0 alla parata aerea di Tushino in occasione della \"Giornata delle Forze Aeree Sovietiche\". Le foto scattate dagli occidentali furono moltissime e per i sei anni seguenti gli analisti discussero su chi li avesse concepiti, su quale fosse il loro nome e se fossero in produzione. A peggiorare le cose il ricostruito OKB di Sukhoj aveva gi\u00e0 fatto volare un caccia con ala a delta, molto simile a quelli di Mikoyan e Gurevich a causa della comune impostazione dello TsAGI, ma, come detto, pi\u00f9 grandi. I giornalisti presto scoprirono che a questi nuovi aerei era stato dato il nome in codice di Faceplate, Fishpot, Fishbed e Fitter, ma in questo modo la confusione era aumentata anzich\u00e9 diminuire. Verso il 1963 i giornalisti credevano chi il nuovo MiG-21 entrato in produzione, fosse il Faceplate e, per aggiungere difficolt\u00e0, sui giornali oltre cortina il MiG-21 era spesso associato a foto del Su-7.\nNel settembre 1958 uno degli Ye-4 fu rimotorizzato con un R-11S, che forniva 5100\u00a0kg di spinta, e chiamato Ye-5. Gli ingegneri sovietici insistono nel ricordare che questo non era un nuovo aereo, infatti l'ala era la stessa dello Ye-4/1 e le paratie antiscorrimento erano le stesse dello Ye-4/2 nella loro evoluzione finale. Questo aeroplano alla fine tocc\u00f2 i 2000\u00a0km/h e si dimostr\u00f2 anche leggermente superiore allo Ye-2A in manovrabilit\u00e0, salita e capacit\u00e0 interna del combustibile. D'altra parte la VVS e la MiG avevano deciso di adottare l'ala a delta gi\u00e0 dal 1957. In alcuni rapporti lo Ye-5 era anche definito come I-500 (in precedenza si usava la designazione I per \"istrebitel'\", caccia).\nDal 1957 l'OKB era alle prese con le continue migliorie apportate alla serie Ye-4, designata Ye-6 e che incorporava tutte le idee acquisite con lo Ye-4. Tutti i modelli avevano 57\u00b0 di angolo di freccia alare ed il motore R-11, ma i dettagli erano variabili. Lo Ye-6/1 aveva la stessa ala dello Ye-5, con la paratia pi\u00f9 vicina alla radice che si prolungava un poco sul ventre, mentre quella pi\u00f9 vicina all'estremit\u00e0 era pi\u00f9 sottile ed occupava tutto il dorso. L'ala ed i piani di coda poi erano leggermente pi\u00f9 bassi rispetto alla fusoliera, il che port\u00f2 a ridisegnare gli aerofreni in tre separate superfici e la sostituzione delle due pinne ventrali con una sola al centro del ventre. Pi\u00f9 importante era il fatto che il nuovo aereo non era pi\u00f9 un prototipo sperimentale ma un aereo di preserie. I cannoni erano due NR-30 ed il motore uno R-11S.\nUno Ye-50 fu modificato con uno R-11F-300 ed un nuovo ugello di scarico che forniva una spinta di 5\u00a0750\u00a0kg. Assieme al razzo la nuova motorizzazione fece arrivare l'aereo a 2\u00a0640\u00a0km/h a Mach 2,6. Questo aereo, noto come Ye-60, si distingueva da un grandissimo serbatoio ventrale, che alimentava il razzo, lungo tutta la fusoliera.\nIl disegno definitivo.\nIl pilota assegnato allo Ye-6/1 era Nyefyedov. Le prime prove furono incoraggianti, l'aereo raggiunse Mach 2,05 ad una quota di 12\u00a0km. Sfortunatamente il 20 maggio 1958 il motore esplose ad una quota di 18\u00a0km, danneggiando i controlli di volo. Un altro rapporto afferma che fu solo uno stallo del compressore, che caus\u00f2 lo spegnimento del motore e Nyefyedov non pot\u00e9 riaccenderlo perch\u00e9 il serbatoio dell'ignizione era surriscaldato e pieno solo di vapore. Quando il pilota si avvicin\u00f2 al suolo perdette progressivamente il controllo del velivolo ed alla fine l'aereo si schiant\u00f2 al suolo, uccidendo Nyefedov.\nI controlli di volo vennero riprogettati. Il compito era nelle mani di Mossolov, mentre l'ingegnere il cui progetto venne accettato da Mikoyan era Rostislav Apollosovich Belyakov (che poi divenne progettista capo del MiG OKB alla morte di Mikoyan). Egli decise di duplicare ogni controllo, dalle pompe idrauliche alle unit\u00e0 che pilotavano le superfici. Molti nuovi miglioramenti vennero adottati nel 1958, inclusa una spina centrale della presa d'aria a tre posizioni (la spina si sposta per controllare la quantit\u00e0 di flusso necessaria al motore e per tenere le onde d'urto nella giusta posizione) e delle prese d'aria ausiliarie vicino al bordo d'attacco dell'ala. La spina centrale veniva spinta nella posizione pi\u00f9 avanzata a velocit\u00e0 maggiori di Mach 1,8 (le onde d'urto dipendono dal numero di Mach, non direttamente dalla velocit\u00e0).\nSullo Ye-6/2, che vol\u00f2 nello stesso periodo dello Ye-6/1, le tre paratie antiscorrimento furono rimpiazzate da una sola tra lo spazio tra alettone e ipersostentatore. Quest'ultimo era di tipo Fowler, ma senza la caratteristica superficie superiore e si abbassava di 24,5\u00b0 al decollo e di 44,5\u00b0 in atterraggio, mentre l'ipersostentatore di bordo d'attacco era assente.\nLo Ye-6/3 era virtualmente un aeroplano di serie. Vol\u00f2 nel dicembre del 1958 e venne prodotto in una serie di 30 aerei, designati come MiG-21F, dalla fabbrica di massa, non da quella dello OKB, agli inizi del 1959.\nIl 31 ottobre del 1959 lo Ye-6/3, dichiarato alla FAI (\"F\u00e9d\u00e9ration A\u00e9ronautique Internationale\") come Ye-66 e pilotato da Mossolov, sigl\u00f2 la velocit\u00e0 media di 2.388\u00a0km/h su un circuito di 15/25\u00a0km. I motori erano dichiarati alla FAI come R-37F. Un anno dopo K. Kokkinaki us\u00f2 lo Ye-66 per siglare una velocit\u00e0 di 2149\u00a0km/h su un circuito di 100\u00a0km, mentre il 28 aprile 1961, Mossolov us\u00f2 lo Ye-66A per arrivare ad una quota di 34.714\u00a0m. Lo Ye-66A era propulso da un R-11F2S-300 da 5.950\u00a0kg ed un razzo U-2 in un pacco ventrale completo di un serbatoio di RFNA.\nDurante questo stesso periodo la fabbrica di produzione stava costruendo le prime vere macchine di serie, i MiG-21F-13. Questa era la versione finale, lo Ye-6T, dove la T significava \"\u0442\u0440\u043e\u0444\u0435\u0439\", \"trofeo\", e si riferiva al fatto che un caccia cinese aveva riportato a terra un missile AIM-9B Sidewinder che gli si era incastrato senza esplodere. I sovietici riuscirono a copiare quest'arma, chiamandola K-13 o R-13 (AA-2 Atoll) e lo Ye-6T ne agganciava uno per semiala.\nCi furono molte varianti del K-13, le cui prestazioni erano persino migliori della controparte USA. I piloni del MiG-21F-13 erano semplici e fornivano la connessione elettrica ed il sistema di raffreddamento. Il peso dei missili era cos\u00ec elevato che fu necessario rimuovere il cannone NR-30 sinistro con la scatola dei suoi 75 colpi.\nFu colta anche l'opportunit\u00e0 di allargare la pinna ventrale per aumentare la stabilit\u00e0 di rollio, specialmente ad alti angoli d'attacco (i MiG-21 seguenti migliorarono ancor di pi\u00f9 questi accorgimenti). Molte migliaia di MiG-21F-13 uscirono di fabbrica, inclusi gli S-106 fatti a Vodochody, in Cecoslovacchia a partire dal 9 maggio del 1963 che si distinguono per il fatto che hanno la parte posteriore del cupolino in metallo anzich\u00e9 in plexiglas. Molti altri furono fabbricati senza licenza nella Repubblica Popolare cinese e chiamati J-7.\nIn produzione.\nNel 1960 il MiG-21F-13, chiamato alla MiG anche come \"modello 72\", era entrato in piena produzione. Sebbene fosse un aeroplano che si pilotava facilmente ed avesse prestazioni e manovrabilit\u00e0 avanzate per l'epoca, soffriva (come anche l'F-104A e, da un certo punto di vista, il Mirage IIIC) di una limitata capacit\u00e0 interna. I 2470 litri di combustibile stivati in sei serbatoi d'alluminio nella fusoliera e quattro integrali nell'ala non erano disponibili tutti insieme senza precludere o limitare la stabilit\u00e0 della macchina. Il limite autorizzato era di 2340 l e questo riduceva il raggio d'azione o peggio le prestazioni. Era infatti praticamente impossibile raggiungere la velocit\u00e0 di Mach 2,0 con solo poco pi\u00f9 di 2000 l di cherosene. Per di pi\u00f9, al contrario delle sue controparti occidentali, a bordo non c'era un radar di scoperta e l'armamento era composto da appena due missili K-13 ed un cannone NR-30 con 75 colpi. L'avionica consisteva solamente della antenna UHF, di due antenne VHF, dello IFF (identificatore amico o nemico) SRO-2, di un radioaltimetro (strumento che misura la quota con le onde radio ed \u00e8 quindi pi\u00f9 accurato dell'altimetro barometrico) che arrivava fino a 300\u00a0m, una radiobussola ed un radar collimatore. Dal 115\u00ba esemplare (il primo con la pinna ventrale pi\u00f9 grande) fu introdotto anche un RWR (un allarme passivo che segnala le onde radar in arrivo).\nVi furono diversi altri prototipi dello Ye-6. Uno dei pi\u00f9 importanti, lo Ye-6U, vol\u00f2 nel 1961. Era il prototipo per il modello da addestramento biposto, con una capacit\u00e0 interna ridotta di 70 l per far spazio al secondo seggiolino, il nuovo KM-1, e non montava armamento, ma solo un serbatoio ventrale da 490 l. Il cupolino si apriva di lato. Un aeroplano simile, chiamato Ye-33, fu utilizzato per siglare primati, pilotato da donne pilota come Natalya Prokhanova, la quale arriv\u00f2 ad una quota di 24.366\u00a0m.\nIn Finlandia.\nSebbene la Finlandia non facesse parte del \"patto di Varsavia\", grazie a particolari buoni rapporti con l'Unione Sovietica, ricevette un numero di 22 MiG-21F-13 nella speciale versione MiG-21F-12 con elettronica semplificata. La prima consegna avvenne il 24 aprile del 1963, l'ultima il 17 gennaio del 1986. I numeri di serie sulla fusoliera erano: 31\u219235, 46\u219250, 61\u219265, 76\u219280, 91 e 92.\nLo J-7.\nNel 1958 la Cina aveva ottenuto la licenza per produrre il MiG-19SF ed il suo motore R-9BF-811. Fu pianificato che sarebbe stata seguita da un'altra licenza, quella per il MiG-21F-13 ed il suo motore R-11-300, ma le relazioni diplomatiche fra i due Paesi raggiunsero il minimo storico nel 1960, prima di qualsiasi accordo. A dispetto di ci\u00f2, la Cina era determinata a produrre il suo MiG-21, anche perch\u00e9, secondo il governo di Pechino, ne aveva urgentemente bisogno.\nTenendo in mente i problemi legati alle differenze linguistiche, al fatto che si era a corto di ingegneri qualificati, che l'industria di Stato era ad uno stato embrionale, al fatto che non vi fosse tecnologia di base e nemmeno i materiali grezzi, il risultato di un lavoro portato a compimento in quattro anni \u00e8, a dir poco, miracoloso.\nIn Cina l'aeroplano, come accennato pi\u00f9 sopra, venne ribattezzato J-7 (da \"jianjiji\", caccia) ed il motore uno WP-7 (da \"wopen\", turbogetto). Tutto lo sviluppo fu eseguito nelle fabbriche di Chengdu, nello Sichuan. I disegni furono tutti prodotti dalle parti sezionate da un MiG-21F-13 fornito dai sovietici prima del raffreddamento dei rapporti diplomatici.\nIl primo volo dello J-7 fu eseguito l'8 gennaio del 1965 (un rapporto dichiara dicembre 1964) ed alla fine del 1965 lo J-7 era in servizio con l'aeronautica cinese. Nel 1966 gli J-7 furono esportati in Tanzania ed in Albania, ma in quell'anno la rivoluzione culturale cre\u00f2 un caos tanto grande che la produzione si ferm\u00f2 quando erano stati inviati 40 dei 60 caccia promessi.\nLa produzione riprese gradatamente dopo il 1972, raggiungendo il pieno ritmo solo nel 1976-1980. L'aeroplano di questa serie era notevolmente migliorato, interamente grazie agli sforzi dei progettisti cinesi, tanto che il nome cambi\u00f2 in J-7II o F-7B per il mercato delle esportazioni. Il motore, chiamato WP-7B, arrivava a 4\u00a0400 kg di spinta a secco e 6\u00a0100\u00a0kg con postcombustione.\nQuesto risultato fu raggiunto soltanto costruendo una camera di postcombustione pi\u00f9 grande ed una presa dinamica con un cono spostabile con una vite senza fine, quindi con regolazione continua, invece che solo su tre posizioni. Il \"cockpit\", ovvero la cabina, fu ridisegnato con un nuovo cupolino che si apriva sul davanti con un parabrezza separato, che rimaneva fisso.\nIl seggiolino del J-7 era un CS-1, una copia cinese del SK-1 sovietico, e fu rimpiazzato da quello che divenne il seggiolino cinese per eccellenza, lo HTY-4, utilizzabile anche a bassa quota (\"zero height\") e ad una velocit\u00e0 tra i 130 e gli 850\u00a0km/h. La corda della deriva fu ingrandita ed il parafreno ridisegnato e ricollocato in un vano alla base del timone. Anche l'armamento fu aumentato: il cannone sinistro, chiamato tipo 30-I, fu rimontato sebbene con soli 60 colpi per arma. Il pilone ventrale fu modificato per trasportare un serbatoio esterno da 800 l di capacit\u00e0.\nFu esportato un buon numero di F-7B, in gran parte in Egitto.\nGli ingegneri cinesi svilupparono ulteriormente il J-7II nel 1980. Il nuovo WP-7BM non aveva pi\u00f9 bisogno di un serbatoio separato, riempito di gasolio, per l'avviamento. Manteneva comunque le stesse prestazioni del WP-7B. La GEC Avionics, una societ\u00e0 del Regno Unito, forn\u00ec ai cinesi il Type 226 Skyranger, un sistema di comunicazione integrato, ed il Type 956 Hudwac, un visore a testa alta (HUD, \"head-up display\") che migliorava notevolmente il sistema di puntamento e il sistema di gestione delle armi, specialmente nell'attacco a bersagli al suolo.\nFurono anche aggiunti nuovi piloni pi\u00f9 esterni a cui si agganciavano serbatoi ausiliari da 500 l, mentre i piloni originali pi\u00f9 interni furono modificati per alloggiare i missili Matra R.550 Magic (o PL-7), lancia razzi (18 da 57\u00a0mm oppure 7 da 90\u00a0mm) o bombe fino a 500\u00a0kg di peso. La strumentazione all'interno della spina centrale fu spostata dal basso verso l'alto. Vi furono poi varie altre piccole modifiche all'avionica.\nIl risultato fu lo F-7M Airguard, perlopi\u00f9 un successo a dispetto dell'et\u00e0 della macchina. Oltre che in Cina l'aereo prest\u00f2 servizio in Pakistan, Bangladesh, Zimbabwe e Sudan per un totale di pi\u00f9 di 500 esemplari nel 1988. I modelli destinati al Pakistan furono battezzati F-7P Skybolts perch\u00e9 incorporavano almeno 20 modifiche espressamente richieste dal compratore, incluso il seggiolino Martin-Baker Mk 10L, il cablaggio per quattro Magic, Sidewinder o PL-7. Anche nel 1988 Chengdu produceva 20 F-7M al mese, un traguardo rimarchevole per un caccia di 30 anni prima.\nL'addestratore JJ-7.\nAgli inizi i cinesi non tentarono neppure di costruire una versione da addestramento. Tuttavia negli anni ottanta fu presa finalmente la decisione di costruire uno JJ-7 (o FT-7 per l'estero) ed il compito fu affidato alla Guizhou Aviation Industry Group Co. (GAIGC).\nIl risultato era molto simile al MiG-21UM, ma differente comunque per piccoli dettagli, vol\u00f2 nel luglio 1985. La deriva era riprogettata dalla Guizhou, la pinna ventrale era sostituita da due grosse piastre ed il doppio cupolino si apriva sul fianco ed era pi\u00f9 largo e soprattutto pi\u00f9 alto di quelli sovietici.\nI carichi esterni potevano includere un serbatoio centrale da 400 o 800 litri, vari missili e razzi sui piloni alari ed un cannone da 23\u00a0mm a doppia canna su un pacco ventrale. Molta dell'avionica era di produzione occidentale ed il periscopio dell'istruttore era cinese. Il propulsore era un WP-7BM, il quale permetteva un carico pi\u00f9 elevato del MiG-21U, 8\u00a0600\u00a0kg con due missili PL-7 ed un serbatoio da 800 l.\nLe nuove idee.\nNel frattempo, in Unione Sovietica, si lavorava alle future varianti del MiG-21F-13. Il primo obiettivo era di montare un radar di scoperta, per conferire limitate capacit\u00e0 notturne ed ognitempo al caccia. L'industria sovietica era pronta con il necessario: lo R-1L (o Spin Scan, per la NATO).\nQuesta era la nuova caratteristica della prossima generazione di MiG-21, nata con il prototipo Ye-7 del 1959. La prima apparizione in pubblico dello Ye-7 fu alla \"giornata dell'aria\" nell'agosto 1961 a Tu\u0161ino. C'erano due MiG-21, uno dei quali fu identificato 25 anni dopo come Ye-6V, era la versione STOL pilotata da Aleksandr Fedotov, che adottava due potenti razzi a combustibile solido sotto la fusoliera e scaricati dopo 10\u00a0s di funzionamento. L'atterraggio era frenato da un paracadute a croce ripiegato in un tubo alla base della deriva. Questa divenne la dotazione tipica delle nuove macchine di serie. L'altro MiG era il primo Ye-7, gaiamente dipinto lungo il bordo d'attacco alare e sotto la parte anteriore della fusoliera come una grande freccia rossa. Diversamente dal rivale OKB Sukhoj, che prese molto tempo per decidere come combinare una presa d'aria con il radar, il MiG OKB aveva risolto il problema gi\u00e0 dallo SM-12PM (un prototipo che usava la cellula del MiG-19). Fu relativamente semplice ingrandire la spina centrale per inserirvi l'antenna a disco del radar e l'elettronica necessaria. Il diametro esterno pass\u00f2 da 690 a ben 910\u00a0mm, cosicch\u00e9 si sarebbe potuto installare in futuro anche un motore pi\u00f9 potente con un flusso interno maggiore, semplicemente modificando il profilo della spina centrale.\nEffettivamente gli ingegneri di Mikoyan avevano escogitato numerose idee per perfezionare la presa d'aria. Innanzitutto adottarono un sistema di spillamento dello strato limite dalla spina centrale risucchiandolo via attraverso lo spazio tra il cono mobile e la parte fissa retrostante e scaricandolo fuoribordo. Vi erano anche due piccole prese aggiuntive ai lati della fusoliera, vicino alle radici alari, che servivano per spillare il flusso in eccesso.\nIl paracadute-freno non fu introdotto prima del 1965, invece sullo Ye-7 furono subito cambiate le gomme dei carrelli con un modello pi\u00f9 grande, da 800\u00a0mm, che ruotava di 87\u00b0 prima di entrare nella fusoliera tra la radice alare ed il condotto che portava l'aria al motore. Queste gomme permettevano atterraggi pi\u00f9 corti e stabili, con una pressione di 0,7 MPa, il 25% in meno di quella tipica e solo un terzo di quella di un F-15E.\nUn'altra modifica introdotta con lo Ye-7 fu quella di abbandonare interamente l'artiglieria. L'armamento del caccia si ridusse a due soli missili aria-aria K-13 e due razziere, troppo poco come si sarebbe scoperto in Vietnam o nel Medio Oriente. La ragione principale di questa scelta risiede nel peso; si era ingrandita la spina dorsale che collegava la deriva al cupolino e le scatole dei sistemi di comunicazione UKV e RS-1U, aumentando la capacit\u00e0 interna di 2.850 l. Ma in pratica poteva essere riempito solo per poco pi\u00f9 di 2.000 l perch\u00e9 altrimenti si sarebbe spostato troppo il baricentro. Il vantaggio di rimuovere i cannoni risiedeva solo nel poter riposizionare pi\u00f9 proficuamente i freni aerodinamici.\nUn'altra novit\u00e0 dello Ye-7 era un cupolino ridisegnato senza area trasparente alle spalle del seggiolino. Il nuovo modello entr\u00f2 in produzione come MiG-21P (\"perekhvatchik\", intercettore), ma presto sarebbe stato disponibile un nuovo motore il Tumanskij R11F2-300 con 5.950\u00a0kg di spinta che avrebbe propulso il MiG-21PF (Forsirovanni, appunto potenziato).\nCinque anni pi\u00f9 tardi, nel 1965, questo motore fu nuovamente potenziato arrivando a 6.175\u00a0kg di spinta, senza ridurre la sua vita operativa. I primi MiG-21PF raggiunsero i reparti nel 1963.\nL'iniziale PF-1 fu poi sostituito dal PF-2 e dal PFV nelle linee di montaggio prima della fine del 1963. Questi avevano un parafreno riposizionato e una nuova corda della deriva e la predisposizione per portare il cannone esterno GP-9, nonch\u00e9 dei freni delle ruote migliorati. Il GP-9 conteneva l'eccellente GSh-23L da 23\u00a0mm a due canne con 200 colpi per canna. Si adottarono poi due piloni per portare i serbatoi ausiliari anzich\u00e9 uno solo. Il PFV era la versione d'alta quota e possedeva un radar R2L, un sistema IFF SRO-2M ed un RWR (allarme dotato di ricevitore radar passivo) Sirena. La versione da esportazione era MiG-21FL.\nL'India, che aveva acquistato il MiG-21FL, si accorse che l'armamento costituito dai due R-3 (AA-2 Atoll) era scarso e richiese il pacco GP-9, ma la produzione di quest'arma era scarsa fino al 1971. Ad ogni modo i MiG-21 con i GP-9 erano tanto efficaci che conseguivano tre vittorie contro gli F-104 pachistani.\nNel 1961 la Mikoyan aveva provato gli ipersostentatori soffiati sullo Ye-7SPS e, nel 1963, questi furono messi in produzione sul MiG-21PFS Fishbed E. Gli ipersostentatori erano incernierati al bordo d'uscita alare ed avevano una corda leggermente pi\u00f9 lunga. Un flusso d'aria ad alta pressione era spillato dal compressore del motore (R-11F2S-300) e sparato a velocit\u00e0 supersonica attraverso una sottile fessura appena al di sopra del bordo d'attacco dell'ipersostentatore. Questo accorgimento teneva il flusso attaccato alla superficie quando gli ipersostentatori erano abbassati. Esternamente i MiG-21 con gli SPS possono essere identificati dalla piccola fessura sopra l'attuatore a met\u00e0 dell'ipersostentatore.\nNel 1966 circa, una nuova variante usc\u00ec di fabbrica, il MiG-21PFM (Fishbed F per la NATO) che includeva sia le modifiche del MiG-21PF-1 che quelle del PF-2 e gli SPS. Inoltre aveva un cupolino ridisegnato che si apriva verso destra. I problemi con i vecchi seggiolini portarono all'introduzione del KM-1 zero-zero (possibilit\u00e0 di espulsione a velocit\u00e0 zero e quota zero), il quale salv\u00f2 la vita di parecchi piloti durante i futuri conflitti (Medio Oriente e Vietnam). Un'altra importante novit\u00e0 fu il radar R-2L (Spin Scan B), molto pi\u00f9 facile da manutenere.\nVersioni altamente sperimentali.\nMentre l'OKB Mikoyan stava modificando la macchina per migliorare la produzione di serie, costru\u00ec anche delle versioni speciali ed avanzate. Una di queste fu il MiG-21DPD (\u0434\u0432\u0443\u043c\u044f \u043f\u043e\u0434\u044a\u0435\u043c\u043d\u044b\u043c\u0438 \u0434\u0432\u0438\u0433\u0430\u0442\u0435\u043b\u044f\u043c\u0438, dvumja pod\u02baemnymi dvigatelyami, doppi motori portanti), conosciuto anche come tipo 92. Era un MiG-21PFM costruito appositamente per la ricerca sul decollo corto o verticale (V/STOL, \"vertical/short take off and landing\"). Ali e piani di coda restarono gli stessi, mentre la fusoliera fu allungata nel baricentro per far posto a due turbogetti indicati come Kolyesyov Type ZM, da 3.500\u00a0kg di spinta ciascuno (vennero montati anche sullo Yakovlev Yak-38, fornendo 3.760\u00a0kg di spinta). Quando i motori venivano accesi si apriva una presa d'aria sul dorso, inclinando un pannello incernierato all'indietro. Gli scarichi potevano essere orientati. Piccoli getti di controllo erano spillati dai motori e fuoriuscivano dal muso e dalla coda. I carrelli non erano retrattili. Il primo volo fu compiuto il 16 giugno del 1966 da P. M. Ostapenko.\nUn altro progetto particolarmente futuribile fu lo Ye-8. Ci si aspettava che fosse l'evoluzione del caccia MiG e molti iniziavano gi\u00e0 a chiamarlo MiG-23, anche se poi non ebbe nulla a che fare con questa macchina. In pratica si voleva montare un radar pi\u00f9 complesso e la presa d'aria fu spostata sotto le ali in un arrangiamento che pu\u00f2 ricordare l'Eurofighter Typhoon.\nIl MiG-21I anche detto 21-11, A-144 o \"Analog\".\nIl MiG-21I era una macchina espressamente concepita per collaudare l'ala, in scala ridotta, del nuovo aereo passeggeri supersonico Tupolev Tu-144, ovvero la versione sovietica del Concorde che anche se simile esteticamente, aveva soluzioni tecniche alquanto differenti dallo stesso. Ne furono costruiti due esemplari, il primo per provare un sistema di controllo per un aeroplano senza coda, mentre il secondo fu portato in volo al \"Centro ricerche sul volo\" di Gromov il 18 aprile del 1968 dal pilota collaudatore Oleg Vasilevi\u010d Gudkov. L'ala aveva una freccia di 78\u00b0 ed erano state posizionate telecamere speciali appena dietro il cupolino e sulla deriva. L'aereo dovette essere zavorrato perch\u00e9 il suo baricentro fosse spostato nella giusta posizione (per questo tipo di aeroplano davanti al centro aerodinamico, si veda la voce stabilit\u00e0 statica longitudinale).\nAlla fine del 1969 erano stati effettuati 140 voli di collaudo, raggiungendo l'altitudine di 19\u00a0000\u00a0m alla velocit\u00e0 di 2120\u00a0km/h (Mach 2,06). Il 18 luglio del 1970 il primo prototipo, pilotato dal pilota collaudatore Viktor Konstantinov, si schiant\u00f2 al suolo, mentre il secondo prototipo \u00e8 preservato al Museo centrale delle aeronautiche militari di Monino, Mosca.\nVi furono dei programmi per creare un aereo senza coda, denominato MiG-21LSh (\u041c\u0438\u0413-21\u041b\u0428), senza seguito.\nVarianti.\n1\u00aa generazione.\nI MiG-21 della 1\u00aa generazione hanno due aerofreni sotto la fusoliera, inutilizzabili se \u00e8 trasportato il serbatoio ausiliario.\n2\u00aa generazione.\nI MiG-21 della seconda generazione presentano numerose modifiche: artiglieria rimossa, cono del diffusore pi\u00f9 grande, doppi aerofreni anteriori, carrello modificato, motore potenziato e stabilizzatore pi\u00f9 grande.\n4\u00aa generazione.\nEntrambe sono macchine totalmente riprogettate, migliorate nella struttura e nella resistenza, razionalizzate grazie alla progettazione di tutta l'area in base alle nuove esigenze operative, e non come aggiunta estemporanea di varie e nuove componenti. Il motore R-25 sostituisce il precedente R-13, con grande miglioramento delle prestazioni generali.\nConfronto tra le versioni principali.\nTabella comparativa delle versioni principali\nImpiego operativo.\nIl MiG-21 \u00e8 entrato in azione in vari conflitti, non sempre ottenendo grandi successi (anche a causa dello scarso addestramento dei piloti) ma dimostrandosi sempre molto versatile ed affidabile per la sua semplicit\u00e0 (dal freddo della Siberia e della Finlandia all'umidit\u00e0 del Vietnam e del centro dell'Africa fino al caldo torrido del deserto arabo, nord africano e afgano). Sicuramente \u00e8 il velivolo moderno che ha combattuto il maggior numero di guerre nei pi\u00f9 diversi teatri operativi e svolgendo una vasta gamma di missioni.\nLa mancanza di sofisticati sistemi elettronici non gli ha impedito di mettere a dura prova gli F-4 Phantom americani nei cieli del Vietnam del Nord (sui quali aveva la meglio in duello manovrato grazie alla sua agilit\u00e0 e maneggevolezza) assicurandosi un rapporto di scambio di 2 MiG-21 persi ogni F-4 abbattuto, che \u00e8 il peggior rapporto nella storia postbellica delle forze aeree americane. In totale nella Guerra nel Vietnam, il principale banco di prova del MiG-21 contro i velivoli americani, 66 MiG sono stati abbattuti dagli F-4 e un paio anche dai B-52 (con le mitragliatrici di coda), considerando il periodo tra il 26 aprile 1965 e l'8 gennaio 1973. A questi andrebbero sommati i MiG-21 abbattuti dalla Marina USA (i cui piloti su F-4, ma soprattutto sull'agile Vought F-8 Crusader, ottennero un risultato leggermente migliore rispetto ai colleghi dell'USAF soprattutto nell'ultimissima fase del conflitto, quando il programma TOPGUN aveva iniziato a dare i primi frutti) e dai caccia dei Marines.\nIl MiG-21 \u00e8 stato anche capace di abbattere un F-14 Tomcat iraniano durante la guerra tra Iran e Iraq nel marzo del 1983. L'abbattimento di un aereo stealth F-117 Nighthawk durante l'operazione Allied Force del 1999 potrebbe essere stata opera di un MiG-21bis, ma questa versione non \u00e8 mai stata confermata n\u00e9 provata.\nNella guerra tra l'Iraq e l'Iran, ha avuto un ruolo di primo piano ma il limitato raggio d'azione non lo rese realmente efficace a causa delle enormi distanze da percorrere lungo i confini e in profondit\u00e0 nel territorio conteso. Ha ottenuto diverse vittorie aeree e avrebbe potuto fare meglio se avesse avuto armi affidabili in suo possesso, cosa che all'inizio non avvenne.\nL'aereo \u00e8 stato impiegato in guerra anche da Cuba, Angola, Etiopia e India. Quest'ultima ne ha fatto un uso straordinariamente valido durante la guerra indo-pakistana del 1971, abbattendo vari F-104 e colpendo, con una serie di azioni devastanti, l'aeroporto di Dacca, che venne chiuso per i danni provocati dalle bombe da 500 chili sganciate in picchiata.\nNell'agosto del 1999 due MiG-21 indiani hanno abbattuto un ricognitore Breguet Atlantic pakistano, con missili R-60 o Matra R550 Magic.\nI MiG-21 siriani ed egiziani.\nGli arabi fecero grande uso del MiG-21 contro gli israeliani nelle varie guerre combattute negli ultimi decenni. I siriani sono stati tra i principali utenti, impiegando il caccia estensivamente e perdendone un alto numero di esemplari. Nel 1982, F-15 ed F-16 ne distrussero circa 40, ma anche nella guerra del Kippur vi furono numerose perdite.\nNel 1961 l'aviazione egiziana ordin\u00f2 i MiG-21 per rimpiazzare i precedenti MiG-17 e MiG-19 nel ruolo di caccia intercettore. I piloti egiziani erano gi\u00e0 abituati al volo supersonico sui MiG-19 (in forza all'Egitto dal 1958), ma il MiG-21 era il primo caccia da Mach 2 nell'aviazione egiziana.\nIl MiG-21 sarebbe stato il principale caccia per l'Egitto per le due decadi successive. La propaganda egiziana ha accreditato al MiG-21 pi\u00f9 del 97% delle vittorie aeree reali o rivendicate dall'Egitto nelle guerre tra Egitto e Israele tra il 1967 e il 1973 e quelle reali durante gli scontri con la Libia tra il 1977 e il 1979.\nLa prima versione ad entrare in servizio con l\u2019\"al-Quwwat al-Jawwiyya al-Mi\u1e63riyya\" (forza aerea egiziana) \u00e8 stato il MiG-21F-13 seguito nel 1964 dal MiG-21PF, capace di volo notturno.\nNonostante il MiG-21 fosse considerato un buon aereo dai piloti egiziani, c'erano comunque lamentele legate all'autonomia e al sistema d'arma del caccia sovietico. Nella guerra dei sei giorni del 1967 gran parte dei MiG-21 egiziani vennero distrutti al suolo, nonostante qualcuno sia riuscito a decollare per cercare di difendere le proprie basi dai cacciabombardieri israeliani. Sul campo d'aviazione di Hurghada dodici MiG-21, con l'aiuto di otto MiG-19, sorpresero gli incursori israeliani abbattendone tre senza subire alcuna perdita.\nL'Egitto rivendica 36 vittorie aeree sulla Heyl Ha'Avir (aeronautica israeliana) con i MiG-21 durante quella guerra, la maggior parte con i cannoncini. I numeri sono esagerati o comunque non confermabili, ma gli israeliani subirono comunque 12 perdite in duelli aerei.\nDopo la devastante guerra per le aviazioni arabe, l'URSS riforn\u00ec l'Egitto di un gran numero di MiG-21, facendo rinascere l'aviazione egiziana.\nNegli anni seguenti i MiG-21 egiziani furono impegnati nella protezione dello spazio aereo nazionale, soprattutto finch\u00e9 non fu pronta la muraglia egiziana di missili SAM. Quando i cacciabombardieri israeliani iniziarono a colpire in profondit\u00e0 sul territorio egiziano, il presidente dell'Egitto Gamal Abd el-Nasser chiese aiuto ai sovietici che mandarono diversi MiG-21MF e batterie di missili SA-3 in Egitto. Nel 1970 l'aviazione egiziana ricevette il MiG-21MF, decisamente pi\u00f9 avanzato delle varianti precedentemente in forza all'Egitto. Molti di questi caccia erano quelli in forza all'aviazione sovietica passati all'Egitto.\nNel periodo tra il 1967 e il 1970 l'aviazione egiziana rivendic\u00f2 l'abbattimento di pi\u00f9 di 50 caccia israeliani ottenuti con i soli MiG-21. Durante questo periodo (chiamato in Israele \"guerra d'attrito\", in Egitto, pi\u00f9 enfaticamente, \"guerra per l'Egitto\") alcuni piloti egiziani di MiG-21 diventarono assi: Ahmed Atif (il primo egiziano che avrebbe abbattuto un F-4 Phantom), Samir Mikael, Ali Wagdi, Hussein Samy e altri.\nNella guerra del 1973 (guerra del Kippur), i MiG-21 vissero giorni intensi; in questa occasione l'Egitto rivendic\u00f2 l'abbattimento di almeno 90 caccia israeliani. Il 12 dicembre 1973, ci fu l'ultima battaglia aerea: avvenne nei cieli a nord del golfo di Suez, appena a Sud dell'entrata meridionale del canale. Qui un MiG-21 egiziano avrebbe abbattuto un F-4 israeliano durante alcune manovre in cui il MiG avrebbe lanciato entrambi i suoi missili R-3s (AA-2 Atoll), danneggiando gravemente l'F-4, per finirlo poi con raffiche di cannone; il pilota e il navigatore dell'F-4 sarebbero stati poi presi prigionieri.\nL'aviazione israeliana ha sempre negato perdite in combattimento aereo dei suoi caccia (o comunque ne ha ammesse pochissime), creando un alone di invincibilit\u00e0 intorno ai suoi piloti, che in inferiorit\u00e0 numerica riuscivano ad abbattere numerosi MiG e tornare illesi con i loro caccia alla base. Il fatto che l'aviazione israeliana abbia conquistato la superiorit\u00e0 aerea nei cieli del Medio Oriente \u00e8 incontestabile, ma bisogna ricordare che negli stessi anni, i medesimi caccia si stavano scontrando a qualche migliaio di chilometri ad est sui cieli del Vietnam, dove gli F-4 con equipaggi statunitensi (sicuramente all'altezza degli israeliani) chiuderanno la guerra con un deludente rapporto di 3 MiG distrutti per ogni F-4 perso in combattimento aria-aria (da notare che i tre abbattuti includono sia MiG-21 che i pi\u00f9 vecchi MiG-17 e probabilmente qualche MiG-19). Da questo paragone, un certo numero di abbattimenti di aerei israeliani in quegli anni \u00e8 da ritenere pi\u00f9 che credibile, anche se forse non ai livelli delle rivendicazioni egiziane. Le notevoli capacit\u00e0 e la dedizione dei piloti israeliani, unita alla superiorit\u00e0 qualitativa dei loro mezzi, sono comunque indubbie: nel 1967 compirono missioni di bombardamento preventivo considerate un modello di guerra aerea. Nel 1973, combattendo in inferiorit\u00e0 numerica e riuscendo, dopo alcuni insuccessi iniziali, ad avere la meglio su caccia e SAM mobili arabi, mantennero nel complesso la superiorit\u00e0 aerea sul campo di battaglia.\nDopo la guerra, gli egiziani iniziarono a valutare un aggiornamento per i loro caccia: si propose anche di equipaggiare i MiG-21 con nuovi motori, ma l'idea venne scartata per problemi finanziari. Nel 1978 i MiG-21 egiziani furono aggiornati per essere equipaggiati con i missili AIM-9P Sidewinder.\nDurante gli scontri tra Libia ed Egitto nel 1977, 6 caccia libici vennero abbattuti da MiG-21 egiziani mentre un MiG-21 egiziano venne abbattuto vicino a Tripoli da un SA-6 (al 2005 \u00e8 probabilmente l'ultimo caccia egiziano perso in combattimento). Alla fine del 1979 un MiG-21MF (guidato dal maggiore Mohammad) segn\u00f2 l'ultimo abbattimento dell'aviazione egiziana: un MiG-23MS libico.\nAll'inizio degli anni ottanta, i MiG-21 egiziani furono aggiornati con sistemi IFF e ECM.\nAll'inizio degli anni 2000, dei 320 inviati dall'Unione Sovietica, 24 MiG-21MF, 25 MiG-21PFM, 12 MiG-21R (questi destinati alla foto-ricognizione) ed un MiG-21U (addestratore biposto) erano in servizio e l'aviazione egiziana aveva piani per ristrutturarli ed aggiornarli.\nIn servizio con l'aviazione egiziana ci sono state anche le varianti MiG-21F-13, PF, MF, RM, UM.\nIl MiG-21 catturato da Israele.\nSin dall'estate del 1963 Israele cominci\u00f2 ad interessarsi al MiG-21, dato che l'ultima versione di quel periodo era stata venduta dai sovietici a Egitto, Siria ed Iraq. Il Mossad aveva gi\u00e0 tentato, senza successo, di impossessarsi di un MiG, data la necessit\u00e0 di analizzare le capacit\u00e0, all'epoca praticamente sconosciute, del nuovo caccia che avrebbe sfidato i suoi Dassault Mirage III.\nIl Mossad prov\u00f2, attraverso Jean Thomas, un agente residente in Egitto, a contattare un pilota da caccia egiziano ma senza successo. Quest'ultimo e due complici furono impiccati nel dicembre del 1962, mentre altri componenti della rete spionistica furono condannati a pene detentive. Successivamente furono contattati anche piloti iracheni in addestramento negli Stati Uniti, anche questo tentativo per\u00f2 fall\u00ec.\nFinalmente un pilota iracheno, Munir Radfa, si mise in contatto con rappresentanti israeliani a Teheran (Iran). Il pilota comandava un piccolo reparto da caccia, dotato di MiG-21, vicino a Kirkuk, dalla quale effettuava missioni d'attacco contro i ribelli curdi. Dato che era cristiano i suoi serbatoi non venivano mai riempiti pi\u00f9 dello stretto necessario. Infatti i suoi superiori non si fidavano di lui e questi si sentiva frustrato.\nCos\u00ec il 16 agosto 1966 il MiG-21 iracheno atterr\u00f2 in Israele guidato dal disertore, mentre la stessa mattina i parenti pi\u00f9 stretti del pilota furono espatriati attraverso l'Iran, con l'aiuto di guerriglieri curdi. Il velivolo fu sottoposto a numerose prove di volo e fatto portare in aria dai migliori piloti della IAF che ne impararono a conoscere i limiti e i punti di forza; in particolare notarono che il MiG-21 non era l'apparecchio ideale per volare a bassa quota ad alta velocit\u00e0. Tutte le informazioni che i piloti riuscirono a raccogliere dal MiG-21 iracheno catturato servirono per la vittoria nella Guerra dei Sei Giorni dell'anno successivo, dovuta appunto anche alle vittorie aeree della IAF sui MiG. Qualche mese dopo la cattura il MiG venne spedito negli USA. La macchina, con il codice \"007\", venne usata poi come caccia intercettore a sostegno dei Mirage e nel maggio del 1968 partecip\u00f2 alla parata aerea della \"giornata dell'indipendenza delle IDF\". Oggi si trova nel museo dell'aeronautica di Hatzerim, presso Be'er Sheva.\nI MiG-21 negli Stati Uniti d'America.\nGli Stati Uniti d'America hanno comprato alcuni MiG-21 (rinominati YF-110) tramite il Foreign Materiel Acquisition/Exportation per studi ed addestramento al combattimento contro velivoli sovietici; \u00e8 molto probabile che tutti gli esemplari si trovino nella base aerea di Nellis.\nUtilizzatori.\nMilitari.\nIl MiG-21 \u00e8 stato impiegato in pi\u00f9 di 50 paesi.\nAttuali.\nQuesta lista, aggiornata al 2015, non comprende gli utilizzatori delle versioni di produzione cinese conosciute come Chengdu J-7."}
{"id": "147927", "revid": "22356", "url": "https://it.wikipedia.org/wiki?curid=147927", "title": "Ankylosaurus", "text": ""}
{"id": "147928", "revid": "8897", "url": "https://it.wikipedia.org/wiki?curid=147928", "title": "Hip-hop", "text": ""}
{"id": "147929", "revid": "435482", "url": "https://it.wikipedia.org/wiki?curid=147929", "title": "Hrastnik", "text": "Hrastnik (in tedesco \"Eichthal\" e \"Hrastingg\") \u00e8 un comune di 10.351 abitanti della Slovenia centrale.\n\u00c8 nota principalmente per l'estrazione del carbone (il giacimento si trova sotto Hrastnik e Trbovlje), e per la manifattura del vetro. Le colline nei paraggi sono chiamate Kum (1220\u00a0m), Mrzlica (1122\u00a0m) e Kopitnik (910\u00a0m). L'area attorno a Kopitnik \u00e8 protetta come attrazione turistica naturale. Specie come il Gallo cedrone e il camoscio vivono liberi nelle foreste circostanti. I cacciatori locali tengono sotto controllo il numero dei capi. La citt\u00e0 ha una sua biblioteca e una scuola. I nomi delle strade sono intitolati a persone famose di Hrastnik (Trg Franca Kozarja - Mercato Franc Kozar). Nel passato, molte famiglie vivevano grazie alla lavorazione del vetro, all'estrazione del carbone e all'industria chimica. Oggi, pur restando gli impieghi nel vetro e nella chimica, molti lavorano nelle citt\u00e0 vicine come Trbovlje o Zagorje ob Savi."}
{"id": "147930", "revid": "3115", "url": "https://it.wikipedia.org/wiki?curid=147930", "title": "Erpelle-Cosina", "text": "Erpelle-Cosina (in sloveno \"Hrpelje-Kozina\" ) \u00e8 un comune della Slovenia di abitanti appartenente alla regione del Litorale-Carso, situato nel territorio carsico ai limiti della regione storico-geografica istriana. Confina direttamente con l'Italia nei pressi di Trieste ed \u00e8 uno dei valichi di frontiera pi\u00f9 usati dai turisti con destinazione Fiume, le isole del Quarnaro, la Dalmazia e la parte orientale dell'Istria. Il comune confina a sud-est con la Croazia attraverso un altopiano calcareo chiamato Cicceria.\nStoria.\nIl comune di Erpelle-Cosina fu istituito nel 1923, nel periodo di appartenenza al Regno d'Italia, unendo la frazione di Erpelle del comune di Matteria con la localit\u00e0 di Cosina del comune di Roditti, pi\u00f9 le frazioni di Occisla, Poggio, Piedimonte, Cernotich e San Servolo gi\u00e0 chiamate \"Comune di Occisla-Clanzo\" sotto l'Austria, e parte della frazione di Draga; il capoluogo fu posto nella localit\u00e0 di Cosina. Il comune era inquadrato nel mandamento di Capodistria della neoistituita Provincia di Pola.\nDopo l'occupazione del 1944-45 e il definitivo passaggio alla Jugoslavia previsto dal trattato di pace del 1947, il comune mantenne la denominazione e fu inquadrato nella Repubblica Socialista di Slovenia, seguendone le sorti al momento della dichiarazione d'indipendenza e del successivo conflitto nel 1991.\nErpelle fino al 1959 era capolinea della ferrovia della \"Val Rosandra\" che collegava la Stazione di Trieste Campo Marzio con la ferrovia Istriana.\nGeografia antropica.\nLocalit\u00e0.\nIl comune di Erpelle-Cosina \u00e8 diviso in 40 insediamenti (\"naselja\"):"}
{"id": "147933", "revid": "1305772", "url": "https://it.wikipedia.org/wiki?curid=147933", "title": "Dipartimento di Oruro", "text": "Il dipartimento di Oruro, \u00e8 uno dei nove dipartimenti della Bolivia, situato nel sud-ovest della Bolivia, ha come capoluogo la citt\u00e0 omonima. L'estensione \u00e8 pari a 53.588 km\u00b2. La popolazione \u00e8 di 494.178 abitanti secondo il censimento 2012.\nConfina a nord con il dipartimento di La Paz, a sud con il dipartimento di Potos\u00ed, a est con il dipartimento di Cochabamba e a ovest con il Cile. \nA livello topografico \u00e8 caratterizzato da un altopiano esteso chiamato \"altiplano\" o \"meseta altipl\u00e1nica\" e gran parte del territorio \u00e8 da ritenersi montagnoso, la vetta pi\u00f9 alta \u00e8 il monte Sajama che raggiunge i 6.542 metri sul livello del mare.\nGeografia fisica.\nClima.\nIl clima \u00e8 prevalentemente freddo in particolare nella \"cordillera occidental\". Nella \"puna\" desertica le basse temperature sono accompagnate anche da un clima particolarmente secco. In estate la temperatura \u00e8 semi-temperata\nSuddivisione amministrativa.\n\u00c8 suddiviso in 16 province e 119 cantoni. "}
{"id": "147937", "revid": "484362", "url": "https://it.wikipedia.org/wiki?curid=147937", "title": "Boeing B-52 Stratofortress", "text": "Il B-52 \"Stratofortress\" \u00e8 un bombardiere strategico a lungo raggio prodotto dall'azienda statunitense Boeing a partire dal 1955. Le origini di questo velivolo risalgono alla fine degli anni quaranta, quando la Boeing cerc\u00f2 di sviluppare un sostituto per gli ormai tecnologicamente superati B-29 \"Superfortress\" e Convair B-36.\nPrimo grande bombardiere dotato di motori turbogetto, costruito in 744 esemplari, fu per tutto il periodo della Guerra fredda il bombardiere pi\u00f9 importante della USAF. A tutt'oggi privo di un successore, il B-52 rimarr\u00e0 probabilmente in servizio fino al 2040 divenendo cos\u00ec, di fatto, il velivolo pi\u00f9 anziano al mondo ancora operativo. A causa della sua linea, il B-52 viene anche soprannominato dai suoi equipaggi \"BUFF\", acronimo di \"Big Ugly Fat Fellow\" (tipo grosso, brutto e grasso), oppure \"Cadillac\".\nStoria.\nGli inizi.\nLo sviluppo del B-52 \u00e8 il risultato di una serie di eventi che risalgono fino ai primi anni della seconda guerra mondiale, quando la Germania minacciava di occupare anche il Regno Unito, ultima roccaforte degli alleati in Europa. La perdita del Regno Unito avrebbe infatti comportato la perdita di tutte le basi aeree dalle quali i bombardieri statunitensi di stanza in Europa avrebbero potuto attaccare la Germania. Si avvert\u00ec quindi l'esigenza di poter disporre di velivoli con raggio di azione tale da potere operare da avamposti situati a migliaia di chilometri di distanza dal proprio obiettivo.\nIn seguito a tale richiesta avanzata dall'USAAF, la ditta Convair inizi\u00f2 la progettazione di un velivolo che riuscisse a soddisfare tali esigenze, il Convair B-36 \"Peacemaker\". Il decorso del conflitto e lo sbarco in Normandia resero per\u00f2 meno stringente la necessit\u00e0 di velivoli con ampio raggio d'azione, con l'effetto di rallentarne lo sviluppo. Ci\u00f2 nonostante, lo sviluppo del B-36 fu portato a termine e la produzione di una quota di velivoli destinata ad equipaggiare i reparti dell'USAAF fu comunque avviata.\nIl B-36 tuttavia non disponeva originariamente di motori a propulsione turbogetto, ma era dotato di sei motori a pistoni che alimentavano altrettante eliche. Ci\u00f2 faceva s\u00ec che la sua velocit\u00e0 di crociera non fosse molto elevata, il che lo rendeva relativamente vulnerabile. Sempre su sollecitazione dell'USAAF, il 23 novembre 1945 venne emessa una nuova specifica per la valutazione di un nuovo progetto in grado di sostituire il B-36.\nPrimi progetti.\nSecondo le specifiche del bando pubblicato dall'USAAF, il nuovo bombardiere avrebbe dovuto raggiungere una velocit\u00e0 continuativa di crociera di almeno 480\u00a0km/h ad una quota di 10\u00a0500 metri con un carico di 4\u00a0500 chilogrammi e con un equipaggio composto da 5 persone. Il raggio d'azione si sarebbe inoltre dovuto avvicinare agli 8\u00a0000 chilometri.\nIl 13 febbraio 1946, a fronte di tali specifiche, la Boeing present\u00f2 il proprio progetto e su successiva richiesta del Dipartimento della Difesa (\"DOD\") furono quindi avviati i primi studi di realizzazione del velivolo. Il 5 giugno 1946 il progetto presentato dalla Boeing fu proclamato vincitore del bando e si procedette quindi ai primi test statici di parti della fusoliera e dell'armamento. In seguito il progetto fu ufficialmente nominato XB-52 e sempre su richiesta del dipartimento alla difesa fu quindi ordinata la costruzione del primo prototipo in scala 1:1.\nNuove richieste.\nIn seguito al rapido progresso tecnologico dell'epoca e al continuo miglioramento delle prestazioni dei motori a reazione di quel periodo, anche le specifiche di questo nuovo velivolo furono continuamente aggiornate: cos\u00ec, il raggio d'azione minimo richiesto dal Dipartimento della Difesa si allung\u00f2 dagli 8\u00a0000 iniziali a 19\u00a0000\u00a0km e la velocit\u00e0 di crociera minima non doveva essere inferiore ai 640\u00a0km/h. Ci\u00f2 comport\u00f2 un notevole aumento della massa del velivolo, il cui peso a pieno carico dovette essere aumentato dalle originarie 104 a circa 220 tonnellate, in modo da permettere all'aereo di imbarcare, oltre alle armi, anche una quantit\u00e0 sufficiente di carburante.\nL'aumento di peso per\u00f2 comport\u00f2 anche una serie di problemi tecnici, che all'epoca non sembrava possibile risolvere in tempo utile. Tali difficolt\u00e0 spinsero la ditta Boeing a considerare la possibilit\u00e0 di presentare il progetto del B-52 in due versioni, una con un carico ridotto ma con un raggio d'azione maggiore ed una con un carico utile maggiore ed un raggio d'azione minore. L'ipotesi mise per\u00f2 a repentaglio il progetto: l'insoddisfazione del Dipartimento della Difesa fu tale che si valut\u00f2 seriamente se cancellare lo sviluppo di tale velivolo: fu solo grazie alle pressioni esercitate dal generale Curtis LeMay che il progetto non venne sospeso. La progettazione and\u00f2 avanti sotto la supervisione della neo-fondata USAF, che necessitava urgentemente di velivoli in grado di effettuare attacchi nucleari a lungo raggio.\nNel frattempo il Dipartimento della Difesa aveva nuovamente modificato le proprie specifiche, richiedendo che il velivolo fosse in grado di raggiungere una velocit\u00e0 di crociera di 885 chilometri orari ed un raggio d'azione di 13\u00a0000 chilometri. Tali richieste non poterono essere completamente soddisfatte, ma le modifiche apportate nel frattempo fecero s\u00ec che il modello 464-29 potesse raggiungere una velocit\u00e0 continuativa di ben 805 chilometri orari con un raggio d'azione di 8.000 chilometri, di poco inferiore alle aspettative dell'USAF e comunque accettabili, dal momento che la velocit\u00e0 di crociera era quasi la stessa mentre il raggio d'azione si sarebbe potuto allungare grazie all'utilizzo del rifornimento in volo.\nNuovi concorrenti.\nViste le continue richieste di modifica da parte della Difesa e le iniziali difficolt\u00e0 della Boeing a soddisfarle, l'USAF rivalut\u00f2 il contratto di sviluppo con la Boeing e riapr\u00ec nuovamente il bando, facendo partecipare questa volta anche progetti presentati da parte della Northrop e della stessa Convair, che proponeva una versione migliorata del B-36 denominata Convair YB-60. Ciononostante, i progetti presentati da queste imprese non soddisfarono completamente le aspettative dell'USAF.\nL'YB-60, infatti, sebbene fosse stato dotato degli stessi propulsori a getto del B-52, rivel\u00f2 una motorizzazione nettamente sottopotenziata; inoltre le dimensioni eccessive lo rendevano ingombrante e non abbastanza agile.\nAncor meno fortunato fu il progetto Northrop. Il Northrop YB-35 era un velivolo dalla linea futuristica, che si basava sull'utilizzo dell'intera superficie a disposizione come superficie alare. La sua forma, per l'epoca stravagante (motivo per il quale il Northrop YB-35 ricevette il soprannome di \"flying wing\", ala volante), fu la causa principale del suo insuccesso. A nulla infatti valsero gli sforzi della Northrop di adattare questo progetto alle necessit\u00e0 dell'USAF. All'epoca si riteneva che la forma di questo aereo avrebbe dato eccessivi problemi di manutenzione e che le possibilit\u00e0 di sviluppare un velivolo dalla forma cos\u00ec esotica fossero pressoch\u00e9 nulle. Anche il suo successore, l'YB-49, di fatto un YB-35 con motori a getto, non convinse l'USAF, e il progetto fu accantonato.\nSi decise quindi di portare nuovamente avanti il progetto della Boeing, che nel frattempo aveva presentato un nuovo modello del B-52 denominato 464-35, dal peso a pieno carico di 127 tonnellate e sembrava promettente.\nCaratteristiche.\nStruttura.\nIl disegno definitivo del B-52 ha portato alla realizzazione di un aereo con ala alta a freccia stretta, con un angolo di soli 35\u00b0. L'apertura alare (56,4 metri) risultava maggiore della lunghezza del velivolo (48,5 metri). Le ali, progettate secondo criteri e profili molto avanzati per l'epoca e con una particolare attenzione per il contenimento al massimo dei pesi, contengono al loro interno la grande maggioranza del carico di combustibile dell'aereo.\nL'allungamento alare in sede di progetto \u00e8 8,56, un valore simile a quello degli aerei da trasporto. Le ali sono ricoperte da pannelli in lega di alluminio su entrambi i lati, molto flessibili a causa del ridotto spessore per esigenze di peso, oltre che per la loro lunghezza (21 metri circa). Come conseguenza il velivolo a terra, specialmente quando a pieno carico di combustibile, ha un marcato diedro alare negativo, tanto da costringere a prevedere dei carrelli supplementari all'estremit\u00e0 delle ali. Queste ultime, come verificato durante le prove statiche, possono compiere escursioni fino a 10 metri e durante il volo assumono un marcato diedro positivo. Al decollo l'aereo emette suoni sordi a causa dell'assestamento delle strutture e del \"decollo\" delle ali, sollevate dai flap prima che il resto dell'aereo si alzi dal suolo.\nUn'altra soluzione originale riguarda gli impennaggi di coda. La Boeing pens\u00f2 inizialmente a un impennaggio verticale completamente mobile, ma la scarsa affidabilit\u00e0 degli attuatori idraulici dell'epoca sconsigliarono questa architettura; inoltre, non erano richieste particolari doti di manovrabilit\u00e0 o di recupero dalla vite. I calcoli portarono ad un impennaggio verticale di 15 metri, il che rese necessaria una cerniera in grado di ripiegarlo prima di entrare nell'hangar. Per evitare di ricorrere a servocomandi idraulici o elettrici, ritenuti inaffidabili, all'epoca si ricorse ai pi\u00f9 consolidati \"comandi secondari\" (servoalette) e il timone di coda fu realizzato con una corda alare che \u00e8 solo il 10% dell'impennaggio contro il 25% solitamente usato. Questa scelta semplific\u00f2 notevolmente il sistema dei comandi di volo, ma implic\u00f2 una ridotta capacit\u00e0 di governo sul piano orizzontale, il che rende complesso il pilotaggio in condizione di avaria dei motori e negli atterraggi con vento trasversale. Un B-52 rientr\u00f2 alla base dopo aver perso l'impennaggio verticale durante prove in condizioni di turbolenza.\nQuesti problemi influirono sulla progettazione dei carrelli d'atterraggio. Le ali non erano sufficientemente robuste per ospitare i carrelli principali, che dovettero essere alloggiati all'interno della fusoliera. Per ovviare al problema si ricorse alla configurazione \"tandem\", gi\u00e0 utilizzata su altri aerei militari come il Lockheed U-2 o il Boeing B-47 Stratojet.\nQuesta configurazione lascia sufficiente spazio per un grande vano di carico da ricavare tra i carrelli principali. Il B-52 fu dotato di un'originale variazione di questa configurazione, poich\u00e9 fu dotato di un carrello \"multi tandem\" con due carrelli anteriori e due carrelli posteriori. Il carrello del B-52 \u00e8 anche l'unico al mondo ad avere le quattro gambe del carrello sterzanti. La scelta fu obbligata a causa dello scarso potere di governo del timone e consente atterraggi anche con forte vento laterale utilizzando una tecnica nota come tecnica \"del granchio\" (\"crab landing\"). Tuttavia, a causa di questa particolare configurazione dei carrelli anche gli atterraggi ordinari risultano pi\u00f9 impegnativi: con il carrello a doppio tandem le ruote anteriori e quelle di posteriori devono effettuare il contatto con il suolo contemporaneamente, altrimenti si verifica un forte urto con la conseguente sollecitazione delle strutture quando il carrello pi\u00f9 in alto rispetto agli altri urta il suolo. Di conseguenza in fase di decollo e di atterraggio l'aereo non pu\u00f2 effettuare manovre di beccheggio n\u00e9 pu\u00f2 impennare, specie nelle fasi di decollo quando l'aereo procede a velocit\u00e0 ridotte. Non potendo impennare, in fase di decollo le ali del B-52 hanno un angolo d'attacco modesto e di conseguenza una portanza molto limitata, il che rese necessario dotare le ali del B-52 di un angolo di calettamento maggiore rispetto a quello di molti altri aerei: le ali dei B-52 sono alettate sulla fusoliera in modo da fornire, quando l'aereo ha tutte le ruote a terra, un angolo d'attacco di circa sei gradi.\nIl B-52 nelle sue versioni di produzione ha 7 diruttori per ogni ala, impiegati con movimento asimmetrico per comandare il rollio durante il volo. Nelle versioni fino alla \"F\" erano affiancati da alettoni convenzionali di 10 metri quadrati circa, ma dalla versione \"G\" gli alettoni furono aboliti per risparmiare peso, lasciando i diruttori di 14 metri quadrati come uniche superfici di controllo laterale, perdendo in manovrabilit\u00e0. I diruttori assolvono anche a un'importante funzione in atterraggio: sono alzati tutti contemporaneamente per fungere da aerofreni e ridurre la corsa. Grazie a questo accorgimento il B-52, sprovvisto di inversori di spinta, non necessita di un doppio parafreno di decelerazione come il B-47, ma ne adotta solo uno di 13,4 metri di diametro, ripiegato durante il volo sotto la coda.\nLa configurazione dei posti dell'equipaggio \u00e8 cambiata pi\u00f9 volte nel tempo. Inizialmente, si pens\u00f2 a una configurazione con pilota e copilota in tandem, ma questa soluzione rimase relegata ai soli prototipi XB-52 e YB-52. Con l'avvio della produzione di serie, si impose una configurazione pi\u00f9 convenzionale per un bombardiere pesante. L'equipaggio, che consiste normalmente in sei persone, ha i due piloti seduti fianco a fianco in un modo simile agli aerei di linea. Su un ponte inferiore, raggiungibile con una scaletta, sono seduti il navigatore e radar navigatore, mentre dietro ai piloti al piano superiore sono seduti, rivolgendo le spalle ai piloti, l'ufficiale addetto alla guerra elettronica (\"EWO - Electronic Warfare Officer\") e, nei modelli G e H, il cannoniere che controlla in remoto le armi installate nella coda aiutandosi con un radar in grado di esplorare tutto lo spazio nelle vicinanze dell'aereo. Nelle versioni precedenti alla \"G\" del B-52, il cannoniere occupava un compartimento situato in coda all'estremit\u00e0 della fusoliera e in condizioni di turbolenza veniva sottoposto a grosse sollecitazioni. In caso di abbandono di emergenza del velivolo, l'intera torretta di coda si separava dall'aereo con bulloni esplosivi e il cannoniere doveva lanciarsi nel vuoto per poi utilizzare un paracadute a mano, mentre in caso di abbandono rapido dell'aereo fermo a terra, doveva scendere utilizzando una corda.\nTutti i membri dell'equipaggio attualmente operano in ambiente pressurizzato, riscaldato e dotato di aria condizionata. In caso di emergenza, i seggiolini sono del tipo eiettabile e operano proiettando verso l'alto gli occupanti dei posti al piano superiore e verso il basso per i membri di equipaggio che occupano il ponte inferiore. Questo tipo di configurazione rende problematica la sopravvivenza in caso di abbandono dell'aereo a bassa velocit\u00e0 o quota. I seggiolini non sono del tipo 0-0, cio\u00e8 \"quota 0, velocit\u00e0 0\", ad indicare che l'espulsione pu\u00f2 avvenire anche a terra e da fermi, come nella maggior parte dei caccia. A differenza dei caccia, inoltre, sul B-52 tutti i sedili sono autonomi e possono essere eiettati singolarmente. La sequenza di eiezione avviene in due fasi: nella prima viene avviata la procedura di abbandono, ruotando una delle due leve di armamento disponibili. Il portello viene espulso da una carica esplosiva, alcuni componenti delle postazioni si ritraggono e il seggiolino viene predisposto al lancio. Solo dopo un ulteriore pressione su di un grilletto, il sedile viene espulso. Dopo un breve tragitto, il sedile si separa automaticamente dall'occupante che scende frenato da un paracadute ad apertura anch'essa automatica.\nImpianto motori.\nContrariamente a quanto si potrebbe pensare sia la Boeing che l'USAF valutarono a lungo se fosse il caso di dotare il B-52 di motori a getto o se fosse preferibile utilizzare, come nel B-36, una propulsione ad elica con dei motori a pistoni di grandi dimensioni. Infatti i primi motori a getto risultavano poco potenti, con spinte modeste e con un consumo di carburante elevato, fatto che avrebbe ridotto notevolmente l'autonomia del velivolo. D'altro canto per\u00f2 anche i motori a pistoni presentavano alcuni aspetti sfavorevoli. Il B-36, dotato di sei motori a pistoni, aveva mostrato che questi andavano incontro ad affaticamento molto pi\u00f9 rapidamente di quanto ci si aspettasse. Inoltre i carburatori, che nel caso del B-36 erano situati davanti al motore, non beneficiavano del calore emesso dal propulsore e tendevano ad ostruirsi con il freddo d'alta quota, con conseguente accumulo di carburante nei carburatori, il che peggiorava la miscelazione del carburante rischiando di innescare un incendio.\nSolo nel maggio del 1948, dopo una serie di attenti studi e valutazioni, la Boeing decise di concentrare tutte le proprie risorse nello sviluppo di un B-52 dotato di motori a getto, scartando quindi definitivamente l'ipotesi di dotare il velivolo di motori a pistoni. Fu quindi presentato il modello 464-40, che venne proposto con 8 propulsori J40 della Westinghouse. Tuttavia questi motori non parvero idonei all'USAF per un progetto cos\u00ec ambizioso ed il Dipartimento alla Difesa insistette affinch\u00e9 il progetto del B-52 venisse modificato in modo da potere dotare l'aereo di 8 motori turbogetto Pratt &amp; Whitney J57, sviluppati dalla stessa Pratt &amp; Whitney sempre su richiesta dell'USAF.\nLe modifiche richieste dall'USAF si rivelarono per\u00f2 problematiche e comportarono una serie di problemi di natura tecnica non trascurabili. In particolare, l'applicazione dei motori turbogetto Pratt &amp; Whitney al modello 464-40 del B-52 richiese la modifica dell'intera struttura alare. Si decise quindi di ricorrere all'esperienza accumulata con il B-47 Stratojet, montando i motori a reazione in coppia all'interno di un'apposita fusoliera capace di migliorare l'efficienza aerodinamica del velivolo.\nIl 25 ottobre 1948 fu quindi proposto il modello 464-49 che, almeno sulla carta, poteva vantare una velocit\u00e0 di punta di ben 920\u00a0km/h ed un raggio d'azione di ben 12\u00a0800 chilometri ad una velocit\u00e0 continuativa di 835\u00a0km/h con un peso massimo al decollo di 150 tonnellate. Molte erano le similitudini di questo modello con il B-47 \"Stratojet\", del quale venne ricalcata grosso modo la sagoma, ma in particolare la struttura delle ali. Dopo alcune ulteriori modifiche l'USAF decise di approvare definitivamente il progetto ed il 26 gennaio 1949 venne avviata la costruzione del primo modello in scala 1:1 e di un primo prototipo denominato XB-52. Nel corso dello stesso anno fu poi decisa la costruzione di un secondo prototipo il YB-52, che si sarebbe aggiunto al primo per completare la sperimentazione in volo. Nel frattempo il peso a pieno carico del velivolo era lievitato dalle 127 tonnellate del modello 446-35 alle 177 tonnellate del XB-52, rendendo di fatto il B-52 l'aereo pi\u00f9 pesante nell'intero arsenale dell'USAF.\nSistemi.\nI B-52 nelle varie versioni hanno sempre avuto in dotazione complessi e sistemi segreti. L'alimentazione elettrica fino alla variante \"E\" derivava da gruppi turbina-alternatori posizionati nella fusoliera e funzionanti con aria in pressione spillata dai motori e convogliata in tubi di acciaio inossidabile. Solo dalla versione \"F\", i B-52 sono passati a una configurazione dell'impianto elettrico pi\u00f9 convenzionale con alternatori montati sui motori di sinistra di ogni coppia, messi in rotazione da giunti Sandstrand a giri costanti.\nI sistemi elettronici di bordo della versione H sono basati su due tipi di bus diversi, un BUS 1760 che controlla le armi e due 1553 che controllano in modo indipendente avionica offensiva e difensiva. Il membro dell'equipaggio chiamato \"navigatore radar\" \u00e8 essenzialmente un \"bombardiere\" e dispone di una vasta gamma di sensori.\nSensori.\nTra i sensori in dotazione al modello H per il \"navigatore radar\" troviamo un radar APQ-156, un display AYK-17, un display ASQ-175 ed un computer AYQ-10 per la parte offensiva, mentre un rilevatore di minacce radar ALR-146, delle contromisure ALQ-117 e ALR-20 e un generatore di bersagli ALQ-122 completano la parte difensiva.\nIl sistema AN/ASG-15 di direzione del tiro delle mitragliere di coda sulle versioni antecedenti alla H \u00e8 stato sostituito dal AN/ASG-21 in quest'ultima versione; le differenze sostanziali tra i due sistemi consiste nel fatto che, mentre il primo aveva 20 differenti modalit\u00e0 di gestione del tiro ma un frequente tasso di inceppamento, il secondo ne ha solo 4 ma gestisce il cannone GE M61A1 Vulcan da 20mm in modo molto affidabile; infine l'AN/ASG-21 ha due radar di controllo del tiro come sul precedente B-58 Hustler, ed \u00e8 stato aggiornato negli anni ottanta dalla Emerson con un sistema di controllo totalmente digitale.\nContromisure.\nLo Stratofortress \u00e8 equipaggiato con un complesso e costoso sistema di guerra elettronica. Da uno studio del 1996, la suite avionica di contromisure \u00e8 risultata essere l'impianto con il pi\u00f9 alto costo per ore di volo ed \u00e8 costituita a partire dalla versione \"G\" da:\nL'apparato di base a disposizione dell'operatore di guerra elettronica per l'autodifesa dalla minaccia dei missili antiaerei era sul B-52 \"G\" l'AN/ALQ-117 PAVE MINT, costruito negli anni settanta espressamente per lo \"Stratofortress\". I test sulle antenne vennero condotti su un B-52 non in servizio operativo, risparmiando tempo rispetto ad un analogo sviluppo condotto ricorrendo a campagne di prove in volo.. Con il passaggio alla versione B-52 \"H\", l'ALQ-117 Pave Mint venne sostituito dall'AN/ALQ-172(V) 1. Quest'ultimo \u00e8 un sistema di contromisure elettroniche (\"CMS - Countermeasures System\") basato su un Digital Frequency Discriminator (DFD), che determina larghezza di impulso, angolo di arrivo (AOA) e Pulse Repetition Interval (PRI - Intervallo di ripetizione di impulso) di un segnale a microonde rilevato, il tutto integrato in un ricevitore a bassa potenza; questo sistema \u00e8 anche installato su AC-130U e MC-130H.\nArmamento.\nA differenza di tutti i bombardieri strategici della seconda guerra mondiale, dei quali raccoglie l'eredit\u00e0, i B-52 eliminarono la maggior parte dell'armamento antiaereo, mantenendo inizialmente soltanto la postazione del mitragliere di coda e finendo con il rimuoverla del tutto nelle ultime versioni. I B-52 dalle versioni A fino alla F imbarcavano un armamento di coda composto da 4 mitragliatrici Browning M2.50 da 12,7\u00a0mm, con il mitragliere che sedeva in coda. Questo tipo di armamento si dimostr\u00f2 relativamente efficace specialmente nel corso dell'Operazione Linebacker II quando venne impiegato contro i MiG nordvietnamiti nel corso della guerra del Vietnam. Ci\u00f2 nonostante, a partire dalla versione G il mitragliere \u00e8 stato spostato in una postazione della cabina anteriore, dalla quale si controllano le mitragliatrici in remoto, mentre i modelli versione H furono dotati di un singolo cannone M61A1 Vulcan da 20\u00a0mm, del tipo utilizzato su molti caccia USAF.\nTuttavia, a met\u00e0 degli anni novanta, quando ormai questo tipo di difesa antiaerea si poteva ritenere superata, l'armamento di coda venne eliminato da tutti i B-52H, riducendo il peso in modo sensibile.\nGrazie ai continui aggiornamenti ai quali furono sottoposti, i B-52 sono in grado di impiegare un vasto assortimento di armamenti tra quelli disponibili negli inventari dell'aviazione militare statunitense, comprese le bombe \"di ferro\" a caduta libera non guidata, bombe a grappolo e munizioni di precisione del tipo Joint Direct Attack Munition (JDAM). Nei primi anni sessanta a bordo dei B-52 venne anche imbarcato il missile nucleare AGM-28 Hound Dog: esso, in grado di raggiungere Mach 2, poteva anche essere privato della sua testata nucleare ed essere utilizzato per l'assistenza al decollo, fornendo in fase di accelerazione una spinta aggiuntiva. Il programma AGM-48 Skybolt avrebbe consentito il lancio di missili balistici nucleari dal bombardiere, ma fu cancellato per problemi tecnici.\nSu molti B-52 venne anche impiegato il sistema di contromisure elettroniche ADM-20 Quail in grado di simulare l'immagine radar del B-52. Il motore turbogetto sviluppato per questa esigenza sarebbe inoltre stato alla base del progetto per il motore del Northrop F-5. Verso la fine degli anni Sessanta fu anche introdotto il missile AGM-69 SRAM (Short Range Attack Missile): lanciato da appositi lanciatori rotanti all'interno delle stive e dai piloni sub alari, era un missile da attacco \"stand-off\", cio\u00e8 del tipo \"lancia e dimentica\" (\"fire and forget\"), ma fu ritirato per ragioni di sicurezza. Il sostituto del ADM-20 Quail avrebbe dovuto essere il missile da crociera subsonico AGM-86 ALCM, progettato per entrare negli stessi lanciatori dello SRAM. Con questo armamento, i B-52 avrebbero potuto effettuare missioni \"lancia e dimentica\" simili a quelle che potevano effettuare con i missili AGM-69 SRAM, lanciando gli SRAM contro gli obiettivi, pur rimanendo al di fuori della portata delle difese aeree sovietiche. Questi missili senza pilota avrebbero infine raggiunto il loro bersaglio volando a bassa quota rasenti al terreno ad elevate velocit\u00e0 subsoniche. Sempre a causa dei costi eccessivi il programma non fu per\u00f2 portato a termine, e questo tipo di armi non furono mai impiegate a bordo dei B-52. Ci\u00f2 nonostante, gli sforzi compiuti dall'Unione Sovietica per difendersi da tali missili da crociera furono cos\u00ec costosi che contribuirono sensibilmente al collasso del sistema. Non bisogna infine dimenticare che l'amministrazione Carter giustific\u00f2 la cancellazione del costoso programma di costruzione dei bombardieri B-1 anche grazie ai successi della tecnologia dei missili da crociera, anche se il programma venne comunque in seguito riavviato dall'amministrazione Reagan.\nPoich\u00e9 le pi\u00f9 recenti tecnologie rendono il B-52 capace di impiegare la totalit\u00e0 degli armamenti in dotazione alle forze armate statunitensi, consentendogli di costituire ancora nel XXI secolo un importante strumento delle capacit\u00e0 militari USA, \u00e8 gi\u00e0 in corso l'aggiornamento tramite le apparecchiature da guerra elettronica destinate al caccia F-35, con un contratto da 72 milioni di dollari.\nImpiego operativo.\nI primi prototipi.\nIl 29 novembre 1951 fu consegnato il primo prototipo del B-52, denominato XB-52, che avrebbe dovuto effettuare il primo volo. Durante dei test statici a terra, per\u00f2, parte di un'ala e parte della fusoliera vennero danneggiati in modo grave. Il primo volo venne cos\u00ec effettuato il 15 aprile 1952 con l'ausilio del secondo prototipo YB-52.\nIn entrambi i prototipi, i due piloti erano seduti uno dietro l'altro, rispecchiando fedelmente la configurazione del B-47 Stratojet. Tale configurazione risult\u00f2 tuttavia poco pratica, dal momento che rendeva difficile l'interazione dei due piloti e riduceva notevolmente lo spazio per la strumentazione. Di conseguenza, la configurazione nei modelli di serie fu modificata, disponendo i sedili dei piloti uno accanto all'altro. Come tutti i modelli di serie, anche i primi due prototipi del B-52 furono subito dotati di carrelli direzionabili per l'atterraggio, che permettono all'aereo di atterrare anche quando non \u00e8 allineato con la pista.\nInfine il 2 ottobre 1952 anche il primo dei due prototipi, l'XB-52, dopo essere stato riparato era nuovamente pronto, e fu quindi sottoposto ad un'estenuante serie di test in galleria del vento che durarono complessivamente 670 giorni, alla fine dei quali fu sottoposto ad ulteriori test aerodinamici e di carico.\nVita operativa.\nDopo oltre 8 anni di sviluppo, il 29 giugno 1955 venne consegnato il primo B-52 alla United States Air Force, e nei successivi anni sessanta il velivolo divenne parte attiva della strategia messa in atto dagli Stati Uniti nel corso della Guerra fredda nota anche come \"risposta flessibile\", divenendo di fatto per alcuni decenni la spina dorsale dello Strategic Air Command (SAC).\nIl 21 maggio 1956 un B-52 sganci\u00f2 per la prima volta una testata nucleare nell'Oceano Pacifico e a partire dall'ottobre del 1957 fino a circa il novembre del 1991, almeno un terzo dei B-52 in servizio si trovavano in permanente stato di Allerta a terra (\"Ground alert\") con armi nucleari attive, pronti a decollare entro trenta minuti in caso di attacco da parte dell'Unione Sovietica. A partire dal 1961 in poi, per ridurre ulteriormente i tempi di reazione in caso di una minaccia nucleare, i vertici del SAC, principalmente il generale Curtis LeMay e il generale Thomas S. Power, decisero di attivare l'operazione Chrome Dome che prevedeva l'Allerta in volo (\"Airborne alert\"): il mantenimento di un'aliquota di bombardieri con armi nucleari - che variava da un minimo di 12 velivoli ad un massimo di 66 unit\u00e0 durante la crisi dei missili di Cuba - continuamente in volo su tre rotte diverse.\n Queste unit\u00e0 venivano armate con testate nucleari ed erano pronte ad attaccare qualora si fosse presentata tale necessit\u00e0. Tuttavia, in seguito alla perdita di due velivoli armati con testate nucleari nei drammatici incidenti di Palomares e Thule, l'operazione Chrome Dome fu sospesa a partire dal 1968.\nBen presto per\u00f2, nonostante l'impiego intenso al quale furono sottoposti questi aerei da parte dell'USAF, gi\u00e0 verso la fine degli anni cinquanta divennero evidenti i limiti maggiori di questo progetto. Pur tenendo conto che il B-52 era all'epoca il bombardiere pi\u00f9 avanzato a disposizione dell'USAF, esso risultava particolarmente vulnerabile a causa della sua bassa velocit\u00e0. Si valut\u00f2 quindi subito la possibilit\u00e0 di fare operare questi velivoli a bassa quota, ma ben presto la struttura della fusoliera e delle ali, che non era stata concepita per tale scopo, cominci\u00f2 a mostrare i primi segni di affaticamento, fatto che spinse i progettisti a dotare tutti i velivoli prodotti dalla serie G in poi di una fusoliera rinforzata.\nI contemporanei.\nIl successo del B-52 dipese per una buona parte dai motori turbogetto del tipo Pratt &amp; Whitney J57 che furono impiegati su questo velivolo. Seppure il B-52 non fosse il primo bombardiere ad essere stato dotato di motori a getto, senza di essi ben presto si sarebbe dovuta avviare la progettazione di un nuovo velivolo ed il B-52 sarebbe stato ritirato dal servizio al pi\u00f9 tardi a met\u00e0 degli anni settanta. Al contrario, il progetto della Boeing seppe interpretare con lungimiranza le esigenze dell'USAF in quel periodo. Le soluzioni tecniche non eccessivamente complesse permisero inoltre l'acquisizione di un numero considerevole di velivoli e limitarono i costi di produzione e mantenimento.\nFondamentale nella fase di progettazione fu l'esperienza accumulata dalla ditta Boeing durante la seconda guerra mondiale nella produzione di bombardieri. A partire dalla fine dagli anni trenta il successo dei suoi due bombardieri B-17 e B-29 garant\u00ec una posizione leader nella produzione di bombardieri, che mantenne fino al 1960. Con l'avvento dei bombardieri supersonici per\u00f2 Convair e North American Aviation, che vantavano maggiore esperienza in questo settore, poterono aggiudicarsi nuovamente la costruzione di nuovi bombardieri quali il B-58 Hustler ed il North American XB-70 Valkyrie facendo di fatto sparire la Boeing da questo settore.\nDi fatto per\u00f2 l'epoca dei bombardieri strategici era ormai terminata, come avrebbe dimostrato la successiva cancellazione del programma del B-70, in quanto la loro efficienza rispetto ai missili ICBM di nuova generazione era inferiore. Lo sviluppo dei missili balistici Minuteman 3 pose la fine dello sviluppo di nuovi bombardieri e fece s\u00ec che l'USAF concentrasse le proprie risorse nello sviluppo di nuovi sistemi d'arma, che potevano vantare raggi d'azione maggiori e necessitavano di una manutenzione inferiore.\nDal punto di vista militare invece il B-52 ricopr\u00ec sia il ruolo di bombardiere strategico che di bombardiere convenzionale adattandosi ad un'ampia gamma di ruoli. Nonostante ben presto fossero evidenti i limiti di questo velivolo, che non poteva raggiungere velocit\u00e0 supersoniche, il B-52 fu l'unico bombardiere del dopoguerra di queste dimensioni ad essere stato prodotto su cos\u00ec larga scala. La stessa Unione Sovietica infatti non riusc\u00ec a produrre un velivolo equivalente al B-52. Sia il Tupolev Tu-95 che il Myasishchev M-4 erano da un certo punto di vista inferiori al B-52: il primo perch\u00e9 sprovvisto di motori a getto ed il secondo perch\u00e9 i motori a getto dei quali disponeva non gli permettevano di disporre della stessa autonomia del B-52.\nNonostante il rapido progresso tecnologico degli anni sessanta e settanta, i B-52 parteciparono a tutte le operazioni militari dalla Guerra del Vietnam in poi, operando sia come bombardiere ad alta quota che come velivolo adibito a bombardamenti di precisione. Oggi tutti i B-52 veterani della Guerra del Vietnam e della Guerra del Golfo - i modelli B-52D e B-52G - sono stati ritirati e le successive operazioni sono state condotte con l'ausilio dei B-52H. Dall'inizio del nuovo millennio e probabilmente fino al 2040, tutti i B-52H saranno schierati in 2 basi aree, presso la Barksdale Air Force Base in Louisiana con il 2\u00b0 Bomb Wing e presso la Minot Air Force Base in North Dakota con il 5\u00b0 Bomb Wing.\nAd oggi il B-52 \u00e8 con i suoi 60 anni di servizio il velivolo pi\u00f9 anziano ancora in servizio nell'USAF. Questo straordinario risultato dipese per\u00f2 in buona parte anche dallo scarso successo dei principali progetti sviluppati per fornire un degno successore del B-52, dal momento che nessuno di essi \u00e8 stato in grado di offrire una valida alternativa al B-52 in termini di capacit\u00e0 di carico (troppo modeste nel caso del B-58 Hustler), di costi di produzione (Rockwell B-1 Lancer e Northrop Grumman B-2 Spirit), e di opportunit\u00e0 politica (come nel caso del North American XB-70 Valkyrie),\nStrategic Air Command.\nPer tutto il periodo della Guerra fredda il B-52 fu la spina dorsale del SAC, dal momento che nessun altro velivolo in dotazione all'USAF poteva vantare una flessibilit\u00e0 paragonabile a quella del B-52. Inoltre questo aereo fu dalla met\u00e0 degli anni sessanta in poi, dopo che i B-47 Stratojet furono radiati dal servizio, fino alla fine della guerra fredda, l'unico bombardiere in servizio nell'USAF prodotto su larga scala. Capace di missioni sia ad alta che a bassissima quota, armato con armi tanto convenzionali che nucleari, il B-52 poteva anche essere impiegato come ricognitore a lungo raggio o come velivolo per la guerra elettronica. Ci\u00f2 spinse l'USAF ad ordinarne la costruzione di oltre settecento esemplari, il cui utilizzo pi\u00f9 intenso fu negli anni sessanta e settanta, quando un terzo della flotta complessiva si trovava sempre armato e pronto al decollo su apposite \"Alert Strips\" accanto alle piste.\nCapace di missioni di oltre 24 ore, fu schierato dal SAC nei momenti pi\u00f9 critici della Guerra fredda, come durante la crisi dei missili di Cuba,quando ben 66 bombardieri erano continuamente in volo pronti ad attacchi di rappresaglia contro obiettivi in Unione Sovietica. Ci\u00f2 nonostante, pur tenendo conto degli enormi sforzi fatti dall'USAF per mantenere la propria flotta di B-52 al passo con il rapido progresso della tecnologia degli anni sessanta, gi\u00e0 intorno al 1965, appena 4 anni dalla consegna dell'ultimo esemplare, il B-52 poteva considerarsi ormai del tutto obsoleto; non imped\u00ec per\u00f2 che rimanesse in servizio attivo fino alla fine della Guerra fredda, continuando a rappresentare uno dei deterrenti nucleari pi\u00f9 importanti dell'USAF.\nAnalogamente a quanto era avvenuto durante la Guerra dei sei giorni sei anni prima, anche durante la guerra dello Yom Kippur nell'ottobre 1973 l'intera flotta di B-52 fu messa in stato di allerta. Su ordine dell'allora ministro della difesa Melvin Robert Laird, per evitare un possibile intervento dell'Unione Sovietica a favore di Egitto e Siria, una consistente aliquota di B-52 fu schierata come deterrente lungo delle rotte al confine con lo spazio aereo sovietico. Con la fine della Guerra fredda lo Strategic Air Command \u00e8 stato sciolto e sostituito dallo Strategic Command, comando congiunto di marina ed aeronautica. In seguito a ci\u00f2, il comando della flotta dei B-52 \u00e8 stato assegnato all'Air Combat Command, sotto diretto controllo USAF.\nGuerra del Vietnam.\nIl battesimo del fuoco del B-52 avvenne nel giugno 1965 in Vietnam, nel corso dell'Operazione Arc Light, durante i bombardamenti a tappeto in supporto delle forze sudvietnamite contro le infiltrazioni comuniste. In sei mesi i B-52 dislocati nel sud est asiatico portarono a termine pi\u00f9 di 100 missioni di bombardamento, sganciando, entro la fine dell'anno, una media di 8\u00a0000 tonnellate di bombe al mese. In tale occasione si evidenziarono per\u00f2 le carenze nell'addestramento al volo in formazione degli equipaggi, causa di alcuni gravi incidenti. Come molte altre sezioni dell'USAF anche i piloti dei B-52 che all'epoca prestavano servizio nell'aeronautica militare erano perlopi\u00f9 giovani piloti con poca o nessuna esperienza, operanti per la prima volta in un conflitto. Rispetto alla Guerra di Corea molti dei piloti veterani erano stati ormai congedati dal servizio, lasciando la maggior parte degli stormi aerei privi di personale esperto. Anche se ci\u00f2 ebbe un ruolo secondario rispetto agli stormi da caccia, dove l'ancor maggiore inesperienza dei piloti port\u00f2 a pi\u00f9 gravi perdite di apparecchi, specie nei primi giorni dell'operazione Linebacker II, l'USAF risent\u00ec della mancanza di piloti capaci di operare all'interno di vasti stormi, in particolare con inevitabili ritardi nelle operazioni per la scarsa coordinazione degli equipaggi.\nComplessivamente l'impiego attivo durante la Guerra del Vietnam dur\u00f2 dal giugno 1965 fino all'agosto 1973, con oltre 126\u00a0000 missioni di combattimento che partivano dalle basi di Kadena sull'isola di Okinawa, da Andersen sull'isola di Guam e da U-Tapao in Thailandia. Nel 1967 l'uso dei B-52 raggiunse le 9\u00a0700 missioni compiute; nel 1968 i B-52 furono impiegati in modo massiccio soprattutto nell'operazione Niagara, la devastante campagna di bombardamento contro le truppe nordvietnamite che assediavano la base dei Marines di Khe Sanh; in nove settimane i bombardieri sganciarono 75\u00a0000 tonnellate di bombe.\nDopo aver partecipato ai bombardamenti segreti su Cambogia e Laos, i B-52 furono decisivi durante l'offensiva di Pasqua del 1972, partecipando all'operazione Linebacker che contribu\u00ec a fermare l'offensiva nordvietnamita. Nel dicembre del 1972 e nel gennaio del 1973 i B-52 dimostrarono ancora una volta la loro efficacia con i bombardamenti a tappeto durante l'operazione Linebacker II, per spingere il Vietnam del Nord a ritornare al tavolo dei negoziati di Parigi; gli attacchi causarono forti danni alla struttura industriale nordvietnamita. In soli dodici giorni, i B-52 dispiegati volarono oltre 729 missioni sganciando oltre 15\u00a0237 tonnellate di esplosivo. Durante questa operazione ci fu per\u00f2 anche il maggior numero di B-52 abbattuti, 15 in tutto, a fronte di una difesa aerea concentrata ed avanzata.\nComplessivamente, in Vietnam, andarono persi 24 B-52, 7 per incidenti in rotta di avvicinamento e 17 per fuoco nemico; di questi ultimi, ben 15 durante la Linebacker II.\nNonostante tali pesanti perdite nei cieli del Vietnam del Nord, il B 52 mostr\u00f2 tutta la sua validit\u00e0 di essere all'altezza della situazione, specialmente se le perdite sono rapportate al numero di missili lanciati dai nordvietnamiti: pi\u00f9 di 950 nella sola notte del 26 dicembre 1972. Pi\u00f9 in dettaglio, 24 B-52 furono colpiti, e tra questi, dei 15 abbattuti, 10 precipitarono in territorio nordvietnamita (negli equipaggi si ebbero 28 morti e 33 sopravvissuti, presi prigionieri e poi riconsegnati), mentre i restanti 7 B-52 precipitarono fuori dei confini del Nord Vietnam. Almeno uno dei B 52 persi fu abbattuto da un MiG-21 (pilotato dal pilota nordvietnamita Ph\u1ea1m Tu\u00e2n) il 27 dicembre 1972 su Hoa Binh.\nDei 7 B-52 precipitati per incidenti prima di raggiungere gli obiettivi da bombardare si \u00e8 a conoscenza dei seguenti eventi:\nIl 22 novembre 1972 un B-52D (55-0110) venne colpito per la prima volta da un missile SAM durante un bombardamento sopra la citt\u00e0 vietnamita di Vinh. L'equipaggio abbandon\u00f2 il velivolo sopra i cieli della Thailandia, quando un possibile rientro alla base aerea pi\u00f9 vicina parve ormai impossibile. Questo \u00e8 il primo velivolo andato perso a causa di fuoco nemico.\nDal 9 aprile 1972 al 14 gennaio 1974, altri 16 B-52 (15 B-52D e 1 B-52G) furono colpiti dai missili SAM sul Nord Vietnam, ma tutti, nonostante i danni subiti, riuscirono a rientrare alle basi.\nIn Vietnam i B-52 riuscirono anche ad abbattere 2 MiG con le mitragliatrici di coda, uno il 24 dicembre 1972.\nIncidenti con armi nucleari a bordo.\nIl primo incidente che provoc\u00f2 la perdita di un B-52 armato con armi nucleari avvenne il 15 ottobre 1959 nei pressi di Hardinsberg in Kentucky, quando un B-52 decollato dalla Columbus Air Force Base and\u00f2 perso a causa di una collisione con un KC-135. I quattro membri dell'equipaggio poterono eiettarsi ma morirono nell'impatto mentre le due testate a bordo del velivolo furono parzialmente recuperate.\nUn secondo velivolo sempre con due testate nucleari a bordo and\u00f2 perso il 24 gennaio 1961 nei pressi di Goldsboro in North Carolina a seguito di un guasto all'alimentazione di uno dei motori. Le due testate del tipo MK 39 che si trovavano a bordo del velivolo furono paracadutate e una delle due pot\u00e9 essere ritrovata mentre la seconda spar\u00ec in una zona paludosa e non fu pi\u00f9 rinvenuta. Dei cinque membri dell'equipaggio solo due sopravvissero.\nSempre lo stesso anno due mesi pi\u00f9 tardi il 14 marzo a causa dell'improvvisa depressurizzazione avvenuta all'interno della cabina il pilota di un B-52 si vide costretto a scendere di quota. A causa del consumo maggiore alle basse quote non pot\u00e9 per\u00f2 raggiungere il proprio aeroporto di destinazione e dovette procedere ad un atterraggio d'emergenza nei pressi di Yuba City in California.\nUn secondo episodio simile avvenne il 13 gennaio 1964 nei pressi di Cumberland nel Maryland, quando un B-52D decollato dalla Westover Air Force Base precipit\u00f2 a causa di una serie di turbolenze che causarono un cedimento strutturale. In quel caso entrambe le testate poterono essere recuperate mentre tre membri dell'equipaggio morirono.\nUn ulteriore velivolo and\u00f2 perso il 17 gennaio 1966 nei pressi di Palomares in Spagna. Anche in quel caso la causa era stata una collisione durante la fase di rifornimento con un KC-135. Delle 4 testate nucleari a bordo solo due furono recuperate dal momento che le restanti due furono completamente distrutte nell'impatto; una delle bombe fu recuperata in mare utilizzando un piccolo sommergibile (DSV Alvin).\nDue anni pi\u00f9 tardi il 21 gennaio 1968 avvenne l'ultimo incidente con un B-52 armato con armi nucleari, quando a 11 chilometri a sud della Base aerea di Thule in Groenlandia precipit\u00f2 un B-52 con quattro testate nucleari a bordo. Tre delle quattro bombe poterono essere almeno parzialmente recuperate mentre la quarta non venne mai ritrovata, anche se ne fu annunciato il ritrovamento 11 anni pi\u00f9 tardi per evitare allarmismo. In entrambi gli ultimi due incidenti ci fu una forte dispersione di materiale radioattivo nell'ambiente circostante, che rese necessarie vaste opere di bonifica, le quali furono finanziate dal governo statunitense. A causa della contaminazione da materiale radioattivo, gli strati superiori del terreno dovettero essere completamente asportati e trasportati in un'apposita discarica speciale situata negli Stati Uniti, dove tuttora si trovano.\nIl 30 agosto 2007 un B-52 stazionato presso Minot Air Force Base in North Dakota \u00e8 decollato, per la prima volta dopo 40 anni, con a bordo sei missili da crociera del tipo AGM-129 ACM armati con altrettante testate nucleari. Tuttavia tale armamento non era previsto ed era stato imbarcato per errore. Solo al rientro il personale di terra si accorse del disguido.\nTrattato START.\nCome potenziale vettore per il trasporto di armi nucleari, anche i B-52 rientrano negli accordi START e alla fine della guerra fredda si decise di ridurre sensibilmente il numero di velivoli in servizio. Pertanto tutti velivoli radiati definitivamente dal servizio vengono trasferiti alla Davis-Monthan Air Force Base in Arizona dove si trova il Aerospace Maintenance and Regeneration Center (AMARC). L'AMARC ha quindi il compito di smantellare questi velivoli recuperando prima della definitiva demolizione tutte le parti riutilizzabili e rivendendo a fine smantellamento i metalli ricavati dal processo di rottamazione. Tuttavia ai fini del trattato START tutti i velivoli rottamati devono rimanere per almeno 90 giorni dopo la loro rottamazione all'aperto, affinch\u00e9 i satelliti spia russi possano effettivamente constatare la loro demolizione.\nDesert Storm.\nNel 1991, dopo 19 anni durante i quali i B-52 non furono mai impiegati in operazioni militari, 80 B-52G parteciparono all'Operazione Desert Storm compiendo bombardamenti a tappeto e di precisione contro le difese e concentrazioni di truppe irachene dislocate in Iraq e in Kuwait, portando a termine anche missioni a bassa quota contro le forze armate irachene, soprattutto sulle colonne di carri armati.\nLa prima missione venne effettuata il 17 gennaio 1991 con l'ausilio di sette B-52G decollati il giorno prima dalla base aerea di Barksdale Air Force Base in Louisiana, i quali attaccarono 35 postazioni nemiche. Il compito principale dei B-52 durante l'operazione Desert Storm fu quello di indebolire le difese irachene, affinch\u00e9 le forze della coalizione potessero avanzare trovando la minore resistenza possibile. In tale occasione i velivoli operarono scortati da caccia F-15 ed F-16. Ci\u00f2 nonostante i B-52 non riuscirono ad essere efficaci quanto il comando statunitense sperava. Molti bombardamenti a tappeto ebbero scarsa efficacia dal momento che non impiegavano bombe di precisione, disperdendo la propria potenza di fuoco in vaste aree desertiche. Inoltre gli equipaggi dei B-52 erano stati addestrati per missioni con armi nucleari a bassa quota dove non era richiesta una precisione eccessiva. Complessivamente i B-52 effettuarono 1\u00a0620 missioni durante la prima guerra del Golfo, portando a termine il 3% delle missioni ma sganciando il 30% delle bombe impiegate durante l'intero conflitto.\nI B-52 durante queste operazione si assicurarono anche un nuovo record; la pi\u00f9 lunga missione aerea della storia. Decollati dalla Barksdale Air Force Base negli Stati Uniti d'America, bombardavano l'Iraq percorrendo in tutto 25\u00a0750\u00a0km in 35 ore e ritornando operativi pronti per una nuova missione dopo sole 18 ore dal loro rientro.\nIn tale occasione si verific\u00f2 anche la perdita di un aereo di ritorno da una missione. Tuttavia la perdita dell'aeromobile non fu imputabile al fuoco nemico, ma fu causata da un guasto o da un errore umano. Resta comunque degno di nota il fatto che a partire dalla fine della guerra del Vietnam, tutti gli aspetti relativi alle missioni condotte con l'ausilio dei B-52 e altri bombardieri, vengono sempre meno divulgati dalle autorit\u00e0 militari.\nI B-52 riuscirono tuttavia a imporsi sulle difese nemiche, riuscendo ad annientare in pochi giorni quasi tutto l'apparato di difesa antiaerea dell'Iraq.\nL'incidente della Fairchild Air Force Base.\nIl 24 giugno 1994, un B-52, identificativo radio \"Czar 52\", si schiant\u00f2 al suolo nelle vicinanze della pista della Fairchild Air Force Base nel corso di un'esercitazione in previsione di un air show. Nell'incidente morirono tutti e quattro i membri dell'equipaggio dell'aereo, mentre non vi furono feriti a terra. Dai risultati dell'indagine sull'incidente, \u00e8 emerso che il pilota comandante del velivolo aveva ecceduto i limiti stabiliti da progetto per i parametri di volo e aveva perso il controllo. Come effetto, Il B-52 incorse in uno stallo in virata (detto anche stallo accelerato), impattando al suolo con le ali disposte quasi perpendicolari al terreno. I momenti finali e l'impatto furono registrati da un video amatore e trasmessi ripetutamente nelle varie televisioni degli Stati Uniti e del mondo.\nL'inchiesta sull'incidente arriv\u00f2 alla conclusione che la catena di eventi che avevano portato al disastro erano da imputare alla personalit\u00e0 e al comportamento del comandante dell'aereo, alle politiche dei suoi superiori, alle reazioni (o alla mancanza di reazioni) da parte degli altri membri dell'equipaggio, oltre che alla mera sequenza di eventi succedutasi prima dell'incidente di volo. Oggi, questo disastro \u00e8 utilizzato negli ambienti dell'aeronautica militare e dell'aviazione civile come un \"caso da manuale\" per l'insegnamento della gestione delle relazioni tra membri di un equipaggio. Inoltre, l'incidente \u00e8 spesso utilizzato dall'USAF, e dalle altre aeronautiche militari durante i corsi di sicurezza del volo, come esempio dell'importanza del rispetto delle norme di sicurezza e di come vada corretto il comportamento di chi viola le procedure di sicurezza.\nIl 21 luglio 2008 un B-52 dello stormo di Barksdale, distaccato presso la base aerea di Andersen sull'isola di Guam, \u00e8 precipitato in mare, causando la morte di tutti i 6 membri dell'equipaggio.&lt;ref name = \"AP 35/08 \"&gt;Air Press 35/2008.&lt;/ref&gt;\nOperazioni in Kosovo.\nDurante Operazione Allied Force in Kosovo nel corso del 1999 furono impiegati 11 B-52 che hanno compiuto complessivamente tra le 184 e le 270 missioni, decollando dalle proprie basi aeree situate in Gran Bretagna e sganciando oltre 11\u00a0000 bombe sulle postazioni serbe e su bersagli strategici. Ai B-52 impiegati \u00e8 spettato inoltre l'onere di sparare i primi colpi della guerra con il lancio di missili AGM-86 ALCM contro le principali postazioni di difesa aerea jugoslava, dimostrando per\u00f2 in tale occasione parecchi problemi dovuti in buona parte all'et\u00e0 dei missili e all'anzianit\u00e0 della cellula, che limitava la capacit\u00e0 di imbarcare i missili per questioni di affaticamento.\nOperazioni in Afghanistan.\nA partire dal 7 ottobre 2001 un'aliquota di B-52 partecip\u00f2 anche ai \"bombardamenti a tappeto\" sulle postazioni talebane nell'ambito della Operazione Enduring Freedom, con lunghe missioni in partenza dalla base di \"Diego Garcia\" nell'Oceano Indiano. In tale occasione si utilizz\u00f2 per la prima volta bombe a guida GPS del tipo JDAM\nComplessivamente parteciparono 10 velivoli del tipo H che compivano circa 5 missioni al giorno, percorrendo tra andata e ritorno dalla base di appoggio Diego Garcia oltre ottomila chilometri. Nel corso di questa campagna militare ai B-52 impiegati venivano assegnati degli obiettivi che dovevano essere attaccati per primi. Dopo aver portato a termine la loro missione i bombardieri restavano in stato di allerta all'interno dei quadranti loro assegnati, pronti ad attaccare nuovamente non appena fosse stato necessario.\nIl tiro in questo caso veniva diretto da terra e mediamente ogni B-52, una volta raggiunta la propria zona operativa, era in grado di attaccare un nuovo obiettivo in meno di venti minuti. Contrariamente a quanto ci si potrebbe aspettare, l'efficacia di queste operazioni \u00e8 stata inaspettatamente alta, a dispetto del basso livello tecnologico degli Stratofortress, se paragonati agli altri bombardieri statunitensi delle generazioni successive. In tale occasione, l'impiego di bombe guidate ha portato a risultati sorprendenti pur tenendo conto che i B-52 hanno portato a termine esclusivamente bombardamenti da alta quota condotti con le tecnologie e le armi dei conflitti precedenti. Alcune fonti stimano inoltre che quasi l'80% delle bombe impiegate sia stata lanciata dai B-52. Per una valutazione approssimativa della percentuale di errore, non si dispone di stime esatte degli effetti sulla popolazione civile, ma sono comunque riportati almeno due episodi nel avvenuti nel corso del dicembre 2001 e del luglio 2002, in cui i B-52 hanno causato, insieme con altri velivoli ed elicotteri, la morte di 150 civili e il ferimento di molti altri. La tipologia del conflitto rende difficile comunque arrivare a considerazioni tecniche sulla reale efficacia di queste azioni, tenendo esclusivamente conto delle dichiarazioni del Pentagono, secondo il quale si trattava di obiettivi legittimi.\nSeconda Guerra del Golfo.\nA partire dal marzo 2003 un'aliquota di circa 28 B-52H ha partecipato alla Seconda guerra del Golfo nell'ambito della missione Iraqi Freedom. I velivoli che vi parteciparono utilizzarono, analogamente alla Operazione Enduring Freedom, bombe JDAM a guida GPS e bombe a guida laser del tipo AN/AAQ-28.\nB-52 al servizio della NASA.\nComplessivamente alla NASA furono consegnati tre B-52, che si succedettero l'un l'altro a partire dal 1959. Questi velivoli operarono principalmente nel ruolo di \"mothership\", con il compito di trasportare ad alta quota velivoli e razzi per effettuare test. Nonostante i velivoli fossero stati messi a disposizione della NASA, essi mantennero i numeri di matricola dell'USAF e rimasero ufficialmente in possesso dell'aeronautica, anche se il loro nome era stato modificato da B-52 a NB-52.\nIl primo velivolo ad essere consegnato era un B-52A, che aveva il numero di matricola 52-003. Fu messo a disposizione dell'agenzia per trasportare l'X-15, un velivolo sperimentale per lo studio del comportamento di volo ad altissime velocit\u00e0. Per poter trasportare questo aerorazzo, il B-52 venne dotato di un pilone subalare al disotto di una delle due ali e parte di quest'ultima dovette essere modificata per fare posto al timone di coda dell'X-15. Il primo volo fu effettuato il 10 marzo 1959 presso la Edwards AFB in California.\nNello stesso anno fu consegnato alla NASA il secondo aereo, un B-52B con numero di matricola 52-008.\nCon questo secondo velivolo furono effettuati i restanti 140 voli dell'X-15, mentre il primo B-52 fu ritirato e riconsegnato all'USAF. In seguito questo velivolo partecip\u00f2 a tutti i restanti progetti, rimanendo a disposizione dell'agenzia spaziale fino al 2004, quando fu sostituito da un bombardiere della serie H anche questo dato in prestito alla NASA da parte dell'USAF. L'ultimo volo con l'NB-52B fu effettuato il 17 dicembre 2004 per il progetto Boeing X-43, dopodich\u00e9 l'aereo venne riconsegnato all'USAF. Al momento della riconsegna il velivolo era l'apparecchio pi\u00f9 vecchio della famiglia dei B-52 ancora in servizio nell'USAF e contemporaneamente quello con meno ore di volo.\nCome rimpiazzo per il B-52B radiato dal servizio, il 30 giugno 2004 fu infine consegnato il terzo ed ultimo velivolo di questo tipo alla NASA. Si tratta di un B-52H costruito nel 1961, con numero di matricola 61-0025. che ha funto fino al 2007 da \"aereo madre\" per velivoli sperimentali. Avendo valutato di non aver pi\u00f9 bisogno di un velivolo con capacit\u00e0 simili, nel 2007 il B-52H con numero di matricola 61-0025 fu restituito all'USAF.\nRecord.\nNel corso della sua lunghissima vita operativa il B-52 ha stabilito diversi record. Molti di questi furono conquistati nei primi anni sessanta, quando il B-52 faceva ancora parte degli aerei pi\u00f9 moderni a disposizione dell'USAF. Alcuni di questi record furono poi successivamente superati da altri velivoli, dotati di motori che permettevano loro prestazioni maggiori, altri invece, come ad esempio quello stabilito nel corso della prima guerra del golfo, durante la quale i B-52 portarono a termine le missioni continuative pi\u00f9 lunghe mai condotte nel corso di un conflitto, sono a tutt'oggi ancora insuperati.\nIl primo record stabilito da un B-52 fu conquistato il 24 novembre 1956, quando nell'ambito della operazione \"Quick Kick\" quattro B-52B del \"93rd BW\" e quattro B-52C del 42nd BW ricoprirono in un unico volo non stop un tragitto di 25\u00a0000\u00a0km in sole 31 ore e 30 minuti circumvolando l'intero confine degli Stati Uniti. Successivamente nel 1957 il record stabilito dagli otto B-52 fu superato da tre B-52B che grazie all'ausilio di una serie di rifornimenti in volo effettuati da aerei a propulsione a getto e non pi\u00f9 da vecchi KC-97 Stratotanker dotati di sola propulsione a elica, decollarono dalla Castle Air Force Base ed effettuarono la prima circumnavigazione del globo senza scalo facendo ritorno alla base di partenza dopo aver percorso complessivamente un tragitto di 39\u00a0165\u00a0km in sole 45 ore e 19 minuti. Tale prestazione assicur\u00f2 inoltre al 93rd Bomb Wing l'assegnazione del Mackay Trophy.\nUlteriori due record furono invece stabiliti il 26 settembre 1958 da altrettanti B-52. Lo stesso giorno, un B-52D che percorse un tragitto di 10\u00a0000\u00a0km ad una velocit\u00e0 media di 902\u00a0km/h e sempre lo stesso giorno un secondo B-52D stabil\u00ec un secondo record su di un tragitto ad anello chiuso di soli 5\u00a0000\u00a0km, percorrendo quest'ultimo ad una velocit\u00e0 media di 962\u00a0km/h. Il 14 dicembre 1960 un B-52G stabil\u00ec poi un record di autonomia, percorrendo 16\u00a0227\u00a0km in 19 ore e 44 minuti senza alcun rifornimento in volo. Infine questo record fu superato due anni pi\u00f9 tardi il 10 gennaio 1962 da un B-52H che percorse il tragitto dalla Kadena Air Base sull'isola di Okinawa alla Torrejon Air Base in Spagna senza alcun rifornimento in volo.\nIl B-52 come piattaforma di ricerca per nuovi carburanti.\nCon il costante aumento del costo dei combustibili fossili, l'USAF ha preso in considerazione a partire dal settembre del 2006 lo sviluppo di un nuovo tipo di combustibile per la propria flotta aerea la cui base non derivi dagli idrocarburi fossili. In collaborazione con la \"Syntroleum\" l'USAF ha quindi sviluppato e successivamente testato un B-52 presso la Edwards Air Force Base utilizzando una miscela al 50% di avio cherosene misto al nuovo propellente, che fu iniettata in due degli otto motori turbogetto.\nIn seguito al successo conseguito nel corso del primo test, lo stesso anno il 15 dicembre 2006 un secondo B-52 \u00e8 stato testato dopo essere stato rifornito con il nuovo combustibile. Questa volta per\u00f2 il carburante fu utilizzato con successo in tutti e otto i motori turbogetto. Infine 8 agosto 2007 l'USAF ha dato dopo una serie di studi il proprio nulla osta all'utilizzo del nuovo tipo di carburante su tutti i B-52H in servizio con l'aviazione militare. L'intento dell'USAF con questo progetto \u00e8 quello di ridurre entro il 2016 del 50% la dipendenza dai combustibili fossili.\nFuturo.\nNonostante l'USAF abbia gi\u00e0 avviato da anni studi di realizzazione per la sostituzione dei B-52 con sistemi d'arma pi\u00f9 moderni, il ritiro dei B-52 non \u00e8 previsto prima del 2040, quando gli aerei ancora in servizio avranno ormai quasi 80 anni. Nel frattempo tutti i velivoli ancora operativi vengono ciclicamente sottoposti a operazioni di manutenzione e ammodernamento presso la Tinker Air Force Base in Oklahoma.\nNonostante l'anzianit\u00e0 di questi aerei \u00e8 prevedibile che l'aeronautica militare statunitense continui a fare affidamento sul B-52 per coprire il ruolo di bombardiere tattico, da impiegare in conflitti contro avversari dotati di una modesta capacit\u00e0 antiaerea. Anche la tipologia di missioni che i B-52 andranno a compiere in futuro risulteranno drasticamente diverse da quelli per le quali l'aeroplano fu originariamente progettato. Risulta infatti probabile che i B-52 verranno sempre pi\u00f9 spesso impiegati per bombardamenti di precisione contro singoli obiettivi, mentre si far\u00e0 sempre meno affidamento ai bombardamenti a tappeto.\nNel luglio del 2008 \u00e8 iniziata la radiazione di diciotto B-52H, ed il 24 luglio 2008 il primo di questi 18 velivoli \u00e8 stato trasferito dalla Barksdale Air Force Base all'AMARC. Sempre a partire dalla stessa data \u00e8 prevista la radiazione di un aereo ogni due settimane, alternativamente tra le basi di Minot e Barksdale, per arrivare a ridurre il numero di B-52 in servizio da 94 a 76.\nNel 2016, l'US Air Force ha annunciato un contratto da 491 milioni di dollari, suddivisi in cinque anni, per la sostituzione del vecchio radar Northrop Grumman AN/APQ-66 che equipaggia i B-52H. Il sensore a scansione meccanica, considerato lento e tecnologicamente superato, verr\u00e0 sostituito da un moderno radar AESA (Active Electronically Scanned Array) a scansione elettronica. I lavori dovrebbero terminare nel 2022, ma sono solo la \"punta dell'iceberg\" delle modifiche cui saranno sottoposti gli anziani bombardieri per i quali \u00e8 previsto un ricondizionamento strutturale (circa 11,9 miliardi di dollari) per tenere il B-52 in servizio almeno fino al 2030 (nelle audizioni delle commissioni sulla difesa, tenute tra il 2007 ed il 2014, si erano sentite date comprese tra il 2030 e il 2043). Nel frattempo il programma CONECT (Combat Network Communications Technology), varato nel 2005 per rinnovare la suite di sistemi di comunicazione dell'aereo, \u00e8 gi\u00e0 costato oltre 500 milioni. A partire da gennaio scorso sono stati consegnati i primi sei aerei equipaggiati con la nuova stiva bombe prevista dal programma 1760 IWBU (Internal Weapons Bay Upgrade) che prevede la possibilit\u00e0 di trasportare nella stiva una vasta gamma di ordigni di ultima generazione JDAM (Join Direct Attack Munition), JASSM (Joint Air-to-Surface Missile), MALD (Miniatur Air Launched Decoy) e bombe (a guida laser e GPS) che potevano essere alloggiate solo nei piloni esterni. Infine, periodicamente si parla di sostituire gli otto turboreattori Pratt &amp; Whitney TF-33 con quattro motori pi\u00f9 potenti e pi\u00f9 moderni, a vantaggio di consumi, autonomia, impatto ambientale e manutenzione, anche se \u00e8 probabile che questo progetto non venga mai attuato per i costi che comporterebbe.\nAttualmente ne restano in servizio attivo 75 esemplari in quanto, il 18 maggio 2016, un B-52H si \u00e8 schiantato sulla pista della Andersen Air Force Base di Guam, nel Pacifico. L'aereo, che apparteneva al 69\u00b0 Expeditionary Squadron bomb, \u00e8 andato completamente distrutto. Risultano illesi i 7 membri dell'equipaggio.\nAd ottobre 2016, l'USAF ha rimesso in servizio un bombardiere strategico B-52H. Il velivolo, identificato con le marche 61-007 e con il nomignolo \"Ghost Rider\", era stato accantonato in attesa di ripristino nel \"cimitero\" della base di Davis-Monthan in Arizona. Per rimetterlo in condizione di operare \u00e8 stata necessaria una complessa revisione durata 9 mesi presso l'Oklahoma City Air Logistics Complex, prima del nuovo dispiegamento operativo con il 5th Bomb Wing di Minot (North Dakota). Con il rientro in servizio di questo esemplare, la flotta in servizio ritorna a 76 esemplari. A marzo 2021, un ulteriore B-52H, identificato con le marche 60-034 e il nomignolo \"Wise Guy\", \u00e8 stato riportato in condizioni di volo dall'AMARG, riportando a 77 gli aerei in servizio al marzo 2021.\nVersioni.\nComplessivamente furono costruite, a partire dal marzo 1954 e fino al 1960, 744 unit\u00e0 in nove varianti differenti. In tabella sono illustrati il numero di velivoli prodotti, il periodo e l'anno di radiazione dal servizio per ogni singola variante.\nIl primo prototipo, matricola 49-230, venne completato il 29 novembre 1951. Durante i test a terra, durante una prova di tenuta al sistema pneumatico (che comandava gli attuatori idraulici e le turbine degli alternatori), un difetto del circuito dell'aria compressa spillata dai reattori comport\u00f2 danni estesi al bordo d'uscita dell'ala. Le operazioni di riparazione e messa a punto comportarono diversi ritardi, cosicch\u00e9 l'XB-52 effettu\u00f2 il primo volo solo il 2 ottobre 1952, sei mesi dopo il secondo prototipo. Le differenze tra i due velivoli erano minime, il primo esemplare era privo di torretta e adottava 3 diruttori per semiala. Implementava anche l'impennaggio verticale ripiegabile a destra, di modo da consentire lo stivaggio negli hangar standard dell'USAF. Il velivolo venne poi trasferito al Wright Air Development Center, Wright-Patterson Air Force Base, Ohio, dove venne impiegato come banco di prova volante per testare i turbogetti Pratt &amp; Whitney J75. Le coppie di motore esterne vennero sostituite da un J75 ciascuna.\nIl secondo prototipo, matricola 49-231, era stato ordinato originariamente come XB-52. Rispetto al primo prototipo si differenziava per l'adozione di 6 diruttori per semiala e dei flaperon come superfici mobili. Venne installata anche la torretta posteriore con 2 cannoni da 20\u00a0mm.\nSui motivi che spinsero a cambiare la designazione in YB-52, da XB-52, prototipo sperimentale a YB-52, prototipo di preserie esistono due distinte versioni. Da una lato, le modifiche volute dalla Boeing, che seppur minime rispetto al primo prototipo, comportarono l'installazione di equipaggiamento operativo (come la torretta di coda). Di contro vi era la necessit\u00e0 di finanziamenti da parte del Logistics Command, che non era autorizzato a sovvenzionare prototipi sperimentali, caratterizzati dalla lettera X.\nVisto che l'XB-52 era in riparazione, fu il secondo prototipo a compiere il primo volo il 15 aprile 1952 pilotato da A.M. (Tex) Johnson e dal Lt. Col. Guy M. Townsend.\nSebbene i test si fossero rivelati subito positivi, venne deciso di modificare la sezione frontale della fusoliera per ospitare pilota e copilota in tandem, venendo incontro alle richieste del generale Curtis E. LeMay, comandante dello Strategic Air Command. La radicale modifica venne adottata fin dal primo B-52A e non dal 14\u00ba esemplare come previsto originariamente.\nL'YB-52 venne infine trasferito al \"National Museum of the United States Air Force\" nella Wright-Patterson Air Force Base, Ohio il 27 gennaio 1958. Prima della musealizzazione il velivolo venne smantellato a met\u00e0 degli anni sessanta nell'ambito dei programmi di riqualificazione dei paesaggi avviati dalla first lady Bird Johnson.\nLa versione A del B-52 fu la prima ad andare in produzione, a partire dal modello che portava il numero di matricola 464-201-0. Degli originari 13 esemplari previsti ne furono tuttavia completati solo tre, mentre i restanti 10 furono successivamente inglobati nel secondo lotto B. Rispetto ai due primi prototipi XB-52 e YB-52, gli esemplari delle serie A disponevano di una fusoliera lievemente modificata. I piloti, come in tutte le serie successive, erano seduti uno accanto all'altro ed il mitragliere in coda al velivolo disponeva di una mitragliatrice M2 12,7\u00a0mm che poteva essere sganciata in volo in caso di pericolo, permettendo al mitragliere di mettersi in salvo. Inoltre i velivoli disponevano di una propulsione migliorata grazie ai nuovi motori a reazione modello J57-P-1W o J57-P-9W da 4.080-4.990\u00a0kg/s. Il s/n 52-0001 divenne l'NB-52G mentre il s/n 52-0003 divenne l'NB-52A per la NASA, utilizzato quale aereo-madre fino all'ottobre 1969.\nIl primo velivolo della serie A fu consegnato il 5 agosto 1954 ed a settembre dello stesso anno fu consegnato il terzo ed ultimo esemplare di questa prima variante.\nLa versione B fu la prima versione realmente concepita per operazioni militari, dal momento che i modelli della serie A erano stati utilizzati solo come velivoli di prova. Il peso a pieno carico era lievitato fino a 190 tonnellate e i reattori (J57-P-1W, J57-P-1WA, J57-P-1WB, J57-P-19W, J57-P-29W o J57-P-29WA), ulteriormente potenziati, garantivano una spinta di ben 53,8\u00a0kN. Complessivamente ne furono ordinati 50 esemplari, 27 dei quali in versione RB-52B, che per le missioni di ricognizione montavano (in quattro ore) una capsula pressurizzata con due membri d'equipaggio, cinque-otto fotocamere e sette ricevitori radar. Primo volo 25 gennaio 1955. Un esemplare, ridesignato N(R)B-52B \u00e8 stato assegnato alla NASA che lo ha radiato il 17 dicembre 2004.\nIl primo esemplare della versione B fu consegnato il 29 giugno 1955 al 93rd Heavy Bomb Wing all'epoca dislocato presso la Castle Air Force Base in California. Nonostante la sperimentazione intensiva alla quale furono sottoposti gli aerei di questa serie, i primi modelli erano affetti da una serie di problemi ed anomalie che costrinsero lo Strategic Air Command a sospendere tutti i voli dal 12 marzo 1956 fino all'agosto dello stesso anno. Nel 1966, in seguito alle eccessive spese di manutenzione ed ammodernamento necessarie per aggiornare gli aerei della serie B allo standard dei restanti velivoli, si decise di avviare la radiazione di tutti i velivoli di questo lotto.\nI velivoli costruiti in variante C erano pressoch\u00e9 identici ai velivoli della serie B, eccetto per il peso a pieno carico lievemente aumentato (a 204 tonnellate) e per dei serbatoi in grado di trasportare 11\u00a0360 litri di carburante. Primo volo il 9 marzo 1956. Complessivamente furono prodotti 35 esemplari, che rimasero in servizio fino al 1971.\nQuesto modello \u00e8 il pi\u00f9 anziano ad essere stato utilizzato come bombardiere in operazione di guerra, dal momento che tutti i velivoli dei lotti precedenti non furono mai utilizzati in missione. Non fu per\u00f2 questa la prima serie di velivoli ad essere impiegati per bombardamenti (i velivoli della serie F furono i primi), dato che videro il battesimo di fuoco nei cieli del Vietnam solo a partire dall'aprile del 1966.\nQuesta variante fu la prima ad essere prodotto su larga scala, con ben 170\nesemplari consegnati all'USAF, tutti prodotti tra la primavera del 1956 e novembre del 1957, di cui 69 per la prima volta presso lo stabilimento di Wichita in Kansas. Il primo volo fu il 14 maggio 1956. Seppure esteriormente il velivolo fosse rimasto identico ai modelli della serie C, rispetto ad essi disponeva di un'elettronica migliorata e non poteva pi\u00f9 essere utilizzato come velivolo da ricognizione.\nLa variante D fu il primo lotto di velivoli predisposti per missioni a bassa quota. Pertanto tutti i velivoli di questa serie erano equipaggiati con un radar per il volo a bassa quota ed erano armati con missili del tipo AGM-28 Hound Dog. Ebbe diversi sistemi di navigazione ed attacco: AN/ASQ-48 (V), AN/ASB-15, AN/APN-108 e MD-1. Successivamente tale armamento venne predisposto su tutti i modelli di B-52 ed a partire dal 1963 ogni velivolo in servizio era in grado di operare anche a bassa quota.\nPer migliorare la capacit\u00e0 di carico, tutti i modelli della serie D furono modificati (Big Belly) affinch\u00e9 potessero trasportare 27 tonnellate di bombe. La necessit\u00e0 di tale modifica era scaturita durante la Guerra del Vietnam, quando questi velivoli eseguivano larghi bombardamenti a tappeto per distruggere le vie di rifornimento dei Viet Cong.\nI velivoli di questa serie rimasero in servizio fino al 1983, anno in cui si inizi\u00f2 a radiarli dal servizio.\nI velivoli della serie E sono tutti quelli prodotti a partire dal modello 464-259. Questi modelli disponevano di un sistema di navigazione per il bombardamento avanzato del tipo AN/ASQ-38 che consentiva anche la penetrazione a bassa quota, ma che fu, per\u00f2, fonte di una serie di problemi.\nUn B-52 della serie E, esattamente il s/n 56-0631 fu convertito in banco-prova volante e fu utilizzato per testare i nuovi motori turbofan TF39-GE-1C sviluppati dalla General Electric. Per l'occorrenza furono rimossi due dei motori JT3 e furono sostituiti da un TF39-GE-1C. Il TF39-GE-1C fu successivamente impiegato sul Lockheed C-5 Galaxy e sul Boeing 747. Questa versione fu denominata NB-52E.\nIn tutto furono prodotti 100 esemplari, dei quali 58 a Wichita. Il primo velivolo di questa variante fu consegnato il 3 ottobre 1957. Anche se alcuni di questi B-52 erano gi\u00e0 stati ritirati a partire dal 1967, i velivoli della variante E rimasero in servizio fino al 1970.\nLa serie F fu la prima dopo un lungo periodo a disporre di un nuovo motore a reazione del tipo J57-P-43W con iniezione ad acqua che garantiva una spinta massima di 61,2\u00a0kN. Primo volo il 25 agosto 1958. In tutto furono prodotti, a partire dalla fine del 1957 fino al novembre dell'anno seguente, 89 esemplari, 44 dei quali furono assemblati per l'ultima volta a Seattle, prima che la produzione del B-52 fosse trasferita definitivamente a Wichita.\nI velivoli prodotti in variante F furono i primi ad essere impiegati in Vietnam. In vista del loro possibile impiego in quel teatro di guerra, l'USAF fece apportare a 74 aerei di questo modello una serie di modifiche per incrementare la capacit\u00e0 di carico. Grazie ai programmi di ammodernamento \"South Bay\" e \"Sun Bath\" gli aeromobili selezionati furono dotati di piloni sub alari grazie ai quali pot\u00e9 essere incrementata la loro capacit\u00e0 i carico di ulteriori 17 tonnellate. A partire dal 1965 questi aerei vennero poi dislocati nel sud-est asiatico dove furono impiegati per una serie di bombardamenti, anche se a partire dal 1966 gli aerei della serie F furono sostituiti nel loro ruolo da quelli della serie D che potevano vantare una capacit\u00e0 di carico di ben 10 tonnellate superiore.\nI B-52 della serie F furono anche i primi ad essere dotati di un sistema automatico per l'identificazione di perdite di carburante nei condotti e di un sistema ideato per prevenire la formazione di ghiaccio sulle superfici alari.\nI velivoli di questo lotto furono tutti completamente radiati entro il 1978.\nNonostante fosse prevista la sostituzione del B-52 con il B-58 Hustler, la variante G \u00e8 il lotto con il maggiore numero di velivoli prodotti, ovvero 193 esemplari. Primo volo il 9 agosto 1958, entrata in servizio il 13 febbraio 1959.\nI velivoli in variante G si distinguono, oltre che per la loro lunghezza di 2,5 metri inferiore rispetto ai modelli precedenti e per un carico massimo al decollo lievemente superiore (221 tonnellate), principalmente per il timone di coda pi\u00f9 basso di 2,32 metri. La serie G fu infatti la prima variante a ricevere modifiche riconoscibili dall'esterno e che non interessassero solamente i sistemi operativi del velivolo. Erano dotati di direzione del tiro AN/ASG-15 per le armi difensive e di un nuovo sistema di navigazione e bombardamento AN/ASB-16. Di fatto, sia per la versione G che per la versione H la ditta Boeing rimodell\u00f2 il velivolo apportando varie migliorie all'intera cellula strutturale. Dal momento che specialmente le prime serie del B-52 soffrivano di affaticamento dei materiali a causa del loro impiego intensivo, con la serie G si affrontarono e risolsero questi problemi e la Boeing dimostr\u00f2 di aver saputo far tesoro dell'esperienza accumulata con la produzione delle serie precedenti, modificando il velivolo a seconda delle esigenze. Infine, anche il raggio di azione fu decisamente migliorato, grazie ad ali di nuova concezione che disponevano di una capacit\u00e0 di carico maggiore e che di conseguenza consentivano di caricare pi\u00f9 carburante, e serbatoi esterni fissi da 1.650 litri.\nI velivoli G furono anche equipaggiati con gli ingannatori ADM-20 Quail, missili in grado di generare un'eco radar uguale a quella del B-52 e che avevano il compito di confondere i sistemi di difesa nemici, creando falsi bersagli. Gli aerei in variante G, insieme a quelli variante H, sono risultati i B-52 con il periodo di servizio pi\u00f9 lungo e, come i velivoli della variante successiva, sono stati sottoposti a varie opere di ammodernamento che spaziano dalla strumentazione di bordo fino ad arrivare ai motori a reazione, interessando di fatto quasi tutti i sistemi.\nNonostante i numerosi ammodernamenti ai quali furono sottoposti gli aerei di questa variante, tutti i velivoli del lotto G furono ritirati entro il 1994, dopo aver partecipato all'operazione Desert Storm.\nQuando alla fine del 1959 non era ancora disponibile nessun bombardiere in grado di sostituire il B-52, la ditta Boeing decise di avviare la progettazione di un nuovo lotto identificato dalla sigla H. Dotati dei nuovi motori a reazione TF33-P-3 da 7.710\u00a0kg/s sviluppati dalla Pratt &amp; Whitney, i velivoli di questo lotto vantano un'autonomia Maggiore e prestazioni migliori rispetto agli aerei del lotto G. Il raggio d'azione fu ulteriormente incrementato fino a raggiungere i 16\u00a0000\u00a0km e le mitragliatrici in coda all'aereo del tipo M3 furono sostituite da un cannone del tipo T171 Vulcan a controllo remoto con direzione del tiro ASG-21.\nIl primo velivolo di questa serie, ricavato dalla modifica di un B-52G, vol\u00f2 per la prima volta il 6 marzo 1961. Complessivamente i velivoli consegnati all'USAF furono 102. Inoltre i velivoli di questa serie sono gli unici ad essere ancora in servizio a tutt'oggi. Per prolungare ulteriormente la durata della loro vita operativa, dal 1971 in poi tutti i velivoli delle serie G ed H furono dotati di sistemi ottici (in gondole poste sotto il muso), in modo da incrementare le capacit\u00e0 di volo a bassa quota. Sempre nello stesso periodo gli aerei della serie H vennero dotati dei nuovi missili AGM-69 SRAM, capaci di trasportare una testata nucleare. Dal 1980 in poi anche i sistemi per la navigazione furono sottoposti ad un ammodernamento, e a partire dal 1982 tutti i B-52 in servizio erano in grado di utilizzare missili del tipo Tomahawk. A partire dal 1990 in poi, su tutti i velivoli ancora in servizio fu rimossa la mitragliatrice di coda e dal 1992 l'AGM-154 Joint Standoff Weapon insieme all'AGM-84 Harpoon fecero parte dell'assetto disponibile per tutti i B-52.\nDegli originari 102 velivoli del tipo H, 94 si trovano ancora in servizio attivo, anche se 18 di essi sono stati convertiti a velivoli di riserva atti a fornire in caso di necessit\u00e0 pezzi di ricambio. La proposta di ridurre il numero di velivoli da 94 a 76 fu respinta dal Congresso degli Stati Uniti, che ha invece approvato un'eventuale riduzione dei velivoli in servizio solo a partire dal 2018, anno in cui dovrebbe entrare in servizio un velivolo in grado di sostituire almeno parzialmente il B-52.Tutti e 76 velivoli della versione H, ora, sono aggiornati alla versione Phase IV che comprende vari miglioramenti dell'avionica, delle contromisure elettroniche (installate in coda al posto del cannone che \u00e8 stato soppresso) e dell'armamento.\nSia per la versione G che per la versione H, si prese inoltre in considerazione la possibilit\u00e0 di sostituire le ormai vetuste turboventole del tipo TF33 con dei motori a getto pi\u00f9 moderni del tipo Rolls-Royce RB211. Tale proposta fu avanzata nel 1996 dalla ditta Boeing, secondo la quale tale modifica avrebbe apportato un risparmio di 6 miliardi di dollari qualora tutti i 94 velivoli fossero stati modificati. Questa nuova versione sarebbe stata designata B-52J (Model 464-251). Ma la stima fatta dalla Boeing si rivel\u00f2 errata. Secondo uno studio condotto dall'USAF, la Boeing non avrebbe tenuto conto dell'inflazione e dell'aumento dei prezzi del carburante e avrebbe inoltre sovrastimato le spese di manutenzione da effettuarsi ai motori dei velivoli. Pertanto tale modifica non venne apportata, e tutti i B-52 tuttora in servizio utilizzano ancora i motori di cui sono dotati dall'epoca della loro costruzione.\nUn'ulteriore modifica presa in considerazione fu quella di modificare alcuni velivoli della serie H per usarli come velivoli idonei alle contromisure elettroniche, in grado di disturbare le trasmissioni nemiche. Nel 2004 era stata prevista a tale scopo l'acquisizione di 76 velivoli tutti ricavati da velivoli della serie H, con la consegna del primo velivolo prevista per il 2012. Ma un imprevisto aumento dei costi, che fecero lievitare la previsione di spesa a sette miliardi di dollari, spinse l'USAF a rinunciare a questo progetto.\nL'Armamento nelle stive.\nIl B-52, come tutti i bombardieri della sua epoca, \u00e8 stato concepito con una stiva bombe interna, lunga circa 8,50 m, in grado di accogliere i grandi ordigni nucleari allora in uso. In particolare, i B-52 erano in grado di caricare due grandi bombe Mk.15 Mod.0 o Mod.2 da 3.450\u00a0kg e 1,8 MT.\nSuccessivamente furono realizzate le \"clips\" MHU-14C per quattro Mk.28RI da 1.052\u00a0kg e 70-350KT che potevano essere accompagnate da altrettanti missili-civetta McDonnell-Douglas ADM-20 Quail.\nTra le armi all'idrogeno a disposizione dei B-52, ci sono stati anche altri tipi, come le Mk.36 da 7.940\u00a0kg o la similare Mk.53 da 4014\u00a0kg e ben 9 MT, trasportabili in due esemplari, le Mk.61 (quattro-otto \"pezzi\") da 10-500 KT o le pi\u00f9 recenti bombe H, le B83, da 1-2MT, caricabili in quattro-otto esemplari.\nLa capacit\u00e0 di trasportare grandi carichi convenzionali \u00e8 stata data al B-52 durante la guerra in Vietnam ma il B-52H ne ha beneficiato solo recentemente, dopo l'esperienza della Guerra del Golfo e la radiazione dei B-52G.\nAlternando sistemazioni dette \"cluster\" o \"clip-in\", i B-52H possono caricare nella stiva fino a 27 bombe di medio calibro come le Mk.82 classe 225\u00a0kg o le M117 classe 340\u00a0kg (queste ultime oggi non pi\u00f9 in uso); questa capacit\u00e0 si riduce a 18 con armamenti particolari come le bombe per guerra psicologica M129 o le MJU-1/B (contenitori di civette), 12 possono essere le mine Mk.52 da 900\u00a0kg e sei le bombe a submunizioni CBU-87 e CBU-89 (in radiazione perch\u00e9 messe al bando da accordi internazionali).\nLa soluzione \"clip-in\" si adatta alle mine marine ed alle bombe convenzionali della classe 900\u00a0kg (come le Mk.84).\nA partire dal 1988, 80 B-52H sono stati modificati per ricevere il lanciatore rotante interno Boeing CSRL (Common Stores Rotary Launcher), concepito per l'impiego dei carichi nucleari standard: bombe Mk.28, Mk.61 o Mk.83, missili di corta crociera Boeing AGM-69A SRAM o di crociera Boeing AGM-86B ALCM-B.\nIn effetti, vuoi per inconvenienti nell'impiego, vuoi per limitazioni imposte dai trattati internazionali, vuoi per un mutamento negli indirizzi strategici, gli AGM-69 sono stati radiati e non sostituiti, per cui gli unici missili di crociera trasportati internamente possono essere otto AGM-86B con testata nucleare da 200 KT o altrettanti AGM-86C CALCM a testata convenzionale; 12 missili degli stessi tipi possono essere trasportati esternamente.\nUgualmente elevate sono le capacit\u00e0 di trasporto all'esterno: ricorrendo ai \"pylons\" alari e ai MER (Multiple Ejector Racks) \u00e8 possibile trasportare 24 bombe Mk.82 o M117 o, in alternativa, otto missili antinave McDonnell-Douglas AGM-84D Harpoon o tre-quattro Lockheed-Martin AGM-142A Raptor (Have Nap).\nIl B-52 ed i missili.\nTra i meno pubblicizzati armamenti missilistici del B-52 vi \u00e8 un'arma aria-superficie di corta crociera (stand-off), il Rafael Popeye, prodotto su licenza dalla Lockheed-Martin come AGM-142A, secondo il programma Have Nap; questo missile, per il quale \u00e8 stato fatto il nome Raptor (Rapace), ha una testata convenzionale ed un sistema di guida optonicro (TV); inizialmente sono stati configurati per impiegare gli Have Nap solo 11 B-52H, ma gli altri 83 sono stati predisposti; sono previsti anche gli AGM-142B a guida IR, gli AGM-142C a guida TV e testata perforante I-800 e gli AGM-142D con testata I-800 e guida IR.\nNell'autunno del 1994 \u00e8 stato considerato l'Have Lite (Popeye 2), di peso e dimensioni pi\u00f9 contenuti, apparentemente non entrato in servizio.\nGli Have Nap/Have Lite sono munizioni \"Stand-off\" di precisione e sostituiscono gli AGM-69 SRAM, gli AGM-131 SRAM 2 e gli AGM-137 TSSAM (gli ultimi due sperimentati ma mai entrati in servizio). Gli altri missili in uso sono i Boeing AGM-86 ALCM, cio\u00e8 i \"cruise\" che l'USAF ha preferito ai BGM-109 Tomahawk dell'US Navy.\nIn effetti, il sodalizio tra il B-52 ed i missili aria-superficie va pi\u00f9 indietro nel tempo ed ebbe inizio con i North American AGM-28 Hound Dog, missili di crociera con gittata di 1.100\u00a0km. Nel periodo 1959-1976 i B-52 potevano essere armati con due di questi missili, con la prerogativa di poter accendere i loro motori Pratt &amp; Whitney J-52-P-3 da 3.400\u00a0kg/s per ottenere un supplemento di spinta in emergenza. Gli Hound Dog erano armati con una testata termonucleare W-28 da 1,1 megaton.\nNel 1962 si ritenne di poter armare i B-52H anche con quattro missili ALBM (Air-Launched Ballistic Missile) Douglas AGM-48 Skybolt, con gittata di 1.850\u00a0km ed armamento costituito da una bomba termonucleare W-59 da 1,2 megaton ma il programma fu cancellato prima che lo Skybolt diventasse operativo.\nTra i sistemi d'arma impiegati dai B-52H si devono annoverare anche i Raytheon AGM-129 Stealth Cruise, missili di crociera \"invisibili\" entrati in servizio nel 1990 e radiati nel 2008. Si trattava di un'arma sviluppata con la prima generazione di sistemi \"stealth\", con gittata di 3.000\u00a0km e testata termonucleare W-80-1 dal potenziale selezionabile tra 5 e 150 kiloton.\nL'AGM-129A era un tipico armamento da Guerra fredda e la sua radiazione \u00e8 stata determinata dall'indisponibilit\u00e0 di una configurazione con testata convenzionale.\nA completare il quadro dei missili impiegati dal B-52 va ricordato il McDonnell ADM-20 Quail, un missile-civetta che produceva una falsa immagine radar simile a quella del bombardiere, allo scopo di confondere le difese nemiche. Ogni B-52, normalmente, ne poteva trasportare quattro.\nUtilizzatori.\nIl B-52 \u00e8 schierato attualmente solo su tre basi USAF ed equipaggia tre stormi e un centro prove.\nLivree.\nI B-52 Stratofortress hanno portato livree, mimetiche e non, di vario tipo, legate sia all'evoluzione generale della filosofia che governa le colorazioni degli aerei militari, sia sulla base di specifiche esigenze di teatro.\nI prototipi ed i B-52A erano verniciati in color alluminio, il cosiddetto \"Natural Metal\", anche se in realt\u00e0 si trattava di verniciatura Silver FS-17178. A partire dai B-52B fu introdotta la livrea \"nucleare\", con tutte le superfici inferiori, le gondole dei motori e i serbatoi ausiliari in White FS-17875, con l'intenzione di proteggere la cellula dal \"flash\" delle esplosioni nucleari.\nNel corso delle operazioni in Vietnam l'USAF introdusse il suo \"three-tone camouflage\" che, normalmente, prevedeva tutte le superfici superiori e laterali con grandi aree in Green FS-34079, Green FS-34102 e Tan FS-30219, cio\u00e8 verde scurissimo, verde scuro e nocciola, mentre le superfici inferiori erano in Grey FS-36622 che, nonostante la denominazione, era di fatto bianco. Sull'esempio di quanto aveva fatto il Bomber Command della RAF durante la Seconda Guerra Mondiale per ridurre la visibilit\u00e0 dei bombardieri durante le operazioni notturne, tutte le superfici ventrali, buona parte di quelle laterali ed i piani verticali furono ricoperti in Black FS-17038.\nInoltrandosi nel conflitto, gli Stratofortress erano stati nuovamente riverniciati secondo un diverso schema e con altre tonalit\u00e0, avendo ricevuto la versione \"chiara\" della mimetizzazione impiegata in quel teatro e concepita per gli FB-111A dello Strategic Air Command composta da Dark Green FS-34079, Medium Green FS-34159, Tan FS-30201 con superfici inferiori Light Gray FS-36522; in pratica, lo schema era quello tradizionale ma un verde ed il nocciola erano pi\u00f9 chiari di quelli che apparivano sugli aerei da caccia. Terminato l'impiego nel conflitto vietnamita, in sede di revisione, i bombardieri erano passati alla colorazione Europe 1 Medium Variant in Grey FS-36118, Green FS-34092 e Green FS-34102, una mimetica piuttosto cupa, idonea a rendere meno visibili i bombardieri in volo su un paesaggio continentale.\nOrmai da diversi anni, tutte le macchine in servizio sono passate alla colorazione tipica dei plurimotori di prima linea in Grey FS-36118, cio\u00e8 un grigio ardesia piuttosto scuro.\nCinematografia e arte.\nA causa del suo lunghissimo periodo di servizio il B-52 \u00e8 divenuto uno degli aerei militari contemporanei pi\u00f9 conosciuti e popolari. Di conseguenza, esso \u00e8 divenuto nel corso degli anni oggetto di ispirazione in diversi settori della cultura popolare e della cinematografia. Gi\u00e0 nel 1957 fu presentato il primo film intitolato \"I giganti toccano il cielo\" (B-52 Bomber) interamente dedicato al B-52, con il protagonista interpretato dall'attore Karl Malden. Poi nel 1963, \"La veglia delle aquile\" interpretato da Rock Hudson.\nSempre tra i film pi\u00f9 famosi nei quali il B-52 ha avuto un ruolo centrale spicca certamente il celeberrimo film girato nel 1963 diretto da Stanley Kubrick, \"\", mentre tra i documentari dedicati a questo aereo va invece citato il film documentario di Hartmut Bitomskys intitolato \"B-52\" per il quale il regista ricevette una nomina per l'Adolf-Grimme-Preis.\nNel film \"Apocalypse Now\" del 1979 diretto da Francis Ford Coppola, durante la risalita del fiume da parte del Capitano Willard e del suo equipaggio, la barca passa sotto la coda di un B-52 abbattuto dai Nord Vietnamiti.\nNel 1976 un gruppo rock statunitense scelse come proprio nome The B-52's in onore alle capigliature dei due membri femminili del complesso che all'epoca portavano un'acconciatura all'ultima moda nota negli Stati Uniti anche come \"taglio al B-52\". Infine va ancora citato un popolare cocktail che porta il nome \"B-52\", anche se in questo caso non \u00e8 noto se il nome di questa bevanda si ispiri all'aereo militare o se abbia origini diverse."}
{"id": "147938", "revid": "3115", "url": "https://it.wikipedia.org/wiki?curid=147938", "title": "Idria", "text": "Idria, gi\u00e0 \"Idria Superiore\", (, in tedesco \"Idria\") \u00e8 un comune sloveno di 11 968 abitanti della Slovenia occidentale. \u00c8 nota per le sue miniere di mercurio (oggi non pi\u00f9 attive), e per la produzione di pizzi e degli \"Idrijski \u017elikrofi\" STG (ravioli di patate di Idria).\nIdria \u00e8 uno dei pochi luoghi al mondo dove il mercurio si trova sia nella sua forma liquida sia come minerale di cinabro (solfuro di mercurio). Il pozzo di ingresso sotterraneo alle miniere, noto come \"\"Antonijev rov\" (\"Pozzo di Antonio\"\") viene usato oggi per visite ai livelli superiori, completati con modelli a dimensione naturale dei lavoratori nel corso delle epoche. I livelli pi\u00f9 bassi, che arrivano a quasi 400 metri di profondit\u00e0, non sono pi\u00f9 sfruttati. La citt\u00e0 ha ottenuto il titolo Citt\u00e0 alpina dell'anno 2011.\nStoria.\nDopo la caduta dell'Impero romano, e la parentesi del Regno ostrogoto, a seguito della Guerra gotica promossa dall'imperatore Giustiniano I entr\u00f2 a far parte del Prefettura del pretorio d'Italia in mano ai Bizantini. Dopo la calata, nel 568, nell'Italia settentrionale dei Longobardi, seguiti poi da popolazioni slave, entr\u00f2 a far parte del Ducato del Friuli. In seguito alla caduta del regno longobardo e alla sua inclusione nei domini di Carlo Magno, nel 781 entr\u00f2 nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814 la carica imperiale pass\u00f2 a Ludovico I che affid\u00f2 il Regno d'Italia al suo primogenito Lotario, il quale gi\u00e0 nell'828 (dopo aver deposto Baldrico, ultimo duca del Friuli, per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale, in quattro contee: Verona, Friuli, Carniola e Istria (comprendente il Carso e parte della Carniola interna). Da allora le contee del Friuli e dell'Istria vennero conglobate nella nuova \u201cmarca d'Aquileia\u201d, come parte del Regno d'Italia. In seguito al Trattato di Verdun, nell'843, il suo territorio entr\u00f2 a far parte della Lotaringia in mano a Lotario I e pi\u00f9 specificatamente dall'846 della Marca del Friuli, in mano al marchese Eberardo a cui succedettero prima il figlio Urnico e poi l'altro figlio Berengario.\nCessato il dominio franco con la deposizione di Carlo il Grosso, Berengario, divenuto re d'Italia, pass\u00f2 il marchesato aquileiese al suo vassallo Vilfredo che venne poi nell'895 da lui nominato marchese del Friuli e dell'Istria. Nel 951 pass\u00f2 alla Marca di Verona e Aquileia; dopo un'iniziale sottomissione al Ducato di Baviera dal 952, nel 976 pass\u00f2 al Ducato di Carinzia appena costituito dall'imperatore Ottone II. Nel 1077 l'alta valle dell'Isonzo pass\u00f2 al Principato ecclesiastico di Aquileia. Nel 1379 il patriarca Marquardo di Randeck affitt\u00f2 il castello di Tolmino con tutti i redditi e proventi della contrada, con i diritti annessi e con la gastaldia al Capitolo di Cividale. Nel 1420 la Gastaldia di Tolmino, e con essa Idria, pass\u00f2 sotto il dominio della Repubblica di Venezia.\nIdria ebbe uno sviluppo particolare promosso da Cividale in occasione della scoperta e sfruttamento delle miniere di argento vivo o mercurio. Il nobile Virgilio Formentini nel 1493 aveva visto scorrere argento vivo sulle rive dell'Idria (secondo una leggenda, sembra sia stato un fabbricante di secchi, che lavorava presso una sorgente locale, a individuarlo). Nello stesso anno ser Leonardo di Manzano si present\u00f2 al consiglio del comune di Cividale con la licenza del gastaldo sovrintendente alle miniere per l'autorizzazione all'escavazione del metallo. Il consiglio accett\u00f2, senza pregiudizio per\u00f2 dei diritti dei fratelli ser Filippo e ser Federico Formentini che li avevano richiesti come titolari della conduzione della comunit\u00e0 e del consorzio di Tolmino.\nBen presto l'afflusso di lavoratori tedeschi port\u00f2 a una forte tensione con i conducenti cividalesi e il tutto si concluse con il successivo passaggio del Distretto di Tolmino (poi divenuto uno dei 16 Capitanati della Contea di Gorizia), assieme al resto dell'alta valle dell'Isonzo, alla Monarchia asburgica, stabilito dal Trattato di Noyon (1516) e sancito da quello di Worms (1521), venendo infeudato ai Coronini. Tra il 1522 e il 1533 fu eretto il castello di \"Gewerkenegg\", che divenne la sede amministrativa della miniera: attualmente l'edificio \u00e8 adibito a museo. L'estrazione del mercurio venne messa in mani governative nel 1580. Nal 1783, assieme al suo distretto (\"Idrianer Bezirk\"), pass\u00f2 alla Carniola e vi rimase fino al 1918.\nDopo la prima guerra mondiale fu annessa all'Italia (1921) e nel 1923 entr\u00f2 a far parte della provincia del Friuli sempre come comune autonomo. Nel 1927 pass\u00f2 alla neocostituita provincia di Gorizia. Nel 1928 vennero aggregati ad Idria i comuni di Ceconico, Dole, Idria di Sotto, Ledine e Voschia. Dal 1930 al 1931 vi soggiorn\u00f2 il poeta Pier Paolo Pasolini e la sua famiglia. Fu soggetta alla Zona d'operazioni del Litorale adriatico (OZAK) tra il settembre 1943 e il 1945. Nel 1947 la sovranit\u00e0 pass\u00f2 alla Jugoslavia. La componente italiana, presente in modo marginale sino a quel momento, \u00e8 oggi quasi scomparsa. La citt\u00e0 fantasma di New Idria (California), luogo di estrazione del mercurio durante la Corsa all'oro californiana del XIX secolo, prese il nome da Idria.\nGeografia.\nOrografia.\nMonte San Tommaso (\"Sv. Toma\u017e\"), 743 m; monte Versenico (\"Vrsnik\"), 709 m; monte Freddo (\"Sivka\"), 1 008 m; Passo d'Idria (\"Ledinsko Razpotje\"), 705 m; monte Ceconico (\"Cerkovni vrh\"), 758 m; monte Cobalova (\"Kobalove planine\"), 816 m; monte Merutni (\"Marutnik\"), 892 m.\nSociet\u00e0.\nEtnie e minoranze straniere.\nIl comune di Idria, pur all'interno della Regione geografica italiana e dal 1920 al 1947 politicamente italiano (in provincia di Gorizia dal 1927), \u00e8 abitato per la massima parte da sloveni. Fino al XVI secolo il paese aveva come principali lingue d'uso il friulano e lo sloveno. In seguito, sotto l'impero austro-ungarico, l'idioma diffuso tra le classi colte divenne il tedesco, mentre nel linguaggio familiare e delle campagne era usato lo sloveno; l'italiano per\u00f2 non era percepito come lingua straniera, dato che in paese vi \u00e8 sempre stata una minoritaria componente italiana autoctona. Il censimento etnico italiano del 1921 riportava che tra i 10207 abitanti di allora, 308 fossero italiani. Il censimento italiano del 1936 attribuiva a Idria paese (escluse, quindi le frazioni), una popolazione di circa 5 000 abitanti, di cui 1 000 Italiani. Questi ultimi, tuttavia, non erano tutti elementi autoctoni, bens\u00ec persone provenienti da tutta la Penisola e legate alle locali caserme, e agli uffici dell'amministrazione centrale.\nIl censimento sloveno del 2001 mostra invece i seguenti dati: di un totale di 11 990 abitanti, 11 358 sono sloveni, 159 bosniaci, 87 serbo-croati, 77 croati, 63 albanesi, 23 serbi e 7 macedoni. Lo 0,10% della popolazione \u00e8 di madrelingua italiana (vedi Goriziano).\nGeografia antropica.\nSuddivisioni amministrative.\nIl comune di Idria \u00e8 diviso in 38 insediamenti (\"naselja\"):\nCultura.\nPerkmandl.\nA Idria, fino al XIX secolo era diffusa la leggenda del Perkmandl (dal tedesco Bergmann). Si trattava di uno spiritello o folletto che viveva nelle miniere di mercurio attorno all'abitato. Indossava un cappello rosso, aveva la barba e un aspetto da vecchietto e portava con s\u00e9 una lampada a olio. I minatori potevano avvertire la sua presenza, in quanto lo sentivano spesso picconare in lontananza e pi\u00f9 raramente, riuscivano a vederlo. Molte volte, poi, avvertiva gli stessi minatori, quando stava per verificarsi un crollo. Si diceva anche che fosse a guardia di un favoloso tesoro che, per\u00f2, mai nessuno era riuscito a trovare.\nCastello Gewerkenegg.\nIl castello fu costruito per i fabbisogni della miniera di mercurio e per 400 anni serv\u00ec da sede dell'amministrazione della miniera e non fu, quindi, sede di feudatari. Il cortile ad archi vanta ricchi affreschi.\nMuseo di guerra.\nIl museo di guerra rappresenta il periodo della guerra durante l'anno da 1900 a 1999.\nSi pu\u00f2 osservare il periodo della prima guerra mondiale, della seconda guerra mondiale e del periodo di emancipazione slovena."}
{"id": "147939", "revid": "767487", "url": "https://it.wikipedia.org/wiki?curid=147939", "title": "Ig (Slovenia)", "text": "Ig (in italiano \"Iga di Lubiana\") \u00e8 un comune di 6.202 abitanti della Slovenia centrale, situato a 10,5\u00a0km a sud di Lubiana.\nDal 1941 al 1943 ha fatto parte della Provincia Italiana di Lubiana, articolato nei comuni di Iga di Lubiana / Ig e Tomiscegli / Tomi\u0161elj.\nIl comune di Ig fu nuovamente istituito nel 1995, per scorporo da Vi\u010d-Rudnik, una delle cinque municipalit\u00e0 costituenti l\"'Assemblea Civica delle Municipalit\u00e0 di Lubiana\". Ig \u00e8 oggi un centro piuttosto industrializzato, ma un tempo era attorniato da una zona paludosa, come testimonia lo stemma comunale."}
{"id": "147941", "revid": "119819502", "url": "https://it.wikipedia.org/wiki?curid=147941", "title": "Maquis", "text": "Col termine maquis (in francese letteralmente \"macchia\", nel senso di \"boscaglia\", originariamente calco francese del termine italiano) s'indica il movimento di resistenza e liberazione nazionale francese durante la seconda guerra mondiale. I combattenti partigiani erano detti \"maquisards\".\nLo stesso termine in Spagna indica il movimento di resistenza armata al franchismo che, dopo la fine della guerra civile spagnola, fu particolarmente attivo in Cantabria, sui Pirenei e in Andalusia."}
{"id": "147943", "revid": "1543377", "url": "https://it.wikipedia.org/wiki?curid=147943", "title": "Daniel Branca", "text": "Daniel Branca \u00e8 stato un grande disegnatore di fumetti, soprannominato \"il Carl Barks delle pampas\".\nBiografia e carriera.\nDaniel Branca nacque a Buenos Aires nel 1951. Incominci\u00f2 la sua carriera a sedici anni, come assistente animatore di un'agenzia pubblicitaria. L'anno seguente incominci\u00f2 a lavorare anche per una rete televisiva locale, nello staff del gruppo di animazione di Carlos Costantini, e per alcune pubblicazioni educative. Nel 1971 inizi\u00f2 una collaborazione con il connazionale Oscar Fern\u00e1ndez. Insieme disegnarono numerosi fumetti per \"El Clan de Mac Perro\", un supplemento della rivista \"Billiken\" appena lanciato da Costantini. Dopo \"Do\u00f1a Tele\", il loro primo lavoro collettivo con testi di Beatriz Bolster, Branca e Fern\u00e1ndez disegnarono a quattro mani \"Barbeta y Grunchi\", un western comico, e due episodi di \"Mac Perro\". Insieme con lo scrittore Enrique Pinti, riportarono poi in auge \"El Mono Relojero\", una delle prime serie della rivista, ideata dal suo fondatore Costancio C. Vigil.\nParallelamente, Branca e Fern\u00e1ndez collaborarono anche alla rivista umoristica per adulti \"Satiric\u00f3n\", con la produzione di \"El S\u00e1tiro Virgen\", con testi di Oskar Blotta, nel 1972.\nNel 1976 Branca si trasfer\u00ec a Barcellona, in Spagna, dove inizi\u00f2 a lavorare per l'editore Bruguera, disegnando la serie \"Caramelot\" (ancora con Fern\u00e1ndez), una parodia della leggenda di Re Art\u00f9, pubblicata sulla rivista per ragazzi \"Zipi Zape\". Un anno dopo si trasfer\u00ec all'agenzia Bordon Art, attraverso la quale inizi\u00f2 a disegnare personaggi Disney per l'editore danese Egmont. Branca divenne uno degli autori di punta della Disney per le pubblicazioni europee, e disegn\u00f2 tutti i personaggi, ma soprattutto i paperi (una delle sue specialit\u00e0 era il cane sanbernardo di Paperino, Bolivar). All'inizio degli anni ottanta si prese una pausa e si trasfer\u00ec a Parigi per dedicarsi allo studio delle belle arti. A Parigi organizz\u00f2 anche una serie di mostre dei suoi lavori, influenzati dal cubismo e dal costruttivismo, influenze che si possono rilevare qua e l\u00e0 anche nei suoi fumetti. Nel 1984 si trasfer\u00ec a Maiorca e nel 1995 torn\u00f2 a Buenos Aires, dove continu\u00f2 a disegnare storie di paperi cos\u00ec come a dipingere ad olio e ad esporre.\nNegli anni novanta torn\u00f2 alla rivista Billiken con la serie \"Montana\". \u00c8 morto prematuramente di attacco cardiaco il 28 gennaio 2005.\nIl suo stile iniziale era molto simile al Carl Barks degli anni sessanta, ma nel tempo svilupp\u00f2 uno stile pi\u00f9 originale, armonioso e slanciato, dando pi\u00f9 dinamismo alle sue figure. Era anche uno dei pi\u00f9 apprezzati autori di copertine. I suoi personaggi preferiti erano Paperone e Amelia.\nIn Italia le sue storie sono state pubblicate da \"Zio Paperone\".\nTra i suoi allievi ci sono gli artisti Disney Jos\u00e9 Massaroli e Wanda Gattino, entrambi collaboratori della Egmont."}
{"id": "147944", "revid": "228587", "url": "https://it.wikipedia.org/wiki?curid=147944", "title": "Consumer Electronics Show", "text": "L'International Consumer Electronics Show (inizialmente chiamato Consumer Electronics Show in inglese letteralmente significa \"spettacolo internazionale di elettronica di consumo\") \u00e8 una fiera dell'elettronica di consumo allestita dalla Consumer Technology Association negli Stati Uniti d'America a partire dal 1967. Si tiene una volta all'anno, in gennaio, al Las Vegas Convention Center (Las Vegas, Nevada).\nStoria.\nVoluta dalla Consumer Technology Association dal 1967, in passato si \u00e8 tenuto una volta all'anno tranne che dal 1978 al 1994, anni in cui si \u00e8 tenuto due volte all'anno. Le due edizioni annuali della fiera che si sono tenute dal 1978 al 1994 sono state denominate International Winter Consumer Electronics Show (invernale, abbreviazioni comuni: \"Winter Consumer Electronics Show\", \"Winter CES\", \"WCES\") e International Summer Consumer Electronics Show (estiva, abbreviazioni comuni: \"Summer Consumer Electronics Show\", \"Summer CES\"). L'International Winter Consumer Electronics Show si teneva in gennaio a Las Vegas (Nevada), mentre l'International Summer Consumer Electronics Show si teneva in giugno a Chicago (Illinois). Il primo Consumer Electronics Show si \u00e8 tenuto nel giugno del 1967 a New York (New York).\nAttualmente l'International Consumer Electronics Show \u00e8, a livello mondiale, una delle pi\u00f9 importanti fiere dell'elettronica di consumo. Durante il suo svolgimento spesso vengono presentati, prima della loro commercializzazione, per la prima volta a livello mondiale, nuovi prodotti dell'elettronica di consumo. Dall'edizione 2020 verranno introdotti per la prima volta, tra i prodotti esposti, anche i sex toys.\nEdizioni.\n1980 (edizione estiva).\nLa fiera estiva si \u00e8 tenuta in giugno e a Chicago.\nCommodore presenta il VIC-1001 che diventer\u00e0 il popolare VIC-20.\n1981 (edizione estiva).\nLa fiera estiva si \u00e8 tenuta a Chicago dal 2 maggio al 3 giugno.\nSul fronte degli home computer Texas Instruments svela il TI-99/4A.\n1982 (edizione invernale).\nCommodore annuncia il Commodore 64.\n1983 (edizione estiva).\nLa fiera estiva si \u00e8 tenuta in giugno a Chicago.\nSul fronte degli home computer Atari introduce il 600XL e l'800XL. Sono presentati anche i modelli \"1400XL\" e \"1450XLD\" che non raggiungeranno mai la produzione. Tra le periferiche sono introdotte la stampante \"1027\", il modem \"1030\" e il disk drive \"1050\". L'add-on CP/M modello \"1060\" e il sistema di espansione \"1090\" non saranno invece messi in commercio.\n1984 (edizione invernale).\nLa rassegna invernale si svolse a Las Vegas, con 1300 produttori rappresentati.\n1985 (edizione invernale).\nLa fiera invernale si \u00e8 tenuta il 5 gennaio a Las Vegas ed \u00e8 durata due giorni.\nSiamo nel mezzo degli anni '80. A fare da padrone sono i cosiddetti home computer, con i produttori Commodore ed Atari in testa.\nArrivando al CES non si potevano non notare i cartelloni pubblicitari che annunciavano di essere giunti nella \"Atari Country\".\nCommodore a sua volta nella conferenza stampa di apertura annunciava con uno slogan provocatorio: \"Cattive novit\u00e0 per IBM ed Apple\"\nCommodore mostr\u00f2 al pubblico il 128 ed il portatile LCD oltre ad una serie di periferiche quali il disk drive modello 1571 ed i monitor modello 1901 e 1902. Present\u00f2 poi un modello di mouse ed il modem modello 1670.\nAtari present\u00f2 sia la nuova linea di home computer a 8 bit chiamata XE (con i modelli 65XE, 65XEM, 65XEP e 130XE) che la nuova serie di computer a 16 bit chiamata ST. Furono presentati i modelli 130ST, 260ST e 520ST.\n1986 (edizione invernale).\nLa rassegna invernale si svolse a Las Vegas l'8-11 gennaio.\n1990 (edizione invernale).\nLa rassegna invernale si svolse a Las Vegas con uno spazio espositivo di 7500 metri quadri.\n1993 (edizione invernale).\nLa rassegna invernale si svolse a Las Vegas.\n1993 (edizione estiva).\nLa rassegna estiva si svolse a Chicago.\n2005.\nLa fiera si \u00e8 tenuta dal 6 al 9 gennaio a Las Vegas.\nLa Samsung ha mostrato un televisore al plasma da 102 pollici.\n2006.\nNvidia ha presentato la nuova configurazione QuadSLI: 4 schede video.\n2007.\nATI Technologies presenta la sua prima scheda video con due GPU integrate: X1950PRO Dual.\n2008.\nPanasonic mostra il suo schermo da 150 pollici.\n2009.\nPalm presenta il suo nuovo smartphone Palm Pre.\n2010.\nHewlett-Packard presenta il Tablet PC HP Slate 500 Tablet PC\n2011.\nIl CES 2011 si \u00e8 tenuto dal 6 al 9 gennaio 2011. Nintendo era presente, mentre l'impresa non era comparsa dal 1995. Sono stati presentati molti touchpad.\n2012.\nCi sono stati vari \"annunci\", come il Sony Xperia S, un orologio Sony Ericsson azione a distanza e il rinnovo del portatile Sony Walkman, questa volta su Android. Di grande evidenza l'annuncio di Nokia Lumia 900 (best smartphone ces 2012)\n2013.\n6 gennaio 2013, il produttore di chip grafici Nvidia presenta la prima console per videogiochi nella sua storia.\n2018.\nL'edizione 2018 del CES si \u00e8 svolta dal 9 al 12 gennaio a Las Vegas, in Nevada.\n2019.\nL'edizione 2019 del CES si \u00e8 svolta dall'8 all'11 gennaio a Las Vegas, in Nevada.\n2020.\nLa 53\u00aa edizione del CES si \u00e8 svolta dal 7 al 10 gennaio 2020 a Las Vegas, in Nevada. Tra le principali novit\u00e0:\n2021.\nDall'11 al 14 gennaio 2021 si \u00e8 tenuta la 54\u00aa edizione del CES, interamente online, per via della pandemia da Covid-19. I 1.900 espositori hanno dato rilievo a tematiche tecnologiche moderne, quali il 5G e le possibilit\u00e0 offerte dalla rete veloce, l'intrattenimento domestico, i wearables (la tecnologia indossadibile), la mobilit\u00e0 smart e l'intelligenza artificiale. Cospicua anche la presenza dell'Italia con ben 53 startup, una partecipazione che \u00e8 sempre pi\u00f9 cresciuta negli ultimi anni. Tra i marchi pi\u00f9 conosciuti hanno partecipato Samsung, Bosch, JBL, Mercedes e tante altre aziende all'avanguardia per le loro proposte tecnologiche.\n2022.\nNel 2022, il CES torna in presenza dal 5 all'8 gennaio per la sua 55\u00aa edizione. Lo slogan sar\u00e0 \"tecnologia per un futuro responsabile\" e verranno introdotte delle nuove categorie, tra cui gli asset digitali, Space Tech e Food Tech salute mentale. Tra gli assenti, l'azienda Apple che non ha finora mai avuto un suo spazio all'interno di questa fiera. Dato l'aumento dei contagi molte aziende hanno rinunciato a essere presenti, ma non mancano le novit\u00e0. Sony sorprende con una videocamera sulla tv che \u00e8 in grado di ottimizzare immagini e suono in base al riconoscimento della posizione degli spettatori nella stanza; LG ha presentato la tv Oled pi\u00f9 grande di sempre di ben 97 pollici e Samsung ha puntato su nuovi monitor ma anche sugli NFT che permeterranno di sfogliare opere virtuali presenti su marketplace dedicati, aggiungerli alla collezione e usarli come sfondo del salotto di casa. \nCronologia dei prodotti.\nI principali prodotti e tecnologie presentate nella storia del CES sono:"}
{"id": "147945", "revid": "110157", "url": "https://it.wikipedia.org/wiki?curid=147945", "title": "Alg\u00e1mitas", "text": "Alg\u00e1mitas \u00e8 un comune spagnolo di 1.371 abitanti situato nella comunit\u00e0 autonoma dell'Andalusia.\nGeografia fisica.\nAlg\u00e1mitas \u00e8 situata nella parte meridionale della provincia di Siviglia, sul confine con le province di Cadice e Malaga. \u00c8 attraversato dall'Arroyo de Ballesteros del Membrillar, tributario del Corbones, fiume che segna il confine nordorientale del comune."}
{"id": "147947", "revid": "110157", "url": "https://it.wikipedia.org/wiki?curid=147947", "title": "Estepa", "text": "Estepa \u00e8 un comune spagnolo di 12.632 abitanti situato nella comunit\u00e0 autonoma dell'Andalusia. Il patrono della citt\u00e0 \u00e8 Giacomo il Maggiore\nGeografia fisica.\nIl comune \u00e8 attraversato dai fiumi Genil e R\u00edo Blanco."}
{"id": "147950", "revid": "1645873", "url": "https://it.wikipedia.org/wiki?curid=147950", "title": "Arica", "text": "Arica \u00e8 un porto del nord del Cile, che si affaccia sull'omonimo golfo, e sede vescovile, situato a soli 18\u00a0km a sud del confine con il Per\u00f9. \u00c8 attualmente la capitale della Provincia di Arica nella Regione di Arica-Parinacota e la sua popolazione \u00e8 di circa 222.000 abitanti. \u00c8 conosciuta come la \"citt\u00e0 dell'eterna primavera\". Fu fondata nel 1537. La citt\u00e0 ha fatto parte del Per\u00f9 fino al 1880, quando fu invasa dalle forze armate cilene durante la guerra del Pacifico; l'appartenenza al Cile venne definita nel 1929. Nel 1868 fu distrutta da un grande terremoto.\nDal 9 ottobre 2007, Arica \u00e8 la capitale della Regione di Arica-Parinacota, staccata da quella di Tarapac\u00e1. La legge che ha creato questa neoistituita regione \u00e8 stata promulgata nel 23 marzo 2007 dalla presidentessa Michelle Bachelet. La regione \u00e8 composta dalle province di Arica (capoluogo), e Parinacota."}
{"id": "147956", "revid": "46291", "url": "https://it.wikipedia.org/wiki?curid=147956", "title": "Vaccinium", "text": "Vaccinium \u00e8 un genere di piante appartenenti alla famiglia delle Ericacee, i cui frutti sono comunemente noti come mirtilli.\nDescrizione.\nI mirtilli sono piccoli arbusti. Il gigante tra i mirtilli, il \"Vaccinium arboreum\" del Nord America, \u00e8 un piccolo albero, che pu\u00f2 arrivare a 9\u00a0m. Altri mirtilli sono arbusti che superano il metro, mentre molti (tutti quelli presenti in Italia) sono di piccole dimensioni o addirittura striscianti.\nIl mirtillo nero (\"Vaccinium myrtillus\") fiorisce in maggio e fruttifica in luglio-agosto, ha foglie ovali e frutti bluastri, che si consumano freschi o trasformati in marmellata. Il mirtillo rosso (\"Vaccinium vitis-idaea\") ha foglie coriacee sempreverdi, con fiori bianchi o rosa, riuniti in grappoli terminali; produce bacche rosse commestibili ma amarognole, anch'esse adatte ad essere trasformate in marmellata.\nI fiori hanno una forma tipica a orcio rovesciato, con petali saldati tra loro. Questa forma \u00e8 comune a tutte le Ericaceae.\nI frutti hanno l'aspetto di bacche, ma in realt\u00e0 sono false bacche, come le banane e i cocomeri, perch\u00e9 si originano - oltre che dall'ovario - da sepali, petali e stami.\nDistribuzione.\nLa maggior parte delle specie vive nell'emisfero settentrionale e soprattutto in climi temperati e freddi, ma non mancano mirtilli propri di aree tropicali come le Hawaii, il Madagascar, Giava.\nIn Italia il genere \"Vaccinium\" cresce allo stato spontaneo sui monti del Centro e del Nord.\nUsi.\nUso alimentare.\nMolte specie di mirtilli producono bacche commestibili, pi\u00f9 o meno aspre secondo la specie e il grado di maturazione. Tra le altre, citiamo il mirtillo nero (il pi\u00f9 usato) e il mirtillo rosso.\nIl mirtillo, in generale, contiene discrete quantit\u00e0 di acidi organici (citrico, malico, etc.), zuccheri, pectine, tannini, mirtillina (glucoside colorante), antocianine, vitamine A e C e, in quantit\u00e0 minore, vitamina B.\nSi sottolinea l'influenza favorevole delle antocianine sui capillari della retina e su tutti gli altri capillari in generale.\nIl succo di mirtillo \u00e8 consumato sempre di pi\u00f9 per via delle sue propriet\u00e0 benefiche.\nUsi officinali.\nIl frutto del mirtillo contiene alcune antocianine, tra cui: cianidina, delfinidina, pelargonidina, malvidina, peonidina, irsutidina e petunidina.\nAlcune di queste sostanze sono considerate utili per la circolazione sanguigna, tant'\u00e8 che numerosi farmaci indicati nelle situazioni di fragilit\u00e0 capillare o per problemi vascolari sono a base di mirtillina.\nSono inoltre indicati per gli occhi (miopia e retinopatia), contro l'affaticamento visivo notturno e contro il diabete.\nIl frutto \u00e8 indicato, inoltre, come antisettico urinario e, soprattutto se essiccato, ha propriet\u00e0 astringenti e pu\u00f2 essere utilizzato come antidiarroico."}
{"id": "147959", "revid": "1005847", "url": "https://it.wikipedia.org/wiki?curid=147959", "title": "Ricardo Lagos", "text": "Biografia.\nRicardo Lagos ha iniziato la sua attivit\u00e0 politica inizialmente come militante del Partito Radicale del Cile, ma successivamente uscir\u00e0 da tale formazione politica per militare nella sinistra indipendente. Nel frattempo Lagos studia economia in diverse universit\u00e0 del Cile, del Messico e degli Stati Uniti.\nAll'ascesa di Salvador Allende come primo presidente socialista del Cile, Lagos divenne uno dei suoi pi\u00f9 stretti collaboratori fino alla caduta del governo causata dal colpo di Stato del settembre '73 in cui il generale Augusto Pinochet assunse il ruolo di presidente della giunta militare di governo. Lagos assieme alla sua famiglia si trasfer\u00ec a Buenos Aires e successivamente negli Stati Uniti e nel 1978 ritorna in Cile per entrare nelle file delle opposizioni alla dittatura, divenendo leader del Partito Socialista Cileno e dell\"'Alleanza Democratica\", la prima coalizione di centro-sinistra formata assieme ai democristiani del PDC.\nMembro del comitato per le libere elezioni, dopo la vittoria delle opposizioni nel referendum del 1988 Lagos sostenne la candidatura di Patricio Aylwin al presidenza del Cile come leader della coalizione di centrosinistra Concertaci\u00f3n de Partidos por la Democracia, la coalizione che governa il Cile dal 1990. Fondatore di un nuovo partito socialista chiamato Partito per la Democrazia, nel nuovo governo Aylwin Lagos divenne ministro dell'Istruzione, incarico che abbandon\u00f2 per candidarsi alle elezioni primarie del 1993 nelle quali fu sconfitto da Eduardo Frei Ruiz-Tagle. Dopo la vittoria di Frei alle elezioni presidenziali del 1993, Lagos divenne ministro delle Opere Pubbliche nel nuovo governo di centrosinistra.\nNel 1999 si candid\u00f2 alle primarie della coalizione sconfiggendo il senatore democristiano Andr\u00e9s Zald\u00edvar. Al ballottaggio delle presidenziali '99 sconfisse il leader dell'Uni\u00f3n por Chile Joaqu\u00edn Lav\u00edn con il 51,3%.\nIl governo di Lagos \u00e8 stato uno dei pi\u00f9 popolari arrivando a toccare il 75% di popolarit\u00e0. Durante la sua presidenza si sono intensificate le riforme istituzionali, la crescita economica, le relazioni estere ed \u00e8 stata conclusa la lunga transizione alla democrazia.\nConsiderato come uno dei possibili candidati della Concertaci\u00f3n de Partidos por la Democracia per le presidenziali del 2009, il 5 dicembre 2008 ha ribadito la sua volont\u00e0 di non presentarsi alle elezioni."}
{"id": "147960", "revid": "1903739", "url": "https://it.wikipedia.org/wiki?curid=147960", "title": "Non si muore tutte le mattine", "text": "Non si muore tutte le mattine \u00e8 il primo libro scritto dal cantautore Vinicio Capossela, pubblicato nel 2004. Non viene definito \"romanzo\" nel senso pi\u00f9 comune del termine poich\u00e9 non c'\u00e8 lo svolgersi lineare di una trama, ha una struttura molto frammentata che rende particolare la lettura. La natura del romanzo \u00e8 confermata dall'autore stesso in quarta pagina, il quale consiglia il metodo di lettura con cui l'ha scritto: \"Vorrei che queste pagine si potessero prendere a etto, sfuse, a capitoli, a ognuno la parte che gli serve...\".\nLo sfondo su cui si svolge la narrazione \u00e8 il paesaggio milanese: grigio, piovoso, notturno, ma con un non so che di familiare. Questo ambiente richiama il modo di vedere la citt\u00e0 di Capossela stesso, similarmente a come viene espresso nelle sue canzoni. Ai dettagliati ritratti dei personaggi (come Nuttles e Nodles o Ben) si alternano riflessioni frammentarie dell'autore, che possono sembrare vagheggianti ma comunque pregne di significato (espressioni esemplari possono essere \"confessioni di un rinchiuso\" o \"mantenere la posizione\").\nDal romanzo \u00e8 tratto lo spettacolo radiofonico Radiocapitolazioni, andato in onda in 15 puntate su radio Radio3 dal 16 novembre al 3 dicembre 2004."}
{"id": "147961", "revid": "122673828", "url": "https://it.wikipedia.org/wiki?curid=147961", "title": "Ivan\u010dna Gorica", "text": "Ivan\u010dna Gorica \u00e8 un comune di 14.868 abitanti della Slovenia centrale. Dal 1941 al 1943, durante l\u2019occupazione fascista, ha fatto parte della Provincia Italiana di Lubiana, articolato nei Comuni di Ambrus / Ambrus, Gurca / Krka, St\u00eccina / Sti\u010dna, Visnia Gora / Vi\u0161nja Gora e Zagradez / Zagradec.\nLocalit\u00e0.\nIl comune \u00e8 diviso in 137 insediamenti (\"naselja\"):"}
{"id": "147963", "revid": "1872194", "url": "https://it.wikipedia.org/wiki?curid=147963", "title": "I puritani", "text": "I puritani e i cavalieri, pi\u00f9 noto con il titolo breve I puritani, \u00e8 un'opera seria in tre atti di Vincenzo Bellini su libretto di Carlo Pepoli, tratto dal dramma storico di Jacques-Fran\u00e7ois Ancelot e Joseph Xavier Boniface (noto col nome di Saintine), \"T\u00eates rondes et Cavaliers\".\nDebutt\u00f2 al Th\u00e9\u00e2tre de la com\u00e9die italienne di Parigi il 24 gennaio del 1835, con esito trionfale. Bellini poteva cos\u00ec scrivere a Francesco Florimo: \u00abMi trovo all'apice del contento! Sabato sera \u00e8 stata la prima rappresentazione dei Puritani: ha fatto furore, che ancora ne sono io stesso sbalordito\u2026 Il gaio, il tristo, il robusto dei pezzi, tutto \u00e8 stato marcato dagli applausi, e che applausi, che applausi\u00bb.\nFu l'ultima opera composta da Bellini.\nGenesi dell'opera.\nBellini compose l'opera in nove mesi, dall'aprile del 1834 al gennaio del 1835: una gestazione per l'epoca insolitamente lunga. Durante questo periodo, l'impianto drammaturgico sub\u00ec trasformazioni radicali e il compositore guid\u00f2 passo dopo passo il lavoro dell'inesperto librettista.\nL'11 aprile 1834 Bellini scriveva a suo zio Francesco Ferlito: \u00abDi gi\u00e0 ho scelto l'argomento per la nuova opera di Parigi: \u00e8 dei tempi di Cronwello dopo che questi fece decapitare Carlo I d'Inghilterra\u2026 Io sono entusiasta del soggetto, lo trovo proprio da ispirare e marted\u00ec, al pi\u00f9 tardi, incomincio a scrivere la musica, sperando che il poeta (il conte Pepoli di Bologna) mi dia dei versi\u00bb.\nInizialmente strutturata in due atti, l'opera fu suddivisa in tre atti poco prima dell'andata in scena, su indicazione di Gioachino Rossini; la nuova suddivisione fu consigliata dalla decisione di invertire l'ordine della Scena di Elvira (\"Qui la voce sua soave\") e del Duetto tra Riccardo e Giorgio, la cui stretta \"Suoni la tromba, e intrepido\" provocava un'immancabile richiesta di bis.\nAlla vigilia della prima rappresentazione, la lunghezza eccessiva dello spettacolo impose il taglio di tre brani, oggi sovente ripristinati in occasione degli allestimenti:\nContemporaneamente alla versione per Parigi, Bellini appront\u00f2 una versione destinata a un allestimento previsto al Teatro di San Carlo di Napoli, la cui protagonista doveva essere Maria Malibran e in cui la parte di Riccardo doveva essere sostenuta da un tenore. Per questa versione Bellini modific\u00f2 alcuni numeri dell'opera, perlopi\u00f9 trasportandoli a tonalit\u00e0 pi\u00f9 gravi, ed affidando alla protagonista la parte principale nel finale del terzo atto; inoltre il duetto tra Riccardo e Giorgio fu soppresso, perch\u00e9 politicamente pericoloso, e sostituito da un breve recitativo. L'allestimento non ebbe per\u00f2 luogo, in quanto la partitura arriv\u00f2 a Napoli in ritardo, e la versione napoletana fu riscoperta ed eseguita solo negli anni Ottanta del Novecento.\nTrama.\nL'azione si svolge presso Plymouth, in Inghilterra nel XVII secolo, al tempo di Oliver Cromwell. La storia d'amore si intreccia con lo scontro politico fra il partito dei Puritani e quello degli Stuart, dopo la decapitazione di Re Carlo I.\nAtto I.\nScena: la fortezza di Plymouth. La notizia che Elvira Valton sta per andare sposa ad Arturo Talbo rattrista Sir Riccardo Forth, cui Gualtiero Valton, generale governatore puritano, aveva un tempo promesso la mano della figlia. Quando tutto \u00e8 pronto per la cerimonia, Arturo, partigiano degli Stuart, riconosce in una misteriosa prigioniera la regina spodestata, Enrichetta Maria di Francia, che sta per essere accompagnata in tribunale. Con uno stratagemma, facendola passare per la sua sposa grazie al velo che la stessa Elvira, per gioco, le ha posto sul capo, Arturo riesce a lasciare le mura insieme alla prigioniera. Prima di fuggire, la coppia s'imbatte in Riccardo, che li lascia partire, ben felice di liberarsi del rivale. Alla notizia che il promesso sposo \u00e8 fuggito con una donna, Elvira impazzisce.\nAtto II.\nIn una sala del castello, il buon zio Giorgio racconta con commozione agli astanti la follia di Elvira. Poco dopo la fanciulla compare, vaneggiando e chiamando a s\u00e9 l'amato Arturo. Giorgio tenta di convincere Riccardo a non trascinare il rivale davanti al tribunale, poich\u00e9 egli non \u00e8 il solo responsabile della fuga di Enrichetta. L'occasione della resa dei conti sar\u00e0 piuttosto l'imminente battaglia tra i puritani e i seguaci degli Stuart.\nAtto III.\nLa scena si svolge \u00abin un giardino a boschetto, vicino alla casa d'Elvira\u00bb. Sotto uno spaventoso uragano, il fuggiasco Arturo, braccato dai soldati dell'esercito puritano, tenta di avvicinarsi alla casa dell'amata, di cui ode la voce di lontano intonare la loro canzone d'amore. Arturo le risponde con la stessa melodia e finalmente Elvira lo riconosce e lo raggiunge. L'emozione \u00e8 tale da farle tornare la ragione, ma la pace dura poco: l'esercito irrompe e circonda i due innamorati. Per Arturo \u00e8 stata gi\u00e0 pronunciata la condanna a morte quando uno squillo di tromba annuncia la definitiva sconfitta degli Stuart. Per celebrare la vittoria, Cromwell dispone un'amnistia: le tribolazioni di Arturo ed Elvira sono finite.\nOrganico orchestrale.\nLa partitura di Bellini prevede l'utilizzo di:\nDa suonare sul palco:\nEdizioni.\nL'edizione critica di entrambe le versioni, a cura di Fabrizio Della Seta, usata per numerose esecuzioni a partire dal 2008, \u00e8 stata pubblicata da Ricordi, Milano, nel 2013, come vol. 10 della \"Edizione critica delle opere di Vincenzo Bellini\"."}
{"id": "147964", "revid": "120675989", "url": "https://it.wikipedia.org/wiki?curid=147964", "title": "Jesenice (Slovenia)", "text": "Jesenice (IPA: \"\", in tedesco \"Assling\") \u00e8 un comune della Slovenia di abitanti ed un'area di . Appartiene alla regione statistica dell'Alta Carniola.\nGeografia fisica.\nSituata al confine con l'Austria, su una delle principali rotte che uniscono l'Europa centrale con i paesi dei Balcani \u00e8 stata sede di un importante interporto fino al momento dell'entrata della Slovenia nella Unione europea.\nGeografia antropica.\nSuddivisioni amministrative.\nIl comune di Gorje \u00e8 diviso in 12 insediamenti (\"naselja\"):\nEconomia.\nMolto importante per l'economia slovena per la presenza sul suo territorio della maggiore industria metallurgica nazionale, attiva in particolare nel reparto della costruzioni ferroviarie.\nInfrastrutture e trasporti.\nFerrovie.\nGrazie alla sua posizione geografica, Jesenice \u00e8 dotata di una stazione ferroviaria di tipo internazionale, dove la rete ferroviaria austriaca, gestita dalla \u00d6sterreichische Bundesbahnen, si incontra con quella slovena della Slovenske \u017eeleznice. Da questo scalo si dipartono la ferrovia delle Caravanche, la linea Jesenice-Trieste e quella per Lubiana.\nStrade.\nIn localit\u00e0 Hru\u0161ica si trova il portale sloveno del Traforo delle Caravanche.\nSport.\nJesenice \u00e8 sede della pi\u00f9 titolata squadra di hockey su ghiaccio del Paese, l'HK Jesenice, che attualmente milita nel Campionato austriaco (EBEL)."}
{"id": "147966", "revid": "1005847", "url": "https://it.wikipedia.org/wiki?curid=147966", "title": "Eduardo Frei Ruiz-Tagle", "text": "Quarto di sette figli, tutti figli dell'ex Presidente Eduardo Frei Montalva e dell'ex \"Primera Dama\" del Paese, Mar\u00eda Ruiz-Tagle Jim\u00e9nez. Ha ricoperto la carica presidenziale nel periodo tra il 1994 e 2000 e attualmente \u00e8 senatore della Repubblica rappresentante della Regione di Los R\u00edos per il periodo 2006-2014.\nIl suo mandato \u00e8 stato incentrato sul trasformare il Cile in un paese \"regionalista aperto\", oltre a rafforzare i legami con gli altri paesi dell'America Latina e del Mondo. Sotto la sua presidenza il Cile \u00e8 entrato a far parte del Mercosur come membro associato e ha stipulato trattati di libero commercio con gli Stati Uniti, la Cina, i paesi dell'Unione europea e altre nazioni dell'Asia.\nLa sua amministrazione \u00e8 stata la seconda dopo la caduta del regime fascista-militare di Augusto Pinochet ed \u00e8 stata caratterizzata dall'alta crescita economica in particolare nei primi quattro anni del suo mandato, progressi nelle opere di infrastruttura per mezzo di societ\u00e0 private, riforme nell'istruzione e l'inizio di una storica riforma della giustizia.\nFrei \u00e8 stato il candidato della coalizione di centro-sinistra rappresentata dalla Concertazione dei Partiti per la Democrazia alle elezioni presidenziali del 2009, ma \u00e8 risultato sconfitto con il 48% dei voti.\nBiografia.\nEduardo Frei Ruiz-Tagle \u00e8 il quarto figlio dell'ex Presidente Eduardo Frei Montalva e della ex \"Prima signora\" del Cile Maria Ruiz-Tagle. Frei Ruiz-Tagle inizi\u00f2 i suoi studi primari e secondari all'Istituto Luis Campino di Santiago, scuola gestita dall'Arcivescovo di Santiago che si trova nel sobborgo della Providencia. In questa scuola suo padre \u00e8 stato sia alunno che professore.\nSuccessivamente frequenta la Facolt\u00e0 di Scienze Fisiche e Matematiche dell'Universit\u00e0 del Cile dove si laurea come ingegnere idraulico. Durante il periodo universitario incomincia la sua carriera di rappresentante degli studenti. Tra il 1967 e il 1968 visse in Italia, per partecipare allo stage in un'azienda di Milano, la Snam Proietti SPA, e dove si specializz\u00f2 in amministrazione e tecniche gestionali aziendali.\nIl 5 maggio 1969 ritorna in Cile per lavorare nell'azienda Sigdo Koppers S.A., come ingegnere e nello stesso tempo incominci\u00f2 ad esercitare l'attivit\u00e0 politica nel Partito Democratico Cristiano del Cile fondato dal padre nel 1957 e nel periodo. Il padre esercitava la carica di Presidente del Cile tra il 1964 e il 1970.\nIn questa azienda Frei Ruiz-Tagle partecip\u00f2 anche alla distribuzione degli utili, divenendo di fatto socio dell'azienda.\nIn seguito partecip\u00f2 anche ad altri progetti imprenditoriali, per esempio nel 1974 entr\u00f2 come socio nell'azienda statale Compa\u00f1\u00eda de Aceros del Pac\u00edfico (CAP), di cui lo Stato (il proprietario) aveva deciso di venderne una parte al privato. Nel 1987 decise di vendere la sua quota della Sigdo Koppers, stimata attorno al 12% del capitale sociale pari a 650 milioni di pesos del tempo e pass\u00f2 al fratello Javier.\nPartecip\u00f2 indirettamente ad altre societ\u00e0 e il suo patrimonio \u00e8 stimato attorno ai 4-5 milioni di dollari.\nNel 1982 a seguito della morte del padre, avvenuta in circostanze assolutamente non chiare, con il sospetto di avvelenamento da parte della giunta militare di Augusto Pinochet Frei fonda la fondazione \"Eduardo Frei Montalva\" in onore del padre e riprende la carriera politica nelle file dell'opposizione assieme al suo partito, la DC, e ai movimenti della sinistra socialdemocratica che partecip\u00f2 al governo di Salvador Allende prima di essere soppresso dal golpe del 1973. Frei Ruiz-Tagle \u00e8 stato uno dei sostenitori della creazione della coalizione di centro-sinistra Concertaci\u00f3n de Partidos por la Democracia, formata da Partito Democratico Cristiano del Cile, Partito per la Democrazia, Partito Socialista del Cile e Partito Radicale Social Democratico.\nCon il ritorno alla democrazia e la vittoria della Concertaci\u00f3n con il suo candidato democristiano Patricio Aylwin, Frei Ruiz-Tagle venne eletto come Senatore nella Regione di Santiago.\nPresidenza.\nFrei Ruiz-Tagle \u00e8 stato candidato alla Presidencia della Repubblica della Concertaci\u00f3n de Partidos por la Democracia, la coalizione di centro-sinistra alla guida del Cile dalla caduta del regime del generale Augusto Pinochet. Prima di essere stato nominato candidato della coalizione ha partecipato alle elezioni primarie in cui ha sfidato il leader socialista Ricardo Lagos. Queste primarie si sono svolte domenica 23 maggio 1993 e Frei ha ottenuto il 60,7% dei voti contro il 39,3% di Lagos. A seguito di tale sconfitta tutta la coalizione, compresi i socialisti, hanno dichiarato il loro appoggio incontrastato al candidato democristiano.\nAlle elezioni presidenziali del 1993 sconfigge Arturo Alessandri Besa candidato di orientamento di centrodestra, nipote dell'ex Presidente Arturo Alessandri Palma, candidato della coalizione di destra Alianza por Chile.\nL'11 marzo 1994 si \u00e8 insediato come nuovo Presidente della Repubblica succedendo al compagno di partito e di coalizione Patricio Aylwin.\nProgramma di governo.\nEduardo Frei ha presentato il suo programma di governo il 21 maggio 1994 in occasione della cerimomia dell'inizio dell'anno legislativo del Congresso Nazionale Cileno.\nLa sua amministrazione aveva come obiettivo di stabilire dei punti cardine da conseguire per il progresso del Cile nella seconda fase dal ritorno alla democrazia.\nIl nuovo governo ha intenzione di proseguire e di concludere la transizione alla democrazia iniziata con Aylwin e di terminarla con la riconciliazione con i militari e con alcuni settori della destra deviati con la dittatura militare. L'economia \u00e8 il punto fondamentale della politica del governo, in particolare la crescita economica, le privatizzazioni e la firma di trattati di libero commercio con alcuni paesi dell'Europa, America, Asia. La parola chiave del governo \u00e8 lo sviluppo con equit\u00e0 nel rispetto e tutela dei meno abbienti del Paese.\nSui temi sociali il governo Frei s'impegna a ridurre la povert\u00e0 gi\u00e0 diminuita sotto il governo precedente passando dal 45% al 36% e obiettivo del governo e di portarla al di sotto al 30.\nRiforma della sanit\u00e0 e dell'istruzioni sono altri obiettivi di questo governo.\nLa prima proposta presentata e portata a termine \u00e8 l'aumento dei salari alle fasce di popolazione meno abbienti, di aumentare il potere d'acquisto combattendo l'inflazione e di aumentare la competitivit\u00e0 delle imprese cilene all'estero.\nConduzione dell'economia.\nPrincipale obiettivo del Presidente Frei \u00e8 di espandere l'economia del Cile e di integrarla con gli altri paesi. Per quattro anni la crescita \u00e8 stata elevata toccando il 7,8% di crescita ma a partire dal 1998 la crescita \u00e8 calata fino al 3,23% a seguito della crisi finanziaria che ha colpito l'Asia nel 1997, questo ha provocato un calo delle esportazioni verso l'estero e anche l'aumento dei tassi d'interesse sui prodotti esportati. Nei primi mesi del 1999 l'economia \u00e8 entrata in fase di recessione calando fino a -0,76%, per la prima volta dai tempi della dittatura negli anni ottanta.\nQuesta contrazione ha provocato l'aumento della disoccupazione che \u00e8 arrivata fino al 10,1% nel 1999. Il paese ha anche problemi di energia in quanto questo periodo \u00e8 stato caratterizzato da clima secco e poco piovoso che ha provocato il prosciugamento di alcuni corsi d'acqua da cui si fornivano le centrali idroelettriche del Cile provocando anche gravi problemi alla fornitura di energia elettrica. Per questo motivo il Cile firma degli accordi con la vicina Argentina affinch\u00e9 le fornisse gas naturale da utilizzare in questo campo.\nSul versante della povert\u00e0 riuscir\u00e0 a diminuirla ma a ritmi inferiori rispetto agli altri anni. Per questo motivo il ministro delle Finanze Eduardo Aninat dello stesso partito del Presidente decise di rimettere il mandato e di essere sostituito.\nSul piano delle opere pubbliche il ministro Ricardo Lagos annuncia la prosecuzione dei lavori nei cantieri per la costruzione di nuove autostrade e di nuove infrastrutture d'interesse nazionale e su questi progetti vengono investiti milioni di dollari. Viene portato a termine il tratto autostradale tra La Serena e Puerto Montt su cui il governo aveva investito circa 1.500 milioni di dollari oltre la ristrutturazione dell'Aeroporto Internazionale di Santiago.\nPer poter uscire dalla crisi economica lo Stato Cileno comincia a privatizzare alcuni settori della sanit\u00e0 ma anche alcuni porti commerciali di rilevanza nazionale come quello di Valpara\u00edso, San Antonio e San Vicente de Tagua Tagua ricavando rispettivamente 1800 e 294 milioni di dollari e portando a termine un progetto iniziato dal 1995 e ratificato dal Congresso.\nPolitiche sociali.\nDal punto di vista dell'istruzione, il governo di Eduardo Frei Ruiz-Tagle, grazie alla grande crescita economica, port\u00f2 a termine diverse riforme sul sistema educazionale del Cile, come quella curriculare, ampliamento della giornata scolastica degli studenti, la costruzione di nuove scuole. Il governo nel 1995 ha portato a termine anche la riforma degli insegnanti modificando lo \"Statuto dei Docenti\" aumentando lo stipendio. Nonostante questi benefici si sono svolti diversi scioperi.\nSulla sanit\u00e0 la spesa dello Stato \u00e8 aumentata notevolmente nei sei anni del governo di Frei Ruiz-Tagle ma la gestione di tale settore non \u00e8 migliorato notevolmente. Il ministro della Sanit\u00e0 Carlos Massad \u00e8 rimasto in carica per poco tempo perch\u00e9 accusato da alcuni dirigenti di associazioni mediche di essere un economista e non un medico quindi non competente della gestione del settore. Il governo ha sviluppato un sistema sanitario locale e ha ristrutturato FONASA, il fondo nazionale sanitario.\nIn ambito della giustizia, nel 1999 Frei present\u00f2 la Riforma Processuale Penale con la nomina del Pubblico ministero nazionale e nel gennaio del 2000 di quelli regionali. Tale riforma \u00e8 stata condotta dalla ministra della Giustizia Soledad Alvear Valenzuela. Il nuovo modello della giustizia \u00e8 stato poi applicato dal successore Presidente Ricardo Lagos Escobar. Durante il mandato di Frei Ruiz-Tagle sono stati effettuati polemici indulti a narcotrafficanti palesemente colpevoli.\nNel mese di aprile 1997 il governo ha annunciato la chiusura del giacimento carbonifero di Lota facente parte dell'Impresa Nazionale del Carbone (ENACAR). Il governo si \u00e8 giustificato affermando che la produzione annuale era inferiore ai costi sostenuti dallo Stato. Circa 1.350 lavoratori hanno perso il lavoro nella citt\u00e0 in cui era localizzato questo giacimento, nel centro-sud del paese.\nPolitica estera.\nDal punto di vista della politica estera il governo di Eduardo Frei Ruiz-Tagle ha avuto come principale obiettivo di migliorare le relazioni estere con i paesi dell'America Latina, del Nord America, dell'Europa e dell'Asia soprattutto dal punto di vista economico stipulando diversi trattati di libero commercio con: Canada, Messico, i paesi dell'America Centrale, Per\u00f9 e con i paesi aderenti al Mercosur oltre a Stati Uniti che verr\u00e0 per\u00f2 ratificato dal governo successivo.\nIl Cile durante la sua amministrazione aderisce all'Organizzazione Mondiale del Commercio e l'APEC, l'associazione che riunisce i paesi affacciati sull'Oceano Pacifico. Con questo periodo il Cile ha raggiunto il massimo delle relazioni estere con i suoi vicini e il resto del Mondo.\nNel 1996 a Santiago del Cile e a Vi\u00f1a del Mar si svolge il VI Vertice Iberoamericano e in questa occasione Frei Ruiz-Tagle incontra il Re di Spagna Juan Carlos I.\nNello stesso anno Bill Clinton, presidente degli USA, visita il paese in occasione del secondo vertice delle Americhe e affermer\u00e0 che E. Frei \u00e8 il miglior leader della regione ed \u00e8 un esempio di stabilit\u00e0 politica ed economica da seguire.\nSotto il suo governo viene stipulato l'accordo su Campo Hielo del Sur che era causa di controversie con l'Argentina.\nIl problema Pinochet.\nPinochet quando entro in carica Frei era ancora il capo delle Forze armate cilene e lo rest\u00f2 fino al 1998, quando divenne senatore a vita.\nIn seguito ad un accordo fra Pinochet e Andr\u00e9s Zald\u00edvar, presidente del senato, quest'ultimo vot\u00f2 per l'abolizione del giorno festivo dell'11 settembre, ricorrenza del colpo di Stato del 1973, fino a quel giorno Pinochet e i suoi sostenitori avevano respinto ogni tentativo Nel settembre dello stesso anno Pinochet si rec\u00f2 a Londra per subire un intervento chirurgico.\nIn base ad un mandato di cattura internazionale emesso dal giudice spagnolo Baltasar Garz\u00f3n Pinochet venne incriminato a Londra per la morte di cittadini spagnoli durante la dittatura cilena. A sostegno di questa richiesta si espressero le sentenze dell'Audiencia Nacional di Madrid e della Camera dei Lords di Londra, richiamandosi al principio della difesa universale dei Diritti dell'Uomo e stabilendo rispettivamente che la Giustizia spagnola era competente per giudicare i fatti avvenuti durante la dittatura militare in Cile - dal momento che si tratta di \"crimini contro l'umanit\u00e0\" che colpiscono, come soggetto giuridico, il genere umano nel suo insieme - e che i presunti autori di gravi delitti contro l'umanit\u00e0, come appunto Pinochet, non godono di immunit\u00e0 per i loro crimini, neanche se si tratta di capi di Stato o ex capi di Stato.\nIl 2 marzo 2000 il laburista Jack Straw ministro dell'Interno del Regno Unito, appellandosi alle cagionevoli condizioni di salute di Pinochet decise di negare l'estradizione in Spagna e permettere quindi il suo ritorno in Cile.\nA Santiago il giudice Guzman continua la sua inchiesta contro Pinochet, ma il vecchio ex dittatore resiste in tutti i modi per non essere portato davanti a un tribunale del suo Paese, quel Cile che per oltre vent'anni ha dominato col pugno di ferro.\nCandidatura alle elezioni del 2009.\nInizi.\nFin dall'anno 2007 Eduardo Frei ha espresso la sua volont\u00e0 di candidarsi nel 2009 e per questo comincia a presentare alcune proposte al suo partito ma anche al governo. Nel frattempo ricopriva la carica di Presidente del Senato fin dall'11 marzo 2006 ma non risultava essere favorito ne all'interno della sua coalizione ne tantomeno nei sondaggi. I principali aspiranti alle elezioni presidenziali del 2009 all'interno della Concertaci\u00f3n de Partidos por la Democracia erano Soledad Alvear presidente del Democratico Cristiano del Cile, l'ex Presidente Ricardo Lagos Escobar del PPD-PS e Jos\u00e9 Miguel Insulza del PS.\nNel corso dell'inverno del 2008 Frei ritorna sulla scena, costituendo un proprio sito web e anche una fondazione chiamata come Oceanos \u00c1zules, incaricata nel formare il proprio programma di governo. A seguito delle elezioni municipali di ottobre, occasione in cui il centrosinistra risulta essere superato per la prima volta dalla destra dal 1990 anche se per un esiguo margine, la leader democristiana Alvear rinuncia la presidenza del suo partito e alla candidatura presidenziale e qualche mese dopo, il 4 dicembre, Lagos annuncia che non parteciper\u00e0 alla competizione elettorale.\nGli unici rimasti come potenziali candidati della coalizione sono lo stesso Frei, Insulza e anche il leader radicale Jos\u00e9 Antonio G\u00f3mez.\nIl 13 dicembre il PDC proclama Frei come suo candidato presidente alle elezioni primarie. Dopo la proclamazione da parte del suo partito, \u00e8 stato nominato candidato anche dal Partito Socialista e del Partito per la Democrazia tra dicembre 2008 e gennaio 2009 a seguito del ritiro dell'ex Presidente Ricardo Lagos, il 4 dicembre del 2008, e del Segretario Generale dell'Organizzazione degli Stati Americani, Jos\u00e9 Miguel Insulza, un mese dopo. L'appoggio del Partito Radicale Social Democratico, il pi\u00f9 piccolo coalizione, lo ha ottenuto il 5 aprile 2009, dopo aver sconfitto Jos\u00e9 Antonio G\u00f3mez alle elezioni primarie tenutesi nelle regioni O'Higgins e Maule, ottenendo una percentuale sufficiente per terminare la competizione interna.\nIl 4 gennaio Jos\u00e9 Miguel Insulza annuncia il suo ritiro dalla corsa presidenziale lasciando come unico candidato Frei. Il Partito Radicale Social Democratico annuncia che candider\u00e0 G\u00f3mez alle primarie e rivendicando la necessit\u00e0 di organizzare le primarie. Il 17 gennaio il Partito Socialista del Cile assieme al suo leader Camilo Escalona annuncia l'appoggio del partito a Frei per le elezioni primarie. Tuttavia alcuni dissidenti non condividono tale scelta e decidono di abbandonare il partito come Jorge Arrate che sceglier\u00e0 di approdare nella Juntos Podemos M\u00e1s, (sinistra radicale) e Marco Enr\u00edquez-Ominami che sceglier\u00e0 di presentarsi come indipendente. Il 24 gennaio il Partito per la Democrazia a seguito di una votazione interna proclama Frei come suo candidato presidenziale.\nElezioni primarie e proclamazione.\nIl 26 gennaio 2009 entrambi i candidati si iscrivono come candidati alle primarie.\nMolti esponenti della DC e del PS hanno fatto pressioni sul candidato radicale affinch\u00e9 si ritirasse e decidesse di appoggiare il candidato del blocco PDC-PS-PPD ma sia Frei che G\u00f3mez criticano questa scelta. Intanto il consiglio nazionale della Conceraci\u00f3n stabilisce che le primarie si terranno a livello regionale e la prima tornata si terr\u00e0 nella Regione del Maule e nella Regione del Libertador General Bernardo O'Higgins il 5 aprile e se in questa tornata il candidato vincitore conseguisse il 20% in pi\u00f9 rispetto all'altro candidato veniva automaticamente proclamato presidenziale della coalizione.\nIl 1\u00ba marzo 2009 inizia ufficialmente la campagna per le primarie e Frei conta di essere eletto con un margine superiore del 20% al fine di essere proclamato come candidato ufficiale della coalizione. Sulla carta Frei dovrebbe farcela dato che il blocco PS-PPD-PDC rappresenta il 90% della coalizione di centrosinistra ma non tutti gli elettori socialisti e socialdemocratici \u00e8 sostenitore del democristiano Frei e per questo nei sondaggi Frei ottiene il 60% mentre il suo sfidante circa il 25% contro il 15% che \u00e8 indeciso. In ogni caso qualsiasi risultato dovesse ottenere il radicale verrebbe comunque visto come una vittoria dato che superebbe quel 10% di rappresentanza e di valenza nella Concertaci\u00f3n e ci\u00f2 provocherebbe una richiesta di maggior presenza nelle decisioni della coalizione.\nIl 30 marzo si tiene un dibattito tra i due candidati alle primarie e secondo i sondaggi risulta vincitore Frei.\nIl 5 aprile si tengono le elezioni primarie e Frei ottiene un'ampia vittoria con circa il 65% contro il 35% di Jos\u00e9 Antonio G\u00f3mez.\nCampagna presidenziale.\nDopo la proclamazione come candidato unico della coalizione avvenuta luned\u00ec 6 aprile 2009 Eduardo Frei inizia la campagna elettorale per le presidenziali di dicembre.\nFrei cerca di presentarsi come un candidato presidenziale con idee progressiste a causa delle perplessit\u00e0 di alcuni settori della sinistra concertazionista che considerano la presidenza di Frei tra il 1994 e il 2000 troppo incline al centrismo e al pragmatismo. Per esempio Frei partecipa alle Progressive Governance Conference, una sorta di internazionale di tutti i partiti e governi di tendenza progressista e di centrosinistra.\nPartecipano alla conferenza la Presidente Michelle Bachelet (sostenitrice di Frei), la Presidente dell'Argentina Cristina Fern\u00e1ndez de Kirchner, Tabar\u00e9 V\u00e1zquez Presidente dell'Uruguay, Luiz Inacio Lula da Silva Presidente del Brasile, Joe Biden Vicepresidente degli Stati Uniti d'America, Jos\u00e9 Luis Rodr\u00edguez Zapatero Presidente del Governo di Spagna, Jens Stoltenberg Primo Ministro di Norvegia e leader di partiti progressisti all'opposizione come Dario Franceschini del Partito Democratico. Nel mese di marzo si reca in visita dal Presidente Lula e dal Presidente Zapatero al fine di rafforzare le relazioni con questi due paesi.\nI sondaggi pubblicati successivamente alle elezioni primarie del 2009 indicano un certo rafforzamento del candidato Frei nei confronti del candidato dell'Alianza por Chile Sebasti\u00e1n Pi\u00f1era, travolto dallo scandalo legato alle Fasa, la compagnia delle farmacie cilene, di cui \u00e8 azionista e ci\u00f2 ha provato sdegno in quanto conferma l'enorme conflitto d'interessi legato alla sua vita imprenditoriale.\nIl programma di governo di Frei Ruiz-Tagle \u00e8 in corso di elaborazione da parte della sua fondazione Oceanos \u00c1zules, che si occupa assieme alla squadra di campagna elettorale del candidato e della coalizione di centrosinistra dell'organizzazione della campagna presidenziale.\nTuttavia nonostante l'indebolimento del suo principale avversario Frei deve fare i conti con il deputato dissidente della Concertaci\u00f3n Marco Enr\u00edquez-Ominami che ha abbandonato il suo partito, quello socialista, per candidarsi come indipendente, in quanto non ha accettato la candidatura del senatore della DC. Enr\u00edquez-Ominami ottiene un'importante ascesa testimoniato dal sondaggio di TNS-Time Chile in cui addirittura superava Frei di quattro punti percentuali allo scenario di primo turno.\nFrei si dice disponibile alla ricerca di un accordo per evitare che tale divisione possa favorire il candidato della destra o degli altri contendenti alla presidenza..\nMa nello stesso tempo critica il populismo del candidato e le sue proposte che rinnegano non solo la sua militanza di 17 anni nel partito socialista ma anche tutta la storia della Concertaci\u00f3n.\nIl 17 giugno 2009 inizia ufficialmente la sua campagna per le presidenziali e nel primo atto di campagna hanno partecipato i leader dei partiti della coalizione assieme agli ex Presidenti Ricardo Lagos e Patricio Aylwin. La manifestazione ha avuto molto successo e il giorno successivo \u00e8 stato pubblicato il sondaggio del Centro de Estudios Publ\u00edcos, il pi\u00f9 prestigioso e attendibile del paese, che vede il consolidamento di Eduardo Frei nei confronti di Sebasti\u00e1n Pi\u00f1era in uno scenario di ballottaggio (39% a 39% nel sondaggio e 39% a 41% nella simulazione del voto) e nello scenario di primo turno Frei supera largamente il dissidente Marco Enr\u00edquez-Ominami, circa il 17% in pi\u00f9, dopo che all'inizio del mese erano stati pubblicati da TNS-Tima Chile sondaggi poco positivi per Frei al primo turno dopo addirittura veniva superato dall'ex socialista per circa quattro punti. La distanza con il candidato della destra al primo turno si riduce al 7%.\nEduardo Frei sostiene che la propria candidatura e le sue proposte rappresentano il progressismo cileno e rivendica la continuit\u00e0 della politica economica e sociale intraprese dalla Presidente Michelle Bachelet che ha raggiunto livelli straordinari di popolarit\u00e0 nel mese di maggio 2009. Nel frattempo ha accettato le proposte dei deputati Guido Girardi (PPD) e Mariano Ruiz-Esquide sulla \"Nuova Concertaci\u00f3n\"\nEduardo Frei ha organizzato la sua campagna elettorale in modo da coinvolgere i giovani sia quelli provenienti dalle organizzazioni giovanili dei partiti della coalizione ma anche provenienti dalla societ\u00e0 civile come Sebasti\u00e1n Bowen, coordinatore della campagna elettorale del candidato.\nFrei ha aperto un proprio sito web ossia OceanosAzules.cl in cui riporta tutte le notizie di campagna elettorale e le proposte di governo, e il sito che rappresenta la fondazione omonima che si occupa della formazione del programma di Eduardo Frei.\nIl 15 giugno 2009 Frei assieme al candidato presidente della coalizione di sinistra Juntos Podemos M\u00e1s Jorge Arrate assiste alla firma del patto parlamentare per le elezioni parlamentari del 2009 tra la Concertaci\u00f3n-Juntos Podemos.\nFrei ha stipulato assieme al candidato del Partito Comunista Jorge Arrate un patto elettorale per il ballottaggio per evitare che la destra vinca le elezioni.\nSconfitta.\nAlle elezioni del primo turno la coalizione di centrosinistra ha ottenuto per le votazioni della Camera il 44,3% e 57 seggi contro il 43,3% della Coalizione per il Cambio che ha conseguito la maggioranza relativa con 58 seggi su 120 seggi della Camera. Al Senato \u00e8 in vantaggio elettoralmente il centrodestra con il 45,4% contro il 43,4% della Concertaci\u00f3n alleata con il Partito Comunista ma in termini di seggi 9 a ciascuna coalizione.\nAl primo turno Frei risulta secondo con il 29,62% contro il 44,03% di Pi\u00f1era e il 20,14% del dissidente del centrosinistra Enr\u00edquez-Ominami che ha eroso la base elettorale di Frei. Al ballottaggio per la prima volta nella storia democratica del Cile la Concertaci\u00f3n risulta sconfitta con il 48,39% dei voti conseguiti da Frei contro il 51,61% del candidato conservatore determinando la fine di un ciclo politico durato 20 anni.\nIl 12 marzo 2013 annuncia che non si ricandider\u00e0 alle elezioni parlamentari del 2013, rinunciando il suo seggio al Senato come rappresentante della Regione de los Lagos."}
{"id": "147967", "revid": "122246", "url": "https://it.wikipedia.org/wiki?curid=147967", "title": "Alberto Cisolla", "text": "Biografia.\n\u00c8 sposato dal settembre 2004 con Fanny Tiboni.\nCarriera.\nClub.\n\u00c8 cresciuto nelle giovanili del Treviso, ed ha fatto il suo esordio in prima squadra nel 1996. Con la squadra veneta ha giocato per 14 anni, divenendone un simbolo, riuscendo a vincere 7 campionati italiani, 4 Coppe Italia e 7 Supercoppe italiane. Ha inoltre vinto 3 Champions League: nelle stagioni 1998-99 (3-0 in finale contro i belga della ), 1999-00 (3-1 in finale contro i tedeschi della Friedrichshafen) e 2005-06 (3-1 in finale contro i greci dell'\u012arakl\u012bs Salonicco). Nel 2005 ha vinto il premio come miglior giocatore della stagione di A1. Nella stagione 2009-2010 ha indossato la maglia della Lube, per una sola stagione, fermandosi alle semifinali scudetto. La stagione successiva \u00e8 il grande colpo di mercato della neopromossa M. Roma. Con il club capitolino chiude con un anonimo 11\u00ba posto, che vale per\u00f2 la permanenza nel massimo campionato italiano. Il suo secondo e ultimo campionato in neroverde si conclude con un 8\u00ba posto e un quarto di finale nei play-off scudetto.\n Nel 2012-2013 \u00e8 un giocatore della Top Volley Latina. Nonostante un campionato anonimo, ha raggiunto la finale di Coppa CEV, perdendo per\u00f2 3-2 in finale contro i turchi della Halkbank. Nel 2013 ha disputato qualche partita in Bahrain con la casacca dell'Al-Muharraq, prima di tornare in Italia con i calabresi della Callipo. A Vibo Valentia resta solo una stagione, complice anche la cessione del titolo sportivo alla Powervolley Milano e i problemi societari. Nella stagione 2014-2015 \u00e8 ingaggiato cos\u00ec dalla Impavida Ortona, squadra militante nel campionato di A2. Nonostante il 1\u00ba posto nella regular season per\u00f2, la squadra cede nelle semifinali di play-off senza riuscire ad ottenere la storica promozione. Dal 2015 \u00e8 in forza all'Atlantide Brescia, rimanendo cos\u00ec in A2.\nNazionale.\nHa iniziato a giocare nella nazionale maggiore italiana nel 2000. Ha preso parte a svariate competizioni internazionali, andando spesso a podio (un bronzo e un argento in World League). Nel 2004 ha conquistato l'argento alla XXVIII Olimpiade di Atene, perdendo solo in finale contro il Brasile. \u00c8 stato premiato con il titolo di MVP agli Europei 2005, vinti dalla nazionale italiana (3-2 in finale contro la Russia). Ha chiuso con i colori azzurri nel 2009, giocando anche spesso come capitano e dopo aver collezionato 197 presenze totali."}
{"id": "147968", "revid": "599013", "url": "https://it.wikipedia.org/wiki?curid=147968", "title": "Nicola Ventola", "text": "Biografia.\n\u00c8 sposato con la modella svizzera Kartika Luyet, da cui ha avuto un figlio, Kelian, nato nel 2003.\nDopo aver vissuto con la famiglia a Los Angeles, si \u00e8 trasferito prima ad Abu Dhabi, dove fa l'opinionista per la tv statale Abu Dhabi Media, e poi a Milano, dove vive attualmente. Nel corso della stagione 2018-2019 \u00e8 opinionista su DAZN. Nell'estate 2020 pubblica il singolo \"Vita da Bomber\", in collaborazione con Christian Vieri e Daniele Adani, anch'essi ex calciatori. Dalla fine del 2020 Ventola, Vieri, Adani e anche Cassano danno vita alla \"Bobo TV\", trasmessa in streaming su Twitch. Nell\u2019estate del 2021 in occasione dell\u2019Europeo sul sito della Gazzetta partecipa a \"Euro Foodball\", una rubrica che racconta i gusti culinari delle nazioni ospitanti le partite.\nNello stesso anno fa una comparsa nel ruolo di se stesso nel settimo episodio di \"Fino all'ultimo battito\", fiction Rai girata in Puglia che ha tra i protagonisti la sua ex fidanzata Bianca Guaccero. Successivamente partecipa a \"Back to School\", programma condotto da Nicola Savino su Italia 1.\nCarriera.\nClub.\nCresce nel , con cui esordisce a 16 anni in Serie A nel 1994; lascia la squadra pugliese nel 1998, dopo tre stagioni in A e una in B, per un totale di 45 presenze e 12 gol (di cui 10 in Serie B). Viene quindi acquistato dall', con cui nella stagione 1998-1999 disputa 21 partite in Serie A segnando 6 gol. Nel biennio successivo milita in prestito al (14 presenze senza centri in campionato ma 4 gol in 7 presenze tra Coppa Italia e Coppa UEFA) e all'Atalanta (28 presenze e 10 gol), sempre in Serie A.\nTornato all'Inter, nella stagione 2001-2002 colleziona 16 presenze segnando 4 gol; la stagione successiva passa in prestito al (28 presenze e 4 gol). Durante l'estate 2004 fa rientro in nerazzurro, giocando nel preliminare di Champions League. Il 31 agosto \u00e8 ceduto al Crystal Palace: gioca solo 3 partite in Premier League (segnando un gol) a causa di un grave infortunio.\nNel luglio 2005 viene di nuovo acquistato dall'Atalanta, con cui vince il campionato di Serie B 2005-2006, segnando 15 gol in 35 partite. Nella stagione successiva, in Serie A, colleziona 29 presenze e 6 gol, ma nel finale di stagione \u00e8 messo ai margini della squadra a causa del mancato rinnovo del contratto, in scadenza a giugno 2007. Il 20 giugno 2007 si accasa al Torino; con i granata colleziona 21 presenze e 4 gol nel suo primo anno. L'anno successivo non trova grande spazio e totalizza soltanto 14 presenze e 2 reti. In Torino-Lazio 1-3 del 28 settembre 2008 infila i guanti per andare in porta al posto dell'espulso Sereni, in quanto il Torino aveva gi\u00e0 effettuato le tre sostituzioni; Ventola non riesce tuttavia a parare il rigore a Z\u00e1rate. I granata retrocedono in Serie B a fine anno, e il suo contratto in scadenza non viene rinnovato.\nIl 3 novembre 2009 viene ingaggiato dal Novara militante in Lega Pro Prima Divisione. Debutta con la nuova maglia il 9 novembre entrando durante il secondo tempo dell'incontro con il , finito 3-0 per il Novara. Segna il suo primo gol con la maglia azzurra il 17 gennaio 2010 portando la sua squadra al pareggio contro il . Il 25 aprile successivo segna una fondamentale doppietta contro la Cremonese nel 3-3 che promuove il Novara in Serie B. Il 17 gennaio 2011 si diffonde la voce di un suo possibile addio al calcio giocato dopo l'ennesimo grave infortunio. Il 27 gennaio 2011 viene rescisso consensualmente il contratto con il Novara e l'11 febbraio, a causa di persistenti problemi fisici, l'attaccante annuncia il suo ritiro.\nNazionale.\nVentola comp\u00ec tutta la trafila con le nazionali giovanili a partire dall'Under-16 fino all'Under-21. Arrivato in quest'ultima sotto et\u00e0 gi\u00e0 dal 1996 cont\u00f2 21 presenze e 8 gol, con la quale vinse l'Europeo di categoria nel 2000 e disput\u00f2 le Olimpiadi di Sydney 2000, terminate ai quarti di finale con la sconfitta contro la Spagna. Con l'Under-20 invece disput\u00f2 e vinse l'oro ai Giochi del Mediterraneo 1997 a Bari, dove realizz\u00f2 4 gol (2 nella finale vinta 5-1 contro la Turchia) e divent\u00f2 capocannoniere della manifestazione.\nCon la nazionale maggiore venne convocato, senza scendere in campo, per un match contro la Svizzera, disputato il 10 ottobre 1998 al Friuli di Udine e terminato per 2-0 in favore degli azzurri.\nControversie.\nCoinvolto nello scandalo calcioscommesse del 2011 per aver agevolato la combine di Chievo-Novara 3-0 di Coppa Italia del 2010, nell'estate del 2012 viene squalificato per 3 anni e 6 mesi con l'accusa di illecito sportivo ma il 23 aprile 2013 il Collegio Arbitrale del TNAS lo assolve. Nell'estate del 2004 era gi\u00e0 stato prosciolto in relazione a un altro caso di scommesse che aveva coinvolto tra gli altri anche Stefano Bettarini."}
{"id": "147969", "revid": "1008732", "url": "https://it.wikipedia.org/wiki?curid=147969", "title": "74 Galatea", "text": "74 Galatea \u00e8 un grande e scuro asteroide della Fascia principale.\nGalatea fu scoperto il 29 agosto 1861 dall'astronomo Ernst Wilhelm Tempel, prolifico \"cacciatore\" di comete dell'Osservatorio di Marsiglia. Fu il terzo asteroide da lui individuato e venne battezzato come una delle due Galatea della mitologia greca.\nUn'occultazione stellare di Galatea \u00e8 stata osservata l'8 settembre 1987.\nIl nome Galatea \u00e8 stato dato anche a uno dei satelliti naturali di Nettuno."}
{"id": "147972", "revid": "1005847", "url": "https://it.wikipedia.org/wiki?curid=147972", "title": "Patricio Aylwin", "text": "Studi e carriera.\nDi origini irlandesi, laureato in giurisprudenza nel 1943, ader\u00ec alla Falange Nacional (il movimento giovanile del Partito Conservatore, fondato da Eduardo Frei Montalva), della quale fu presidente, quindi partecip\u00f2 nel 1957 alla fondazione del Partito Democratico Cristiano del Cile, che presiedette nel 1958. Fu presidente del Senato (1971-1973) fino al colpo di Stato guidato dal generale Augusto Pinochet l'11 settembre 1973.\nLa presidenza.\nNel 1988 divenne portavoce della Concertaci\u00f3n de Partidos por la Democracia (coalizione di centrosinistra) e come suo candidato vinse le elezioni presidenziali del 1989 col 55,2% dei voti. Entrato in carica nel 1990, avvi\u00f2 una transizione morbida alla democrazia, osteggiata dalla destra e dai militari conservatori guidati da Pinochet, che era rimasto comandante in capo delle Forze armate cilene, e dovette tollerare il permanere di residui di controllo militare fissati dalla Costituzione del 1980 (veto su alcune iniziative politiche, economiche, sociali e culturali). \nL'amministrazione Aylwin var\u00f2 la Commissione della Verit\u00e0 e Riconciliazione (\"Commissione Rettig\") per indagare sui crimini della dittatura e rafforzare la difesa dei diritti umani, subito disconosciuta da militari e conservatori, ma cominciarono i primi processi a carico degli aguzzini del regime di Pinochet. In campo economico, pur mantenendo il modello neoliberista stabilito dai \"Chicago Boys\", furono prese con qualche successo misure volte a ridurre la povert\u00e0."}
{"id": "147979", "revid": "1310927", "url": "https://it.wikipedia.org/wiki?curid=147979", "title": "Adriano Pereira da Silva", "text": "Carriera.\nClub.\nCresciuto nel club brasiliano del Gr\u00eamio, ha giocato nella massima serie brasiliana dal 2001 al 2004, totalizzando 46 presenze e 2 reti.\nNel giugno del 2004 arriva in Italia, facendo un provino con il Palermo, che il 31 agosto decide di tesserarlo facendogli firmare un contratto quadriennale. Con i rosanero gioca una sola partita il 27 ottobre 2004 in casa contro il (sconfitta per 1-2) valevole per l'8\u00aa giornata del campionato di Serie A 2004-2005: il brasiliano entra all'inizio del secondo tempo al posto di Mariano Gonz\u00e1lez.\nNel gennaio 2005 \u00e8 stato acquistato dall'Atalanta. Nella stagione 2004-2005 ha totalizzato 11 presenze e 2 gol in Serie A con l'Atalanta e l'anno successivo 35 presenze e una rete in Serie B; gioca nuovamente in Serie A nel 2006-2007, in cui ha segnato una rete in 25 partite.\nDopo aver disputato la prima partita della stagione di serie A 2007-2008, il 31 agosto 2007, ultimo giorno di mercato, \u00e8 passato ai francesi del a titolo definitivo. Il 12 luglio 2013 ha rescisso consensualmente il contratto in essere con il ."}
{"id": "147987", "revid": "123551723", "url": "https://it.wikipedia.org/wiki?curid=147987", "title": "Eduardo Frei Montalva", "text": "Biografia.\nLaureato in giurisprudenza presso l'Universidad Cat\u00f3lica de Chile (1933), ader\u00ec alle dottrine sociali della chiesa e milit\u00f2 nella giovent\u00f9 conservatrice. Nel 1935 fond\u00f2 il movimento giovanile della Falange Nacional, staccatosi dal Partito Conservatore e trasformatosi nel 1957 nel Partito Democratico Cristiano (Partito Democratico Cristiano del Cile), di cui divenne il capo indiscusso. Ministro dei Lavori Pubblici e delle Vie di comunicazione col Presidente Juan Antonio R\u00edos (1945-1946), si dimise in segno di protesta per i fatti culminati nel \"massacro di piazza Bulnes\" (28 gennaio 1946). Eletto pi\u00f9 volte senatore, venne sconfitto alle presidenziali del 1958 dal candidato indipendente del centro-destra Jorge Alessandri Rodr\u00edguez.\nFrei fu eletto presidente della Repubblica nel 1964 al termine di una combattutissima campagna elettorale grazie all'attrazione esercitata sui giovani coi suoi ideali umanisti e all'appoggio incondizionato della destra, decisa a sbarrare la strada al candidato socialista Salvador Allende. Avvi\u00f2 una politica detta di \"Rivoluzione nella libert\u00e0\" caratterizzata da una moderata riforma agraria e dalla partecipazione dello Stato nell'industria mineraria (detta \"cilenizzazione del rame\"). Nel 1965, infatti, con Frei lo Stato cileno divenne socio della Kennecott Copper Co., una delle compagnie statunitensi che detenevano le miniere di rame del Cile, ma i profitti di tali imprese private in realt\u00e0 triplicarono grazie ad un regime tributario a loro favorevole, e sfavorevole allo Stato cileno. Inoltre, nel 1969, Frei concluse per lo Stato l'acquisto del 51% delle azioni della Anaconda Copper Mining Co., altra compagnia statunitense del rame in Cile, ma anche stavolta a condizioni che furono molto criticate perch\u00e9 sfavorevoli allo Stato cileno. \nIntraprese anche un vasto programma di sviluppo sociale: riform\u00f2 la pubblica istruzione, regol\u00f2 il sindacalismo rurale, var\u00f2 un piano di edilizia popolare e di assistenza alla maternit\u00e0. In politica estera accentu\u00f2 la collaborazione interamericana partecipando all'attivit\u00e0 del Gruppo Andino (Bolivia, Colombia, Cile, Ecuador, Per\u00f9 e Venezuela) per arrivare alla formazione di un mercato unico. Emend\u00f2 la Costituzione estendendo il suffragio a tutti i cittadini di et\u00e0 superiore ai diciotto anni (1970).\nDopo le elezioni presidenziali in Cile del 1970 si accord\u00f2 il 24 ottobre con il candidato della sinistra Salvador Allende per eleggerlo in congresso suo successore, invece del candidato della destra Jorge Alessandri Rodr\u00edguez, e Allende entr\u00f2 ufficialmente in carica il 2 novembre dello stesso anno. \nFu eletto Presidente del Senato dopo le elezioni del 1973 e sostenne il golpe del generale Augusto Pinochet (11 settembre 1973), che riteneva un espediente transitorio per salvare la democrazia da una deriva totalitaria. In una lettera scritta nel novembre 1973 a Mariano Rumor (presidente dell'Internazionale democristiana), Frei afferm\u00f2 che il suo partito, da sempre difensore della democrazia, \u00abin 40 anni di esistenza non ha mai vacillato nella difesa di questi principi e nella sua lotta contro tutte le forze fasciste (Falange spagnola, fascismo in Italia e nazismo in Germania)\u00bb, aggiungendo che la situazione che si era verificata fu dovuta al governo di Unit\u00e0 Popolare, da sempre minoranza nel Paese e incapace di riconoscerlo. L'ex Presidente cileno sostenne che i rappresentanti del governo cileno, anzich\u00e9 provare ad aumentare il proprio consenso, cercarono di imporre un modello di societ\u00e0 marxista-leninista, proponendo la creazione dei Tribunali popolari e la sostituzione del Parlamento con un'Assemblea popolare per instaurare la dittatura.\nDeluso dal regime personale instaurato da Pinochet, si oppose apertamente all'approvazione della nuova Costituzione presidenziale del 1980 preparata dal regime e divenne uno dei principali esponenti dell'opposizione democratica.\nOmicidio.\nFrei mor\u00ec per un'infezione post-operatoria, ma nel 2005 un ex agente dei servizi segreti cileni (Direcci\u00f3n de inteligencia nacional), Michael Townley, rivel\u00f2 che Frei era stato avvelenato con una tossina prodotta in laboratori militari. Venne probabilmente infettato con tossina botulinica, tallio e iprite: le ultime due sostanze distruggono il sistema immunitario, lasciando campo libero alle infezioni, sia indotte sia naturali."}
{"id": "147988", "revid": "7", "url": "https://it.wikipedia.org/wiki?curid=147988", "title": "Isole Hawai", "text": ""}
{"id": "147989", "revid": "287204", "url": "https://it.wikipedia.org/wiki?curid=147989", "title": "Hawai", "text": "Hawai \u00e8 una citt\u00e0 dell'India, capoluogo del distretto di Anjaw, nello stato federato dell'Arunachal Pradesh.\nSi trova sulle rive del fiume Lohit, tributario del Brahmaputra.\nSociet\u00e0.\nEvoluzione demografica.\nAl censimento 2011 la popolazione di Hawai assommava a 982 persone, delle quali 625 maschi e 357 femmine."}
{"id": "147992", "revid": "123567610", "url": "https://it.wikipedia.org/wiki?curid=147992", "title": "Jorge Alessandri Rodr\u00edguez", "text": "Biografia.\nFiglio del presidente cileno Arturo Alessandri Palma, liberale.\nLaureato in Ingegneria nel 1919 presso l'Universit\u00e0 del Cile, vi tenne alcune docenze, ma dovette accompagnare il padre nei suoi esili. Deputato dal 1926, sebbene indipendente da qualsiasi partito, divenne una figura di spicco del centro-destra. Nel 1932 si ritir\u00f2 dalla vita politica per dedicarsi all'imprenditoria: presiedette la Cassa di Credito Ipotecario (1932), la Compa\u00f1\u00eda Manufacturera de Papeles y Cartones e poi la Confederaci\u00f3n de la Producci\u00f3n y el Comercio.\nFu Ministro delle Finanze dopo la svolta anticomunista del presidente Gabriel Gonz\u00e1lez Videla (1947), riordin\u00f2 l'amministrazione e segu\u00ec un rigoroso programma di austerit\u00e0, migliorando le finanze pubbliche ma causando un malcontento che scaten\u00f2 numerose proteste che lo costrinsero infine alle dimissioni (3 febbraio 1950). Fu eletto senatore di Santiago per i liberali nel 1957.\nLa presidenza.\nVinse le elezioni presidenziali del 1958 sconfiggendo il candidato socialista Salvador Allende e quello democristiano Frei, grazie all'appoggio di liberali e conservatori.\nConvinto che il sottosviluppo del Cile potesse essere superato con una buona amministrazione, come quella dell'imprenditorialit\u00e0 privata, costitu\u00ec un governo di tecnici, che si appoggi\u00f2 sui partiti moderati e di destra. Ottenuta dal Congresso Nazionale la delega in materia economica e amministrativa, provvide al riordino delle finanze statali, stabilizz\u00f2 i prezzi e i salari e istitu\u00ec un nuovo regime monetario introducendo nel 1960 una nuova moneta, l'escudo (pari a 1000 vecchi pesos). Organizz\u00f2 alcuni nuovi dipartimenti nelle province di Ays\u00e9n e Chilo\u00e9. Il 20 maggio 1960 un violento sisma colp\u00ec le province meridionali, danneggiando in particolare la citt\u00e0 di Valdivia. Gli Stati Uniti d'America promisero di inviare aiuti, in cambio dell'adesione del Cile al programma Alleanza per il Progresso, che prevedeva alcune riforme economiche strutturali. Le elezioni politiche del 1961 portarono all'affermazione dell'opposizione di sinistra: nonostante l'appoggio dei radicali, Alessandri dovette cambiare la sua politica e procedere alla sostituzione dei suoi ministri. Una delle riforme richieste dall'Alleanza per il Progresso era la riforma agraria, cui Alessandri procedette limitandosi alla distribuzione ai piccoli contadini delle terre demaniali, senza toccare le grandi propriet\u00e0. Nel 1961 l'entrata in funzione di opere idrauliche nel bacino del fiume Lauca, che convogliavano le acque verso la valle di Azapa, causarono una decisa protesta diplomatica da parte della Bolivia. Verso la fine del suo mandato, Alessandri propose una riforma costituzionale che avrebbe aumentato i poteri del presidente a scapito del Congresso Nazionale (del quale modificava la composizione, introducendo i senatori di nomina presidenziale e gli ex presidenti come senatori a vita), ma che fu respinta decisamente dall'opposizione radicale e socialista, che temeva l'introduzione della rieleggibilit\u00e0 immediata del presidente.\nLa sconfitta contro Allende.\nConcluso il suo mandato nel 1964, Alessandri torn\u00f2 a presiedere la Compa\u00f1\u00eda Manufacturera de Papeles y Cartones, che guid\u00f2 fino alla morte. Nel 1970, con il Partito Nazionale, partecip\u00f2 di nuovo alle elezioni presidenziali, a turno unico, scontrandosi con il cristiano democratico Radomiro Tomic e il socialista Salvador Allende. Con poco pi\u00f9 di 15.000 voti di scarto, Alessandri arriv\u00f2 secondo dietro Allende.\nLa collaborazione con Pinochet.\nDopo il \"golpe\" militare dell'11 settembre 1973, Alessandri sostenne il regime del generale Augusto Pinochet. Nel 1976 Pinochet nomin\u00f2 Alessandri presidente del Consiglio di Stato, organismo incaricato di redigere una nuova Costituzione che istituzionalizzasse il regime militare. Elaborato il testo, che conteneva molti dei punti proposti nel 1964, Alessandri si ritir\u00f2 dalla vita politica in seguito all'approvazione plebiscitaria della nuova Costituzione (settembre 1980). Mor\u00ec nel 1986.\nIl nipote Arturo Alessandri Besa fu nelle elezioni generali del 1993 candidato conservatore alla presidenza, sconfitto dal democristiano Frei."}
{"id": "147993", "revid": "339392", "url": "https://it.wikipedia.org/wiki?curid=147993", "title": "Glenn Peter Stromberg", "text": ""}
{"id": "147995", "revid": "287204", "url": "https://it.wikipedia.org/wiki?curid=147995", "title": "Glenn Stromberg", "text": ""}
{"id": "147999", "revid": "729019", "url": "https://it.wikipedia.org/wiki?curid=147999", "title": "Carlos Ib\u00e1\u00f1ez del Campo", "text": "Fu prima dittatore e poi presidente del Cile dal 9 aprile 1927 al 26 luglio 1931 e dal 3 novembre 1952 al 3 novembre 1958.\nGli inizi della carriera.\nAllievo dell'Escuela Militar, da dove usc\u00ec nel 1898 col grado di alfiere, Ib\u00e1\u00f1ez del Campo fu inviato per sei anni come istruttore militare in Ecuador; ricopr\u00ec diversi incarichi nelle forze armate, tra i quali la direzione dell'Escuela de Carabineros e quella dell'Escuela Militar.\nIl golpe e il crollo della Repubblica.\nPartecip\u00f2 al Comitato Militare che interruppe il mandato del presidente Arturo Alessandri Palma e segn\u00f2 il crollo della Repubblica Parlamentare (settembre 1924) e poi rovesci\u00f2 insieme al generale dell'Aeronautica Marmaduke Grove anche la Giunta di Governo del generale Luis Altamirano (23 gennaio 1925), con un altro golpe, aprendo la strada al ritorno di Alessandri.\nNominato ministro della Guerra e della Marina da Alessandri (1925), rifiut\u00f2 l'ordine di dimissioni che questi diede a tutti i ministri, provocando una nuova crisi politica che termin\u00f2 con le dimissioni del presidente (1\u00ba ottobre 1925).\nNominato ministro dell'Interno dal nuovo presidente Emiliano Figueroa (1926), Ib\u00e1\u00f1ez del Campo esercit\u00f2 una tale influenza sul capo dello Stato da emarginarlo progressivamente cumulando le cariche di presidente del Consiglio dei ministri e vicepresidente della Repubblica (1927), spingendolo infine alle dimissioni (17 aprile 1927).\nIl primo mandato presidenziale.\nAssunta la guida dello Stato come vicepresidente, Ib\u00e1\u00f1ez del Campo fu eletto presidente presentandosi come candidato unico (22 maggio 1927), esercitando nei quattro anni successivi una ferrea dittatura sostenuta inizialmente da un forte consenso popolare, pi\u00f9 che dalle forze armate. Nel 1929, grazie all'opera diplomatica di Emiliano Figueroa, risolse l'annosa questione di Tacna e Arica restituendo Tacna al Per\u00f9 e fissando definitivamente il confine con quello Stato. La popolarit\u00e0 di Ib\u00e1\u00f1ez del Campo fu ulteriormente accresciuta dal vasto programma di lavori pubblici e investimenti statali reso possibile dai finanziamenti delle banche statunitensi, ma il crollo di Wall Street del 1929 provoc\u00f2 il rientro dei capitali statunitensi, e il Cile fu lo Stato pi\u00f9 danneggiato dalla Grande depressione di tutto il mondo. Nel 1930 e nel 1931 Ib\u00e1\u00f1ez del Campo si fece concedere poteri straordinari per fronteggiare la crisi economica, ma venne infine deposto il 26 luglio 1931 ed esiliato fino al 1937.\nIl secondo mandato presidenziale.\nRientrato dall'esilio, Ib\u00e1\u00f1ez del Campo tent\u00f2 di costituire un proprio partito per essere rieletto alla presidenza, ma venne sconfitto alle elezioni del 1938 e del 1942,\nPoco dopo il XIII Congresso del \"Partido Socialista Popular\" del 1951 fu proclamato come suo candidato presidenziale, il che caus\u00f2 il rifiuto dei senatori Salvador Allende e Tom\u00e1s Chadwick. Cos\u00ec vince le presidenziali nel 1952 come candidato anche del Partido Femenino de Chile e del Partido Agrario Laborista, col simbolo di una scopa, con cui avrebbe spazzato via la corruzione e il malgoverno. Il suo secondo mandato non fu un successo: ormai anziano e privo dell'antica fermezza, Ib\u00e1\u00f1ez lasci\u00f2 il governo ai suoi ministri, senza riuscire a risolvere i gravi problemi economici del Cile. Dovette affrontare le crisi provocate dall'inflazione e dallo sciopero di protesta contro la legge sul blocco dei salari (1956) e fece studiare alla Missione Klein-Sacks delle riforme economiche liberiste che non furono mai applicate per la loro impopolarit\u00e0. Istitu\u00ec il Banco de Estado (1953), contribu\u00ec alla fondazione del BID e trasform\u00f2 Arica in un porto franco. Fece promulgare la legge che istituiva la Tessera Elettorale Unica, per evitare i casi di voto multiplo che si erano prodotti in passato.\nConcluso il suo secondo mandato, si ritir\u00f2 a vita privata. Gli fu dedicata la XI Regione del Cile, Ays\u00e9n del General Carlos Ib\u00e1\u00f1ez del Campo.\nLa riforma della pubblica amministrazione.\nSecondo la visione dello Stato di Ib\u00e1\u00f1ez, sarebbe stato necessario introdurre il principio della rigida separazione fra responsabilit\u00e0 politica e amministrativa, proprio degli Stati moderni. La crisi economica e sociale del primo dopoguerra rappresent\u00f2 la congiuntura internazionale favorevole per l'ascesa al potere di un leader munito di idonei poteri di riforma. Tuttavia, la sua visione non era suffragata da studi scientifici in ambito amministrativo n\u00e9 fu predisposta alcuna struttura di formazione dei funzionari statali e dei livelli operativi della burocrazia per adeguarli all'intelligenza della riforma.\nIl primo corso universitario di Scienze Politiche e Amministrative fu istituito dall'Universit\u00e0 del Cile solamente nel 1954, e solamente cinque anni pi\u00f9 tardi si concretizz\u00f2 nel primo corso di aggiornamento professionale per gli impiegati dell'ufficio pubblico del \"Registro Civil e Identificaci\u00f3n\". La carenza di un'adeguata pianificazione port\u00f2 a un complesso istituzionale segnato da denominazioni, status giuridici e personali tra loro disomogenei, con sovrapposizioni di competenze e duplicazioni di ruoli, rivalit\u00e0 interne e gradi di libert\u00e0 per la corruzione. \nIb\u00e1\u00f1ez non riusc\u00ec nemmeno a imporre un accesso centralizzato nazionale alla pubblica amministrazione basato esclusivamente sullo strumento del concorso pubblico, la progressione di carriera secondo un criterio meritocratico e l'adozione di procedure interne di funzionamento, bench\u00e9 queste proposte apparissero gi\u00e0 negli anni venti come la migliore soluzione possibile ai problemi storici delnepotismo e il clientelismo."}
{"id": "148002", "revid": "2175", "url": "https://it.wikipedia.org/wiki?curid=148002", "title": "Alcol n-butilico", "text": ""}
{"id": "148003", "revid": "767487", "url": "https://it.wikipedia.org/wiki?curid=148003", "title": "All'una e trentacinque circa", "text": "All'una e trentacinque circa \u00e8 il primo album di Vinicio Capossela, pubblicato il 12 ottobre 1990 grazie all'incontro con Francesco Guccini e Renzo Fantini, che diventer\u00e0 in seguito il suo produttore.\nIl disco.\nL'album riceve le attenzioni della critica che lo valutano soprattutto per gli arrangiamenti accattivanti e per le atmosfere cittadine alla Tom Waits. Le canzoni sottolineano gi\u00e0 la tipicit\u00e0 del cantautore, del suo sound, degli scenari che sceglie, e questo gli permette di vincere la Targa Tenco come migliore opera prima, in ex aequo con \"Passa la bellezza\" di Mauro Pagani. Lo stesso Capossela dice: \"I suoni fanno da sfondo al mio mondo immaginario. Un mondo pieno di guai, affollato di guitti stralunati, strade chiassose e vecchie macchine\".\nFormazione.\nTesti e musiche: Vinicio Capossela\nProduzione: Renzo Fantini\nArrangiamenti: Antonio Marangolo"}
{"id": "148007", "revid": "2175", "url": "https://it.wikipedia.org/wiki?curid=148007", "title": "Alcol cetilico", "text": ""}
{"id": "148009", "revid": "2175", "url": "https://it.wikipedia.org/wiki?curid=148009", "title": "Alcol n-ottilico", "text": ""}
{"id": "148011", "revid": "2175", "url": "https://it.wikipedia.org/wiki?curid=148011", "title": "Alcol n-amilico", "text": ""}
{"id": "148012", "revid": "124865847", "url": "https://it.wikipedia.org/wiki?curid=148012", "title": "Marcantonio Bentegodi", "text": "Biografia.\nSi adoper\u00f2 sempre per la diffusione delle attivit\u00e0 sportive fra i giovani veronesi, tanto da lasciare in testamento una disposizione con cui avrebbe destinato un quarto delle sue rendite al finanziamento delle discipline sportive moderne. Consigliere comunale della citt\u00e0 scaligera e membro del Consiglio Provinciale di Sanit\u00e0, nel 1868 fond\u00f2 la \"Societ\u00e0 di Ginnastica e Scherma\".\nA tutt'oggi a Verona opera l\"'Istituzione Comunale Bentegodi\", societ\u00e0 polisportiva che si occupa della promozione di atletica, ginnastica, scherma, pesistica, nuoto e pallanuoto. Nella citt\u00e0 di Verona sono dedicati a Marcantonio Bentegodi una via, una scuola elementare e lo stadio dove gioca la squadre di calcio dell'Hellas Verona e fino al campionato 2020-2021 quella del ChievoVerona in quanto esclusa dai campionati professionistici per inadempienze tributarie."}
{"id": "148013", "revid": "28057", "url": "https://it.wikipedia.org/wiki?curid=148013", "title": "Disuguaglianza di Cram\u00e9r-Rao", "text": "In statistica, la disuguaglianza di Cram\u00e9r-Rao, che prende il nome da Harald Cram\u00e9r e Calyampudi Radhakrishna Rao, afferma che il reciproco della matrice informazione di Fisher formula_1 per un parametro formula_2 costituisce un limite inferiore alla varianza di uno stimatore corretto per il parametro (denotato formula_3):\nIn alcuni casi, non esiste uno stimatore corretto che consegue il limite inferiore cos\u00ec stabilito.\nNon \u00e8 infrequente trovare riferimenti alla disuguaglianza di Cram\u00e9r-Rao come al limite inferiore di Cram\u00e9r-Rao.\nSi ritiene che il matematico francese Maurice Ren\u00e9 Fr\u00e9chet sia stato il primo a scoprire e dimostrare questa disuguaglianza.\nCondizioni di regolarit\u00e0.\nLa disuguaglianza di Cram\u00e9r-Rao si fonda su due deboli condizioni di regolarit\u00e0 che caratterizzano la funzione di densit\u00e0 formula_5, e lo stimatore adottato, formula_6. Tali condizioni richiedono che:\nLaddove la seconda condizione di regolarit\u00e0 \u00e8 estesa al secondo ordine di derivazione, \u00e8 possibile esprimere la disuguaglianza tramite una forma alternativa dell'informazione di Fisher, cos\u00ec che il limite inferiore di Cram\u00e9r-Rao \u00e8 dato da:\nIn alcuni casi, pu\u00f2 risultare pi\u00f9 semplice applicare la disuguaglianza nella forma test\u00e9 espressa.\nSi osservi che uno stimatore \"non\" corretto potr\u00e0 avere una varianza o uno scarto quadratico medio inferiore al limite di Cram\u00e9r-Rao; questo perch\u00e9 la disuguaglianza \u00e8 riferita esclusivamente a stimatori corretti.\nDimostrazione.\nLa dimostrazione della disuguaglianza di Cram\u00e9r-Rao passa attraverso la verifica di un risultato pi\u00f9 generale; per un qualsiasi stimatore (statistica di un campione formula_15) formula_16, il cui valore atteso \u00e8 denotato da formula_17, e per ogni formula_2:\nLa disuguglianza di Cram\u00e9r-Rao discende direttamente da quest'ultima relazione, come caso particolare. \nSia dunque formula_15 una variabile casuale, avente funzione di densit\u00e0 formula_5. formula_16 \u00e8 una statistica utilizzata come estimatore del parametro formula_2. Sia inoltre formula_24 il suo \"score\", o derivata logaritmica rispetto a formula_25:\nIl valore atteso formula_27 \u00e8 nullo. Ci\u00f2 a sua volta implica che formula_28. Espandendo quest'ultima espressione, si ha:\nSvolgendo la derivata tramite la regola della catena:\nformula_30\ne conoscendo la definizione di speranza matematica:\ndal momento che gli operatori di derivazione e integrazione commutano.\nTramite la disuguaglianza di Cauchy-Schwarz si ha inoltre:\ndunque:\ncome volevasi dimostrare. Ora, se formula_34 \u00e8 uno stimatore corretto per formula_2, formula_36, e formula_37; dunque la relazione sopra diviene:\nossia la disuguaglianza di Cram\u00e9r-Rao.\nEstensione a pi\u00f9 parametri.\nAl fine di estendere la disuguaglianza di Cram\u00e9r-Rao al caso di un vettore di parametri, si definisca il vettore colonna:\ne sia ad esso associata una funzione di densit\u00e0 formula_40 che soddisfi le condizioni di regolarit\u00e0 elemento per elemento. \nL'informazione di Fisher formula_41 \u00e8 allora una matrice di dimensioni formula_42, il cui generico elemento formula_43 \u00e8 definito da:\nLa disuguaglianza di Cram\u00e9r-Rao \u00e8 dunque formulata come:\ndove:\ne formula_50 \u00e8 una matrice semidefinita positiva, ossia tale per cui formula_51. \nSe formula_52 \u00e8 uno stimatore corretto, e dunque formula_53, la disuguaglianza di Cram\u00e9r-Rao \u00e8:\nLa disuguaglianza stessa \u00e8 da intendersi nel senso che la differenza tra il primo e il secondo membro \u00e8 ancora una matrice semidefinita positiva.\nDisuguaglianza di Cram\u00e9r-Rao ed efficienza.\nLa disuguaglianza di Cram\u00e9r-Rao \u00e8 strettamente legata al concetto di efficienza di uno stimatore. In particolare, \u00e8 possibile definire una misura di efficienza per uno stimatore formula_6 per il parametro (o vettore di parametri) formula_2, come:\nossia la minima varianza possibile per uno stimatore corretto, basata sulla disuguaglianza di Cram\u00e9r-Rao, rapportata all'effettiva varianza. In base alla disuguaglianza di Cram\u00e9r-Rao, ovviamente formula_58.\nIllustrazione del risultato.\nSi illustra il significato della disuguaglianza di Cram\u00e9r-Rao tramite un esempio basato sulla variabile casuale normale multivariata. Sia un vettore aleatorio formula_59, tale che:\ndove formula_61 denota la distribuzione normale; la funzione di densit\u00e0 multivariata associata \u00e8:\nLa matrice informazione di Fisher ha generico elemento formula_63:\ndove formula_65 denota l'operatore traccia di una matrice.\nSi consideri caso di un vettore aleatorio gaussiano come sopra, di dimensione formula_66, con media nulla ed elementi indipendenti aventi ciascuno varianza formula_67:\nLa matrice informazione di Fisher \u00e8 allora formula_69:\nDunque il limite inferiore di Cram\u00e9r-Rao per la varianza di uno stimatore formula_71 per formula_67 \u00e8 dato da:\nGiova osservare che tale limite \u00e8 pari alla varianza teorica dello stimatore di massima verosimiglianza per il parametro formula_67 nelle ipotesi presentate."}
{"id": "148016", "revid": "2200816", "url": "https://it.wikipedia.org/wiki?curid=148016", "title": "Mod\u00ec (album)", "text": "Mod\u00ec \u00e8 il secondo album di Vinicio Capossela, del 1991. Segue l'album \"All'una e trentacinque circa\" del 1990 con cui Capossela aveva vinto il premio Tenco per la migliore opera prima.\n\u00c8 con questo secondo album, intitolato con un gioco di parole che richiama sia il termine francese \"maudit\" (ossia, maledetto), sia il nome del famoso pittore livornese Amedeo Modigliani, che Capossela inizia ad avere davvero successo, grazie a brani orecchiabili come \"La regina del Florida\" o \"... e allora mambo!\". Successo dovuto, forse, anche ad una migliore pubblicit\u00e0, visto che \u00e8 alla trasmissione televisiva di successo, \"Su la testa\", di Paolo Rossi, in onda nell'autunno '92 su Rai 3, che Capossela presenta \"... e allora mambo!\", uno dei brani che ha riscosso maggiore successo e che nel 1999 far\u00e0 parte della colonna sonora e dar\u00e0 il titolo ad un film di Lucio Pellegrini.\nGeograficamente \u00e8 situato tra l'Emilia dell\u2019adolescenza, l\u2019America delle fantasie e uno struggente Sudamerica che \u00e8 gioia di vivere e piccola malinconia: musicalmente \u00e8 appeso alla umile grazia di certi timbri popolari (la chitarra, il bandoneon) e al fuoco, alla lava di un certo \"soul jazz\" di saxofoni e Hammond. Le diverse pieghe dello spirito condizionano la voce: che ogni tanto si apre limpidamente mentre altre volte ripiega su di s\u00e9, masticando parole al riparo di tutti."}
{"id": "148019", "revid": "2175", "url": "https://it.wikipedia.org/wiki?curid=148019", "title": "Alcol n-propilico", "text": ""}
{"id": "148022", "revid": "2175", "url": "https://it.wikipedia.org/wiki?curid=148022", "title": "Alcol isobutilico", "text": ""}
{"id": "148023", "revid": "125835953", "url": "https://it.wikipedia.org/wiki?curid=148023", "title": "Luca Bizzarri", "text": "\u00c8 inoltre presidente della Fondazione Palazzo Ducale di Genova.\nBiografia.\nGli esordi.\nIncomincia come attore di teatro, prendendo parte nel 1986 allo spettacolo \"Pignasecca e Pignaverde\" con la compagnia teatrale dialettale Gilberto Govi. Nel 1994 si diploma alla scuola di recitazione del Teatro Stabile di Genova. Durante il corso partecipa a numerose messe in scena e nel saggio finale \u00e8 il protagonista de \"Il suicida\", per la regia di Anna Laura Messeri.\nSuccessivamente con il Teatro Stabile di Genova recita in alcune tragedie, tra cui \"Riccardo III\" (regia di Aleksandar Cvjetckovich); \"Amleto\" (regia di Benno Besson) e \"Ivanov\" (diretto da Marco Sciaccaluga; impersona il terzo ospite/P\u00ebtr, domestico di Ivanov). Dal 1991 al 1998 continua a collaborare con alcune compagnie teatrali, mettendosi in luce in \"Il mare in un imbuto\" (1992) e nel monologo \"American Psyco\" (1995).\nNel 1991, durante i provini per l'ammissione alla scuola dello Stabile di Genova, conosce il concittadino Paolo Kessisoglu, con cui da quel momento forma la coppia comica Luca e Paolo. Con Kessisoglu partecipa alla fondazione del gruppo cabarettistico I cavalli marci, che si metteranno in evidenza nella stagione 1997-1998 nella trasmissione comica \"Ciro, il figlio di Target\", condotta da Gaia De Laurentiis. Il sodalizio con il gruppo dura fino al 1998: in quell'anno Bizzarri e Kessisoglu escono dal gruppo e, come Luca e Paolo, partecipano al film \"E allora mambo!\" di Lucio Pellegrini, a cui segue nel 1999 una nuova edizione di \"Ciro\". Nello stesso anno, sull'onda del successo del personaggio di Mimmo Amerelli, il disc jockey malavitoso del programma \"Ciro\", incide con Kessisoglu e con la collaborazione di Molella il singolo dance \"Alla consolle\". Nel 2000 l'intera squadra di \"E allora mambo!\" ritorna al cinema con \"Tandem\".\nLuca e Paolo.\nNel 2000 Luca &amp; Paolo approdano su MTV con un nuovo programma, chiamato \"MTV Trip\", in cui girano l'Italia a bordo di una Fiat 130 targata Bologna con allestimento carro funebre chiacchierando e creando parodie, sketch e filmati divertenti del paese in cui alloggiavano. Il programma ottiene un discreto successo e arriva fino alla quarta edizione, girata anche in Spagna. L'anno seguente doppiano il film Disney \"Le follie dell'imperatore\" e diventano conduttori, sempre accanto a una presenza femminile che cambier\u00e0 negli anni, del programma \"Le Iene\" di Italia 1.\nNel 2001 Luca &amp; Paolo partecipano nelle vesti dei \"municipali\" (due vigili della polizia) al videoclip della canzone \"Supereroi\" dei Meganoidi, estratta dall'album \"Into the Darkness, Into the Moda\". La canzone diviene la sigla del programma \"Le Iene\". Sempre nello stesso anno sono anche nel cast di \"Mai dire Gol\".\nTra il 2002 e il 2003 prestano le proprie voci al cartone animato \"Sitting Ducks\" e al film d'animazione spagnolo \"La foresta magica\". Sempre nel 2003 partecipano all'adattamento italiano del format internazionale \"Camera Caf\u00e9\", dove Luca Bizzarri interpreta uno dei due personaggi protagonisti, l'impiegato e sindacalista Luca Nervi (nome con cui \u00e8 chiamato spesso nella community del web). Nel novembre dello stesso anno Bizzarri apre a Genova il locale \"Il Clan\".\nNell'autunno del 2004 i due comici presentano lo show televisivo comico \"Superciro\". Nell'ottobre del 2005 ricevono entrambi il premio per la migliore interpretazione maschile al Festival del film italiano di Annecy per il film \"...e se domani\". Nel 2007 partecipano insieme alla sitcom ispirata alla commedia omonima di Neil Simon, \"La strana coppia\", e partecipano alla corsa automobilistica Mille miglia.\nNel 2008 interpretano una piccola parte nel film \"Asterix alle Olimpiadi\" e partecipano nuovamente alla Mille miglia. Nello stesso anno, Luca apre il Centro di Formazione Artistica, una scuola di danza, recitazione e canto nel centro storico di Genova. Dopo aver lasciato per un breve periodo la conduzione de \"Le Iene\" al comico Fabio De Luigi, nel gennaio del 2009 Bizzarri torna con l'amico Paolo Kessisoglu al timone del programma, al fianco di Ilary Blasi.\nNel 2011 Bizzarri e Kessisoglu vengono invitati da Gianni Morandi a presentare il Festival di Sanremo 2011 insieme a lui, Bel\u00e9n Rodr\u00edguez ed Elisabetta Canalis. L'anno dopo i due conducono \"Scherzi a parte\", poi nel 2014 il variet\u00e0 \"Giass\" e infine nel 2015 il programma comico \"Colorado\".\nIl 7 agosto 2017 gli \u00e8 stata affidata dal comune di Genova e dalla Regione Liguria la presidenza della Fondazione Palazzo Ducale di Genova. Nell'ottobre 2020 debutta come scrittore con il romanzo \"Disturbo della pubblica quiete\".\nVita privata.\nFiglio di un vicebrigadiere dell'Arma dei Carabinieri, \u00e8 un acceso tifoso del , squadra che cita numerose volte durante i suoi lavori. Dal punto di vista politico, si \u00e8 dichiarato pi\u00f9 volte simpatizzante dei Radicali Italiani ed estimatore di Emma Bonino."}
{"id": "148027", "revid": "2175", "url": "https://it.wikipedia.org/wiki?curid=148027", "title": "Alcol isopropilico", "text": ""}
{"id": "148032", "revid": "81195", "url": "https://it.wikipedia.org/wiki?curid=148032", "title": "Alcol isoamilico", "text": ""}
{"id": "148033", "revid": "474175", "url": "https://it.wikipedia.org/wiki?curid=148033", "title": "Isola (Slovenia)", "text": "Isola o anche Isola d'Istria (in sloveno \"Izola\" ) \u00e8 un comune della Slovenia di abitanti della regione del Litorale-Carso. Centro tradizionalmente legato all'economia della pesca, della cantieristica e della manifattura, si \u00e8 trasformato negli ultimi decenni anche in una localit\u00e0 turistica.\nGeografia.\nIsola sorge su un promontorio lungo la costa slovena del mar Adriatico, nella parte nord-occidentale della penisola istriana. \u00c8 situata a 7 km ad ovest di Capodistria.\nStoria.\nI primi insediamenti sorti nel territorio comunale di Isola risalgono all'epoca romana, quando venne costruito il porto di \"Haliaetum\", a sud-ovest dell'attuale centro storico.\nLa citt\u00e0 di Isola venne fondata da profughi aquileiesi su una piccola isola nel VII secolo seguendo le sorti del Patriarcato di Aquileia ed in questo periodo verr\u00e0 a formarsi il priorato del monastero di San Pietro per opera dei monaci benedettini bianchi di San Colombano, i monaci bonificano i terreni piantando viti ed olivi. L'insediamento fu menzionato per la prima volta come \"Insula\" nel 932 d.C. in un documento noto come \"Liber albus\". Nel 1036 il patriarca di Aquileia Poppone dona Isola d'Istria ed il priorato dell'antico monastero di San Pietro al monastero delle benedettine di Santa Maria di Aquileia in seguito i monaci per comodit\u00e0 si trasferiranno nel monastero di Santa Caterina pi\u00f9 vicino al borgo.\nSoltanto nel 1267 il territorio divenne parte della Repubblica di Venezia e gli oltre cinque secoli di dominio veneziano hanno lasciato un'impronta indelebile alla cittadina istriana.\nLa sua base economica venne gravemente danneggiata quando Trieste divenne il principale porto della regione e la peste la colp\u00ec nel XVI secolo. La parte veneziana della penisola istriana venne ceduta all'Arciducato d'Austria nel 1797, a seguito del Trattato di Campoformio, fino al periodo Napoleonico, in cui divenne parte del Regno d'Italia napoleonico e poi alle \"Province Illiriche\" dal 1809 al 1813.\nDurante l'occupazione francese all'inizio del XIX secolo, le mura cittadine vennero abbattute e usate per colmare il canale che separava l'isola dalla terraferma. Nel 1813 il territorio di Isola, insieme a quello del resto della regione, venne annessa all'Impero d'Austria, fino al novembre del 1918, quando la Venezia Giulia e il Trentino-Alto Adige furono assegnati al Regno d'Italia.\nIn seguito alla scoperta di sorgenti termali, avvenuta nel 1820, la cittadina divenne una meta turistica di notevole interesse sotto il dominio asburgico. Tra il 1902 e il 1935 fu in esercizio la ferrovia a binario singolo nota come \"Parenzana\", che collegava Parenzo con Trieste.\nNel settembre del 1943, la citt\u00e0 pass\u00f2 sotto il controllo tedesco, fino alla fine di aprile del 1945, quando fu occupata da un'unit\u00e0 navale jugoslava proveniente da Capodistria.\nFu una cittadina di lingua, cultura e popolazione a maggioranza italiana sino all'esodo forzato e massiccio tra il 1953-1956 della maggior parte della sua popolazione, seguito al Memorandum di Londra del 1954 che assegnava la cittadina all'amministrazione jugoslava, insieme all'intera Zona B del Territorio Libero di Trieste. Da questa fu annessa definitivamente con gli accordi italo-jugoslavi del Trattato di Osimo nel novembre del 1975.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Isola \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nNel comune vige ufficialmente il bilinguismo sloveno-italiano. L'italiano \u00e8 ufficiale a Isola e negli insediamenti di Dobrava e Jagodje/Valleggia. Isola possiede una popolazione eterogenea. Secondo i dati dell'ultimo censimento sloveno (2002) la collettivit\u00e0 italiana autoctona \u00e8 costituita da soli 430 residenti (meno del 3% della popolazione complessiva), mentre gli italofoni sono pari a 620 unit\u00e0 (4,3% del totale). La minoranza italiana \u00e8 riunita in due comunit\u00e0: la \"Comunit\u00e0 degli Italiani \"Pasquale Besenghi degli Ughi\"\" e la \"Comunit\u00e0 degli Italiani \"Dante Alighieri\"\".\nGeografia antropica.\nLocalit\u00e0.\nIl comune di Isola \u00e8 diviso in 9 insediamenti (\"naselja\"):\nInfrastrutture e trasporti.\nIsola \u00e8 unita alla vicina Capodistria ed alla rete autostradale slovena dalla superstrada H6."}
